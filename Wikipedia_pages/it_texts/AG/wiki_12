{"id": "533859", "revid": "1543377", "url": "https://it.wikipedia.org/wiki?curid=533859", "title": "Centrosaurus", "text": "Centrosaurus (il cui nome significa \"lucertola appuntita\") \u00e8 un genere estinto di dinosauro ceratopside centrosaurino vissuto nel Cretaceo superiore, circa 76,5-75,5 milioni di anni fa (Campaniano), in quello che oggi \u00e8 il Canada, Nordamerica. Il genere contiene una singola specie, ossia \"C. apertus\".\nDescrizione.\n\"Centrosaurus\" \u00e8 un centrosaurino di medie dimensioni. Nel 2010, Gregory S. Paul stim\u00f2 una lunghezza del corpo di 5,50 metri (18 piedi), per un peso di 2,3 tonnellate. \"Centrosaurus\" \u00e8 noto per numerosi reperti frammentari, provenienti soprattutto dal Canada, dove sono stati rinvenuti diversi \"letti d'ossa\" appartenenti alla specie \"C. apertus\" che si estendono per miglia, conseguenza di un'apparente morte in massa di interi branchi. Questi innumerevoli reperti hanno permesso agli studiosi di eseguire analisi statistiche in cui \u00e8 possibile determinare le dimensioni e le proporzioni medie dell'animale. Tuttavia, questa ricchezza di dati rende difficile isolare caratteristiche uniche della specie, per via dell'alta variabilit\u00e0 individuale, come ad esempio la forma del corno nasale, estremamente variabile in lunghezza e curvatura da individuo a individuo.\n\"Centrosaurus\" presenta una corporatura molto conservativa rispetto a \"Styracosaurus\". Presenta un cranio relativamente corto, dotato di un collare stretto e alto. Il corno nasale \u00e8 moderatamente lungo ed \u00e8 piegato verticalmente o in avanti. Il corpo \u00e8 alquanto allungato con un profilo superiore dritto. Le zampe posteriori sono relativamente lunghe, cos\u00ec come l'avambraccio.\nNel 2005, Ryan identific\u00f2 una serie di caratteristiche distintive: il primo epiparietale (nodulo osseo sul bordo del collare) dell'osso parietale \u00e8 ben sviluppato e ha una forma ricurva verso l'interno del collare. Questo epiparietale rimane sul piano del collare ed \u00e8 pi\u00f9 robusto rispetto a quello di \"Styracosaurus\", che presenta una conformazione simile ma pi\u00f9 piccola. Il secondo epiparietale \u00e8, invece, dritto e presenta una forma a mezzaluna. Negli esemplari subadulti, il corno del sopraorbitale ha una forma piramidale con una superficie esterna piatta e la superficie interna leggermente convessa. Quest'ultima caratteristica \u00e8 stata osservata anche in \"Styracosaurus\".\nCranio.\nIl cranio di \"Centrosaurus\", come tutti i ceratopsi, presentava un becco sdentato adunco piuttosto corto. La premascella che sosteneva il becco era profondamente scavata, nella parte posteriore dall'ampia apertura delle narici arrotondate. Il bordo anteriore delle narici \u00e8 piuttosto liscio ed era probabilmente coperto da grandi squame. La premascella e l'osso nasale si toccano nella parte dorsale del muso in una sutura inspessita, che, tuttavia, non \u00e8 dotata di un irruvidimento significativo nella maggior parte dei campioni, come in \"Styracosaurus\", sebbene sia probabile che lo strato corneo che rivestiva il becco si estendesse fino all'osso nasale. Sopra la narice si ergeva il nucleo osseo del corno nasale, composto dall'osso nasale, la cui base \u00e8 piuttosto stretta rispetto al resto della struttura. La sezione trasversale del corno \u00e8 ovale; in alcuni esemplari, la forma o l'orientamento del corno varia molto, talvolta piegandosi in avanti, talvolta puntando in orizzontale. Tramite un breve osso prefrontale, il profilo del cranio si fonde nel postorbitale sopra la piccola cavit\u00e0 oculare, con un corno sopraoculare basso ma appuntito. Tra le orbite si trova il tetto cranico secondario trafitto da una fontanella a forma di U. Le basse creste sopra l'orbita dell'occhio suggeriscono che sul bordo fosse presente una serie di quattro grandi squame. Le pareti del cranio dietro le narice formano un insieme piuttosto massiccio, con un osso mascellare dalla vaga forma triangolare che sostiene la batteria dei denti mascellari. Ai lati erano presenti due zigomi sporgenti. La mascella presenta da 28 a 30 alveoli dentali.\nNella parte posteriore del cranio, le ossa squamosali e parietali si fondono creando un collare arricciato dietro la testa dell'animale. Il collare era relativamente corto rispetto alla lunghezza totale del cranio e poteva crescere fino a oltre mezzo metro (68,8 centimetri) di lunghezza negli adulti pi\u00f9 vecchi e pi\u00f9 grandi. Il bordo del collare \u00e8 adornato da epiparietali (noduli ossei o osteodermi), rispettivamente, quattro sul bordo dell'osso squamosale e sette sul bordo dell'osso parietale. La maggior parte sono piuttosto piccoli e di forma triangolare. Il primo e il secondo epiparietale (gli osteodermi dell'osso parietale sono chiamati epiparietalia) hanno invece una forma diversa. Il primo epiparietale (P1) ha origine leggermente al di sotto del bordo del collare e non sporge sul collare con la punta rivolta in basso. In alcuni esemplari \u00e8 talmente lungo da coprire tutta la lunghezza della finestra parietale. La funzione di questa struttura \u00e8 incerta. Il secondo epiparietale, invece, \u00e8 posizionato sul bordo del collare ma ha una forma ricurva a mezzaluna, con la punta rivolta verso il centro del collare, oltre a essere pi\u00f9 lungo degli altri osteodermi. L'ornamentazione del cranio si riduceva con l'invecchiamento dell'esemplare.\nUna peculiarit\u00e0 del palato di \"Centrosaurus\" \u00e8 che l'ectopterygoide non entra in contatto con l'osso palatino.\nLa mandibola presenta un numero inferiore di denti. Entrambi i rami mandibolari si aprono in un predentarium comune che supporta il becco sdentato inferiore. La punta del becco \u00e8 orientata verso l'alto, ma non cos\u00ec fortemente come con le specie correlate. Di conseguenza, anche l'altezza della mandibola \u00e8 piuttosto limitata.\nScheletro postcranico.\nIl collo di \"Centrosaurus\" \u00e8 forte ma non molto robusto. Le quattro vertebre cervicali anteriori sono fuse insieme; a volte anche la sesta e la settima vertebra cervicale possono essere fuse. Contrariamente a molte illustrazioni, il collo \u00e8 pi\u00f9 o meno in linea con la colonna vertebrale che si curva solo moderatamente verso il basso nella parte anteriore. La leggera curvatura riduce il carico sulle spine neurali delle vertebre, le quali sono piuttosto corte, strette e dirette all'indietro. La settima e l'ottava vertebra cervicale hanno le spine neurali pi\u00f9 lunghe. Il torace \u00e8 piuttosto basso e ampio. Tutto ci\u00f2 rende la parte anteriore del busto quasi affusolata. Questo allungamento continua all'indietro in una base della coda abbastanza alta. La coda nel suo insieme \u00e8 relativamente corta e piuttosto sottile.\nLa scapola \u00e8 relativamente lunga. L'estremit\u00e0 superiore si curva leggermente in avanti ed \u00e8 appena allargata. Il bacino ha un profilo quadrato. L'omero \u00e8 robusto con una cresta deltopettorale che non si estende molto lungo il corpo principale dell'osso. Gli avambracci e le mani sono rigidi ma piuttosto lunghi. Il radio \u00e8 allargato soprattutto nella sua articolazione con l'omero. Il numero di falangi sugli arti anteriori \u00e8 2-3-4-3-2; quindi \u00e8 ancora presente l'artiglio sul quinto dito che apparentemente \u00e8 assente in altri generi correlati. Gli artigli sono a forma di zoccolo con punte frontali arrotondate e allargate; quelli del quarto e del quinto dito sono notevolmente ridotti.\nIl bacino non era particolarmente robusto e presentava un ileo abbastanza piatto. Sopra l'ileo, una serie di tendini ossificati sovrapposti irrigidiva le dieci vertebre sacrali. Visto dall'alto, il bacino aveva un contorno vagamente rettangolare piuttosto che ovale come in alcuni ceratopsidi. Il processo di praepubis sporge leggermente davanti all'ileo e mostra solo un piccolo allargamento alla fine. L'ischio \u00e8 dritto piegandosi solo leggermente verso il basso. Il femore \u00e8 dritto e molto robusto con larghi trocanteri nella parte superiore e dossi articolari nella parte inferiore. Lo stinco \u00e8 stretto in alto con un forte allargamento all'interno. Le falangi degli arti posteriori sono 2-3-4-5-0; il quinto dito \u00e8 solo un rudimento dell'osso metacarpale, comune nei Neoceratopsia. Anche gli artigli dei piedi sono a forma di zoccolo.\nTessuti molli.\nL'esemplare AMNH 5427, l'ex esemplare tipo di \"Monoclonius cutleri\", conserva impronte della pelle descritti da Lull. La forma e la disposizione delle scaglie presenti in queste impronte non sono molto diverse da quelle osservate in altri ceratopsidi, come \"Chasmosaurus\": la pelle dell'animale era composta da grandi squame posizionate in file orizzontali equidistanti, formando delle rosette con scaglie pi\u00f9 piccole e circondate da scaglie poligonali piatte ancora pi\u00f9 piccole. Tuttavia, le scaglie centrali sono pi\u00f9 distanti in \"Centrosaurus\", oltre a essere pi\u00f9 rotonde e piccole.\nNel 2019, uno studio ha concluso che le proteine presenti nelle ossa fossili non proveniva dall'animale originale ma dalla successiva contaminazione da parte dei batteri.\nClassificazione.\nIl genere \"Centrosaurus\" d\u00e0 il nome alla sottofamiglia Centrosaurinae. I suoi parenti pi\u00f9 stretti sembrano essere \"Styracosaurus\" e \"Monoclonius\". Le somiglianze tra questi generi sono cos\u00ec evidenti che alcuni paleontologi li hanno considerati lo stesso animale. Altri membri della sottofamiglia Centrosaurinae includono \"Pachyrhinosaurus\", \"Avaceratops\", \"Einiosaurus\", \"Albertaceratops\" e \"Achelousaurus\".\nIl cladogramma presentato di seguito rappresenta un'analisi filogenetica di Chiba \"et al.\" (2017):\nNel 2016, Ryan nomin\u00f2 una trib\u00f9 di Centrosaurina, i Centrosaurini per tutte quelle specie pi\u00f9 strettamente imparentate a \"Centrosaurus\" rispetto a \"Pachyrhinosaurus\".\nStoria della scoperta.\nI primi resti di \"Centrosaurus\" furono scoperti e nominati dal paleontologo Lawrence Lambe che li estrasse da degli strati di roccia lungo il fiume Red Deer in Alberta, Canada. Il nome \"Centrosaurus\" significa \"lucertola appuntita\" (dal greco \"kentron\"/\u03ba\u03ad\u03bd\u03c4\u03c1\u03bf\u03bd ossia \"punta\" e \"sauros\"/\u03c3\u03b1\u1fe6\u03c1\u03bf\u03c2 ossia \"lucertola\"), e si riferisce alla serie di piccole corna o osteodermi posti lungo il margine del collare, e non al corno nasale (che era ancora sconosciuto quando il dinosauro venne nominato). Il genere non deve essere confuso con lo stegosauro \"Kentrosaurus\", il cui nome deriva dalla stessa parola greca.\nIn seguito, vasti letti d'ossa di \"Centrosaurus\" vennero ritrovati nel Dinosaur Provincial Park, sempre in Alberta. Alcuni di questi letti si estendono per centinaia di metri e contengono migliaia di individui di tutte le et\u00e0 e a tutti i livelli dello sviluppo. Gli scienziati hanno ipotizzato che l'alta densit\u00e0 e il numero di individui in questi letti potrebbe essere avvenuta mentre un branco di questi animali tentava di attraversare un fiume durante una piena, il che spiegherebbe il sedimento fluviale in cui sono stati ritrovati questi esemplari. La scoperta di migliaia di fossili di \"Centrosaurus\" vicino alla citt\u00e0 di Hilda, in Alberta, \u00e8 stata indicata come il pi\u00f9 grande letto d'ossa di dinosauro mai scoperto. L'area \u00e8 ora conosciuta come il mega-letto d'ossa di Hilda.\nA causa della variazione tra specie e persino tra singoli esemplari di centrosaurini, si \u00e8 discusso molto su quali generi e specie siano validi, in particolare se \"Centrosaurus\" e/o \"Monoclonius\" siano generi validi, non diagnosticabili o eventualmente membri del sesso opposto. Nel 1996, Peter Dodson trov\u00f2 abbastanza variazioni tra \"Centrosaurus\", \"Styracosaurus\" e \"Monoclonius\" per giustificare che tutti e tre avessero generi separati, e che \"Styracosaurus\" assomigliasse a \"Centrosaurus\" pi\u00f9 di quanto entrambi non assomigliassero a \"Monoclonius\".\nDodson credeva che una specie di \"Monoclonius\", \"M. nasicornus\", potesse essere in realt\u00e0 il sesso femminile di \"Styracosaurus\". Le sue valutazioni venne parzialmente accettate, con altri ricercatori contrari all'accettare \"Monoclonius nasicornus\" come il sesso femminile di \"Styracosaurus\" o \"Monoclonius\" come un genere valido. Sebbene ci siano prove di dimorfismo sessuale in almeno un ceratopso basale, \"Protoceratops\", non esiste alcuna prova certa di dimorfismo sessuale in nessun altro ceratopside. Altri sinonimizzarono \"C. nasicornus\" con \"C. apertus\", o lo considerarono una specie separata di \"Centrosaurus\": \"Centrosaurus nasicornus\". \u00c8 stato anche suggerito che quest'ultimo possa rappresentare l'antenato diretto di \"Styracosaurus albertensis\". Uno studio del 2014 sull'ontogenesi di \"Centrosaurus\" ha concluso che \"C. nasicornus\" \u00e8 un sinonimo junior di \"C. apertus\", che rappresenta una fase di crescita intermedia.\nLa specie \"C. brinkmani\", descritta nel 2005, \u00e8 stata spostata nel nuovo genere \"Coronosaurus\", nel 2012.\nPaleobiologia.\nCome negli altri ceratopsidi, le mascelle di \"Centrosaurus\" sono adatte a per tagliare materiali vegetali duri e resistenti. La scoperta di giganteschi letti ossei di \"Centrosaurus\" in Canada suggerisce che questi animali fossero gregari e che si spostassero in grandi branchi. Un letto d'ossa composto dai resti di \"Centrosaurus\" e \"Styracosaurus\" \u00e8 stato ritrovato nella Formazione Dinosaur Park in quella che oggi \u00e8 Alberta. Un'altra spiegazione all'abbondanza di resti in un singolo luogo, e che si trattasse di individui solitari riunitisi attorno a una pozza d'acqua durante una siccit\u00e0. Il \"Centrosaurus\" si trova negli strati pi\u00f9 bassi della formazione rispetto a \"Styracosaurus\", indicando che \"Centrosaurus\" venne sostituito da \"Styracosaurus\" mentre l'ambiente cambiava nel tempo.\nI grandi collari e le corna nasali dei ceratopsi sono tra gli ornamenti facciali pi\u00f9 distintivi di tutti i dinosauri. La loro funzione \u00e8 stata oggetto di dibattito da quando sono stati scoperti i primi dinosauri cornuti. Le teorie pi\u00f9 comuni sulla funzione di questi ornamenti e delle corna includono la difesa dai predatori, combattimenti intraspecifici e come strumenti per attrarre il partner. Uno studio del 2009 sulle lesioni craniche di \"Triceratops\" e \"Centrosaurus\" ha dimostrato che le lesioni ossee sui crani erano probabilmente causate da combattimenti intraspecifici (combattimento tra esemplari della stessa specie) piuttosto che da attacchi di predatori. Il collare di \"Centrosaurus\" era troppo sottile per essere usato come difesa contro i predatori, anche se i collari pi\u00f9 solidi e spessi di \"Triceratops\" potrebbe essersi evoluto per proteggere il collo. I fronzoli sul collare di \"Centrosaurus\" erano molto probabilmente usati \"per il riconoscimento delle specie e/o altre forme di esposizione visiva\".\nPaleoecologia.\nLa maggior parte dei resti fossili di \"Centrosaurus\" \u00e8 stata ritrovata nella Formazione Dinosaur Park, e al suo tempo era uno degli animali pi\u00f9 comuni della formazione. La fauna erbivora era costituita da innumerevoli specie di ceratopsidi, come \"Styracosaurus\" e \"Chasmosaurus\", gli hadrosauridae \"Prosaurolophus\", \"Lambeosaurus\", \"Gryposaurus\", \"Corythosaurus\" e \"Parasaurolophus\" e gli ankylosauri \"Edmontonia\" e \"Euoplocephalus\". I carnivori erano presenti in minore numero ed erano rappresentati dai tirannosauridi \"Daspletosaurus\" e \"Gorgosaurus\", che rappresentavano i predatori dominanti e i piccoli maniraptori \"Dromaeosaurus\", \"Saurornitholestes\", \"Hesperonychus\" e \"Troodon\".\nLa Formazione Dinosaur Park doveva avere un ambiente attraversato da innumerevoli fiumi e pianure alluvionali, che con il tempo divennero pi\u00f9 paludose e influenzate dalle condizioni marine del Mare interno occidentale trasgredirono verso ovest. Il clima era pi\u00f9 caldo di quello dell'odierna Alberta, senza condizioni di gelo, ma con stagioni umide e secche. Le conifere erano la vegetazione dominante della regione, con un sottobosco ricco di felci, felci arboree e angiosperme.\nPaleobiogeografia.\nThomas M. Lehman ha osservato che i fossili di \"Centrosaurus\" non sono mai stati ritrovati al di fuori dell'Alberta meridionale, anche se sono tra i dinosauri judithiani (appartenenti allo stadio Judithian, uno stadio faunistico del Nord America che dur\u00f2 da 83,5 a 70,6 milioni di anni fa) pi\u00f9 abbondanti della regione. I grandi erbivori come i ceratopsiani che vivevano in Nord America durante il Cretaceo superiore avevano vivevano in \"aree geografiche notevolmente ridotte\", talvolta definite \"provincie\", nonostante le loro grandi dimensioni corporee che avrebbero richiesto molti nutrienti e la loro capacit\u00e0 di spostarsi per miglia. Questa distribuzione limitata \u00e8 in forte contrasto la moderna fauna composta da mammiferi erbivori la cui distribuzione \"tipica [mente]... coprono gran parte di un continente\"."}
{"id": "533865", "revid": "56620", "url": "https://it.wikipedia.org/wiki?curid=533865", "title": "Finestra editrice", "text": ""}
{"id": "533871", "revid": "124684425", "url": "https://it.wikipedia.org/wiki?curid=533871", "title": "I pirati di Silicon Valley", "text": "I pirati di Silicon Valley (\"Pirates of Silicon Valley\") \u00e8 un film per la televisione del 1999 diretto da Martyn Burke ed interpretato da Noah Wyle e Anthony Michael Hall.\nTratto dal libro \"Com'era verde Silicon Valley\" di Paul Freiberger e Michael Swaine, il film TV racconta, in forma di cronaca romanzata, di come i giovani Steve Jobs e Bill Gates, a met\u00e0 degli anni settanta, arrivarono a realizzare il sogno del personal computer, in una corsa che culmina nel 1984 con l'introduzione sul mercato dell'Apple Macintosh, e del seguente trionfo del sistema operativo della Microsoft di Gates su quello della Apple di Jobs.\nIl film viene narrato con una struttura flashback alternativamente da Steve Wozniak, cofondatore della Apple con Jobs, e Steve Ballmer, dirigente della Microsoft, interpretati rispettivamente da Joey Slotnick e John DiMaggio. Ha un andamento rapido, concitato, sempre velato di ironia.\nTrama.\nL'inizio del film si apre sul set cinematografico dello spot televisivo della Apple Inc., la cui regia fu affidata a Ridley Scott, ed \u00e8 una sorta di ribellione contro il \"Grande Fratello\" (personificato nella IBM). Poi Steve Wozniak inizia a raccontare di quando costruiva blue box (ovvero congegni per telefonare gratis) che vendeva con Steve Jobs, allora entrambi capelloni. Racconta di quella volta che telefon\u00f2 alla Citt\u00e0 del Vaticano chiedendo di parlare con il pontefice che allora stava dormendo.\nNonostante il parere contrario dell'amico, \"Woz\", dopo essere stato perquisito dalla polizia, decise di smettere di costruirne e passare a ci\u00f2 che di l\u00ec a poco avrebbe rivoluzionato il mondo: il Personal Computer. Poi comincia la narrazione della storia della Microsoft.\nBill Gates si trovava all'Universit\u00e0 di Harvard e discuteva con i suoi amici (Steve Ballmer e Paul Allen) di pornografia giocando a poker. Ed \u00e8 proprio con Allen che comincia a scrivere il Basic per l'appena uscito computer Altair. Poi Paul parte per Albuquerque per consegnare il programma, mentre Bill si ricorda improvvisamente che hanno dimenticato di scrivervi il loader. L'affare va comunque in porto e alla piccola azienda viene regalato il computer.\nIntanto Wozniak prosegue col suo progetto del PC, mentre Jobs si destreggia tra i suoi problemi personali. All'Homebrew Club, dove ogni appassionato mostrava le sue creazioni a basso budget, Jobs mostra la fantascientifica innovazione e riesce a venderne ben 50 dichiarando guerra al colosso IBM. Il giorno dopo, prima di cominciare la costruzione dei computer, Wozniak \u00e8 costretto a proporre l'acquisto alla Hewlett-Packard con la quale aveva un contratto. Ma il loro dirigente rifiuta con la celebre e perentoria frase \u00abMa che diavolo pu\u00f2 farsene la gente comune dei computer?\u00bb. E qui comincia ufficialmente la storia della Apple Inc. e l'entrata di Steve Jobs tra gli uomini d'affari, simboleggiata dal cambio di look. Un Jobs rasato accoglie allora nel suo garage, dove si stavano costruendo i mini-computer, Mike Markkula, che era interessato ad investire 250.000 dollari. Intanto i fondatori della Microsoft vanno alla MITS ad Albuquerque.\nL'accordo con la produttrice dell'Altair 8800 era di 15 dollari a licenza per il Basic, ma Bill Gates riesce a convincere Ed Roberts a pagare il doppio. La societ\u00e0 si stabilisce in un motel ed assume un paio di impiegati. Da l\u00ec al 1977 i due riescono ad acquistare un piccolo palazzo ed estendere i loro affari. I due Steve sono alla fiera del computer con poche macchine, ma intenzionati a venderne molte. La trasformazione di Jobs procede: si taglia i baffi e cambia stile nel vestire. La gente si accalca sullo stand della Apple, e quando arriva Bill Gates, questo viene totalmente ignorato da Jobs e rinuncia a proporre l'acquisto del Basic. La Apple ora \u00e8 un'azienda in piena regola, con decine di impiegati e un enorme palazzo. Steve Jobs intanto viene a sapere che sta per avere un figlio da Arlene, ma rifiuta di crederci scaricando la sua rabbia sui dipendenti. Steve Ballmer intanto si unisce alla Microsoft mentre Bill Gates prepara un colloquio con la IBM, con cui riesce ad ottenere un contratto riguardante il non ancora sviluppato Disc Operating System (basato su DOS). Questo contratto prevedeva di cedere in licenza con ogni PC IBM il sistema operativo. Ottenuto l'accordo con il colosso dell'informatica, Paul Allen compr\u00f2 dalla Seattle Computer Products il clone a 16 bit del CP/M, chiamato QDOS. E da qui cominci\u00f2 il successo della Microsoft.\nAlla Apple va tutto a gonfie vele. John Sculley entra nella societ\u00e0 come amministratore delegato. Mentre Jobs \u00e8 alle prese con la questione della paternit\u00e0, Wozniak ha dubbi sul comportamento del socio. Jobs va a far visita ad Arlene e scopre di avere una bambina; insieme concordano sul nome Lisa.\nAllora Steve chiede alla Apple di creare il computer Lisa, \"rubando\" le idee di base alla Xerox, dove la dirigenza non dava credito al progetto del sistema operativo grafico e del mouse (per esattezza, per poter accedere alle idee di base, a Xerox venne data la possibilit\u00e0 di acquistare 100.000 azioni Apple per un valore di un milione di dollari, con il patto di poter accedere al PARC e visionare i loro lavori). Anche Bill Gates decide di \"rubare\" le nuove idee emergenti, e si reca con i suoi tre soci alla Apple. Jobs, fiero, gli presenta alcuni programmatori e il Macintosh. Gates allora cerca di stringere accordi per vendere software e facendo leva sul desiderio di Steve di annientare l'IBM, riesce ad ottenere 3 prototipi di Mac. Steve Wozniak, appena uscito dall'ospedale per un incidente, non pu\u00f2 fare a meno di notare la trasformazione subita dall'azienda per via di Jobs che ha messo la squadra Macintosh contro quella dell'Apple II, e torna al college, lasciando l'azienda. Alla Microsoft il progetto Windows procede in segreto, ma a rilento. Jobs viene a saperlo e, su tutte le furie, chiede lumi a Bill. Gates pacatamente respinge le accuse, convincendo Steve che non \u00e8 vero.\nAlla presentazione del Macintosh viene trasmesso lo spot (di cui si \u00e8 parlato all'inizio del film). Subito dopo a Steve Jobs vengono consegnati computer NEC venuti in Giappone, con il software grafico sviluppato da Microsoft. Il presidente della Apple allora accusa Bill Gates di aver rubato le idee, ma Gates ribatte facendo riferimento alla Xerox ed al fatto che le idee originali fossero loro. Steve allora afferma che il comunque proprio sistema \u00e8 migliore, ma Gates risponde tranquillamente che \"la cosa non ha importanza\". Tra le ultime immagini c'\u00e8 un brindisi a Steve Jobs promosso alla sua festa di compleanno da John Sculley.\nPoi viene raccontato ci\u00f2 che \u00e8 successo successivamente pochi mesi dopo il brindisi John Sculley licenzi\u00f2 Steve Jobs; Steve Wozniak insegna informatica ai bambini e finanzia un corpo di ballo; Lisa fa parte della nuova famiglia di Steve Jobs; Steve Jobs \u00e8 tornato alla Apple nel 1997; la Microsoft possiede parte della Apple (al 1997); Bill Gates \u00e8 l'uomo pi\u00f9 ricco del mondo."}
{"id": "533874", "revid": "2034231", "url": "https://it.wikipedia.org/wiki?curid=533874", "title": "Earthsea", "text": ""}
{"id": "533876", "revid": "767487", "url": "https://it.wikipedia.org/wiki?curid=533876", "title": "The 101'ers", "text": "I 101'ers sono stati una band rock and roll formatasi a cavallo degli anni settanta e che vede il loro frontman, Joe Strummer (successivamente nei Clash) iniziare la sua carriera musicale.\nStoria.\n1974 - 1976.\nIl gruppo si form\u00f2 nel maggio del 1974 a Londra, i 101'ers debuttano ufficialmente il 6 settembre a Brixton, precisamente al Telegraph Pub, sotto il nome di \"El Huaso and the 101'ers All Stars\". Il nome fu successivamente accorciato in \"101'ers All Star\" e poi finalmente al definitivo \"101'ers\". Essi fecero parte del circuito londinese pub rock prima dell'avvento del punk.\nIl gruppo venne chiamato cos\u00ec per lo squat (edificio occupato) in cui vivevano insieme: la 101 Walterton Road, Maida Vale, sebbene si disse che il nome fu dato ispirandosi alla \"Stanza 101\", stanza delle torture presente nel romanzo 1984 di George Orwell. Il libro divent\u00f2 in seguito uno dei manifesti della politica del movimento punk rock.\nI 101'ers suonarono al Nashville Room il 3 aprile 1976 con una band di supporto chiamata Sex Pistols. Strummer fu folgorato dalla loro esibizione e inizi\u00f2 ad appassionarsi alla nascente scena punk britannica. Nelle successive esibizioni Joe si comport\u00f2 esattamente come il cantante dei Sex Pistols: John Lydon. Imit\u00f2 il suo modo di cantare e di muoversi. Strummer trovava eccezionale lo stile musicale dei Pistols e se ne innamor\u00f2 completamente: all'improvviso il pub rock degli 101'ers gli sembr\u00f2 vecchio e superato. Jiving Al Jones (amico di Joe durante la giovent\u00f9), testimonia come il cambiamento di Joe fu forte, infatti and\u00f2 a vederlo ad un concerto al Red cow di Hammersmith) e le sue impressioni furono:\nLo scioglimento e gli anni successivi.\nIl singolo di debutto degli 101'ers fu pubblicato quando Joe si era unito a una nuova band chiamata Clash che lo avevano convinto a lasciare i 101'ers. Con l'addio di Joe al gruppo, la band si sciolse non essendo pi\u00f9 in grado di creare la musica di una volta. I loro componenti presero nuove strade: Clive Timperley entr\u00f2 poi a far parte dei The Passions, Dan Kelleher si un\u00ec ai The Derelicts e Richard Dudanski lavor\u00f2 per i The Raincoats e in seguito per i Public Image Ltd. (di John Lydon). Tymon Dogg rimase sempre in contatto con Joe: lavor\u00f2 con lui per i Clash (suona il violino in diverse tracce di \"Sandinista!\", ed \u00e8 autore di un brano dello stesso album) e dopo con i Mescaleros.\nPrima della sua morte avvenuta nel 2002, Joe Strummer aveva progettato di pubblicare un disco chiamato \"Elgin Avenue Breakdown\", un cd con delle bonus track mai pubblicate dalla band degli 101'ers. Il progetto fu poi terminato dalla moglie di Joe, Lucinda Tait, e dal batterista Richard Dudanski. Il disco fu pubblicato nel maggio 2005 dalla Astralwerks per gli USA e dalla EMI per l'Europa."}
{"id": "533880", "revid": "287204", "url": "https://it.wikipedia.org/wiki?curid=533880", "title": "ABEC", "text": "La scala ABEC \u00e8 un sistema per classificare la tolleranza di costruzione dei cuscinetti di precisione. Il sistema \u00e8 stato sviluppato dall'organizzazione statunitense che ne d\u00e0 il nome (Anular Bearing Engineering Committee \u2013 Comitato ingegneristico per i cuscinetti anulari) e facente parte dell\"American Bearing Manufacturers Association\" (Associazione dei costruttori di cuscinetti americani).\nI cuscinetti classificati con il sistema ABEC sono solitamente chiamati \"cuscinetti di precisione\", e sono contrassegnati con un numero dispari da 1 a 11 con il numero pi\u00f9 alto assegnato ai cuscinetti costruiti secondo un migliore standard di precisione (numero pi\u00f9 alto = tolleranza minore = cuscinetti pi\u00f9 costosi).\nL'ABEC \u00e8 solo uno dei sistemi per classificare la tolleranza nei cuscinetti. L\"International Organisation for Standardisation\" (ISO) e il \"Deutsches Institut f\u00fcr Normung\" (DIN) usano scale simili per giudicare la tolleranza nei cuscinetti. Nelle scale dell'ISO e del DIN un numero minore indica una tolleranza pi\u00f9 ristretta e un numero maggiore una tolleranza pi\u00f9 ampia: esattamente l'opposto della scala ABEC. Nella tabella seguente si possono confrontare le tre scale.\nFuori dall'industria di precisione, il sistema ABEC \u00e8 conosciuto dalle persone che hanno generalmente modo di confrontarsi con esso nell'acquisto di attrezzi sportivi come skateboard e pattini a rotelle.\nInoltre, anche chi pratica competizioni ad alto livello di modellismo dinamico, \u00e8 a conoscenza delle scale (ABEC in particolar modo) di tolleranza dei cuscinetti a sfere. "}
{"id": "533884", "revid": "1251388", "url": "https://it.wikipedia.org/wiki?curid=533884", "title": "Caramello", "text": "Il caramello \u00e8 il risultato della cottura del saccarosio sino alla sua fusione, che avviene oltre i 160 \u00b0C. Con il caramello si procede a \"caramellare\" preparazioni dolci e salate. La tecnica \u00e8 applicata per effetto del calore, diretto o indiretto, e trova un ampio uso in cucina e in pasticceria.\nPreparazione e aspetto.\nSolitamente il caramello si ottiene mettendo in una casseruola di rame stagnato o di acciaio dello zucchero e un goccio d'acqua. Si porta il fuoco a fiamma media e si mescola sino a raggiungere i gradi di cottura dello zucchero desiderati: il \"Caramello chiaro\", che si raggiunge a 160-170\u00b0 o il \"Caramello scuro\" (o \"bruno\"), che si raggiunge a 165-177\u00b0. Oltre tali temperature lo zucchero brucia divenendo amaro e inutilizzabile.\nCaramello chiaro o biondo.\nIl \"caramello chiaro\" \u00e8 di colore biondo, simile a quello del miele di Acacia, e resta semiliquido. Viene utilizzato come salsa su dessert quali panna cotta, charlotte, creme in tazza o gelati, soprattutto se in coppa. Non mancano sue applicazioni anche nel salato, in accompagnamento a carni di maiale e talvolta di selvaggina, o verdure. Viene talvolta preparato per cottura a bagnomaria in un polsonetto. La cottura di questo tipo garantisce, infatti, un maggior controllo sul risultato e riduce il rischio di far scurire troppo il composto, passando al grado di caramello scuro.\nCaramello scuro (o bruno).\nIl \"caramello scuro\" (detto anche \"caramello\" \"bruno\") \u00e8 di colore decisamente ambrato, e resta semiliquido per brevissimo tempo, cristallizzandosi nella forma in cui lo si \u00e8 lasciato non appena si sia freddato. Viene utilizzato sostanzialmente solo in pasticceria per foderare le pareti di stampi dove si andranno a cuocere dolci quali il Bonet, la Cr\u00e8me caramel e simili. Nella cottura a bagnomaria che questi dolci richiedono, il caramello scuro penetra nel dolce stesso formando una sorta di crosticina. Quando non penetra si scioglie per effetto del calore in un liquido leggero color ambra. Il caramello scuro \u00e8 anche alla base di dolci antichi quali i croccanti, e le varie noci pralinate.\nIl caramello scuro viene usato spesso per creare decorazioni a completamento di dolci o pasticceria minuta di una certa elaborazione. Tra le decorazioni pi\u00f9 usate troviamo i cestini di filo, i pizzi, e vari tipi di copertura. I cestini di filo e i pizzi si ottengono con il medesimo principio: si fa colare un filo sottile di caramello sopra una forma opportunamente resa antiaderente, ad esempio il retro di una ciotola tonda. Cristallizzandosi, i fili mantengono la forma e possono venire usati come decorazioni o come piccoli contenitori di creme o frutta. I pizzi vengono solitamente eseguiti in piano, seguendo un disegno traforato: cuori, fiori, monogrammi sono i pi\u00f9 usati.\nLa crosta del pane \u00e8 croccante grazie alla caramellizzazione degli zuccheri della farina.\nSalsa di caramello scuro e toffee.\nIn alcune preparazioni si desidera avere un caramello liquido, ma di gusto pi\u00f9 deciso e di colore pi\u00f9 scuro di quanto ottenibile con il caramello biondo: \u00e8 spesso il caso dei gelati, delle bombe gelate, di alcune millefoglie. In questi casi si prepara un caramello scuro e, quando sia quasi cotto ed abbia raggiunto la sua consistenza sciropposa, vi si versa una pari quantit\u00e0 d'acqua bollente sopra. Il caramello scuro si scioglier\u00e0 poco a poco, dando luogo ad una salsa variabilmente densa, che non cristallizzer\u00e0, conservandosi a lungo. Con la medesima tecnica si prepara il toffee, avendo cura di sostituire il latte all'acqua. Una comune variante alla ricetta, vede l'uso della panna liquida al posto, in tutto o in parte, del latte.\nMiele caramellato.\nIl caramello come lo conosciamo oggi, \u00e8 quello ricavato dallo zucchero della barbabietola raffinato, cio\u00e8 il comune zucchero bianco da cucina. Tuttavia tutti gli zuccheri caramellano se sottoposti ad adeguato trattamento. Il miele caramellato \u00e8 pi\u00f9 lungo da ottenere dato il suo contenuto in acqua, ma d\u00e0 luogo a preparazioni di gusto delicato e particolare, la pi\u00f9 famosa delle quali \u00e8 senza dubbio il torrone. Per caramellare il miele si lavora, di solito, a bagnomaria in un polsonetto.\nCaramellatura di un cibo in fase di cottura.\nUn'altra tecnica frequentemente in uso \u00e8 quella della caramellatura in cottura. \u00c8 solitamente applicata a carni e verdura, cui spesso si accompagna una nota di agro, dando luogo ai vari piatti in agrodolce, molto amati in diversi paesi del mondo. \u00c8 una caramellatura leggera, che si attua su cibi che cuociano a stufare. Si aggiunge dello zucchero o del miele alla preparazione e si continua la cottura a lungo ed a fuoco lento.\nIl caramello si scioglie con i succhi generati dal cibo e diviene salsa, con cui si avr\u00e0 cura di spennellare la superficie della preparazione prima di servire. Questo produce una superficie pi\u00f9 liscia, setosa e lucida. Tra i piatti pi\u00f9 noti ricordiamo le carni in agrodolce, specie di maiale e di pollo, le carote caramellate e alcune verdure in agrodolce: zucchine, cipolline, rape. Alcune antiche ricette con la selvaggina di derivazione medioevale sono state recentemente riscoperte e spesso usano una commistione di dolce e salato che talvolta vede l'uso della caramellatura. Possono essere stufate, arrostite o in crosta.\nCaramello di sintesi.\nIl caramello di sintesi, anche noto come E150 nella classificazione internazionale, \u00e8 un prodotto utilizzato come colorante e aromatizzante. Esistono quattro differenti sigle: con la sigla E150a viene indicato il caramello semplice (o puro); con la sigla E150b il caramello solfito caustico; con la sigla E150c il caramello ammoniacale e con la codifica E150d caramello solfito-ammoniacale (presente nella Coca-Cola)."}
{"id": "533885", "revid": "124833832", "url": "https://it.wikipedia.org/wiki?curid=533885", "title": "Psittacosaurus", "text": "Psittacosaurus (il cui nome significa \"lucertola pappagallo\") \u00e8 un genere estinto di dinosauro ceratopside, vissuto nel Cretaceo inferiore circa tra i 123,2 e i 100 milioni di anni, nell'odierna Asia. Si tratta di uno dei dinosauri pi\u00f9 noti e meglio conosciuti dai paleontologi grazie all'eccezionale quantit\u00e0 di resti fossili, i quali hanno permesso a quest'ultimi di classificare ben 11 specie diverse, facendone uno dei generi pi\u00f9 ricchi al mondo, con fossili provenienti da Mongolia, Siberia, Cina e forse anche dalla Thailandia. \nIn et\u00e0 adulta questi animali erano bipedi obbligati e il loro cranio era adornato di spuntoni ossei e da un becco robusto e ricurvo. Una peculiarit\u00e0 di alcune specie era la presenza di strutture filiformi simili a piume allungate, simili a quelle ritrovate in \"Tianyulong\", in prossimit\u00e0 della coda e su parte del dorso. Vista la proporzione del cervello rispetto al corpo dell'animale, lo \"Psittacosaurus\" doveva avere dei comportamenti complessi, molto probabilmente si trattava di un animale attivo sia di giorno sia di notte e possedeva un senso della vista e dell'olfatto molto sviluppato.\nNonostante l'aspetto lo \"Psittacosaurus\" \u00e8 uno dei pi\u00f9 antichi ceratopsidi, animali come il ben famoso \"Triceratops\", di cui lo \"Psittacosaurus\" era un parente pi\u00f9 prossimo, rispetto a \"Yinlong\". Questo animale condivide la famiglia tassonomica con l' \"Hongshanosaurus\", (probabile sinonimo di \"Psittacosaurus\"), insieme al quale \u00e8 uno dei primi ceratopsidi ad essersi evoluto, e da cui si sono evolute forme pi\u00f9 complesse. Animali simili sono stati ritrovati per la maggior parte in Asia, con l'eccezione di \"Aquilops\" ritrovato in Nord America. La specie \"P. lujiatunensis\" risulterebbe la pi\u00f9 antica da cui si sarebbero evolute tutte le altre specie.\nCon pi\u00f9 di 400 esemplari fossili ritrovati, tra cui innumerevoli scheletri completi, lo \"Psittacosaurus\" \u00e8 uno dei generi di dinosauri meglio noti ai paleontologi. I fossili ritrovati appartengono a tutte le classi di et\u00e0 dell'animale, dalla fase di schiusa agli esemplari adulti, ci\u00f2 ha permesso ai paleontologi di studiare la crescita, lo sviluppo e la biologia dell'animale. L'abbondanza di fossili di questo animale ne ha fatto uno dei fossili pi\u00f9 famosi e apprezzati dell'Asia.\nDescrizione.\nLe varie specie di \"Psittacosaurus\" differiscono e variano tra loro per dimensioni e per le caratteristiche anatomiche di cranio e scheletro, anche se condividono la forma generale del corpo. La specie pi\u00f9 nota, \"P. mongoliensis\", poteva raggiungere anche i 2 metri (6,5 piedi) di lunghezza. Il peso massimo di un animale adulto probabilmente si aggirava sui 20 kg (44\u00a0lb). Alcune specie come \"P. lujiatunensis\", \"P. neimongoliensis\" e \"P. xinjiangensis\" avevano dimensioni simili, altre invece come \"P. sinensis\" e \"P. meileyingensis\" erano di dimensioni inferiori. La specie \"P. ordosensis\", in particolare, era la pi\u00f9 piccola di tutte, circa il 30% in meno di \"P. mongoliensis\". Le specie pi\u00f9 grandi erano invece \"P. lujiatunensis\" e \"P. sibiricus\".\nIl cranio di \"Psittacosaurus\" era molto diverso da quelli di altri dinosauri ornitischi, del suo tempo. Il cranio si presentava alto e tozzo, con un profilo quasi rotondo in alcune specie. La porzione frontale dell'orbita rappresentava da sola il 40% della lunghezza totale del cranio, pi\u00f9 corta rispetto a qualsiasi altra ornithisco noto. La mandibola dell'animale era caratterizzata da una cresta-bulbo verticale che puntava verso il basso al centro di ciascun dente. La punta del cranio era provvista di un grosso e robusto becco molto pronunciato simile a quello dei moderni pappagalli, (da cui deriva anche il nome della specie). In vita il becco dell'animale era rivestito di cheratina, che formava una superficie perfetta per tagliare e strappare materiale vegetale. Il teschio dello \"Psittacosaurus\" condivideva molti tratti in comune con il becco di altri ceratopsidi, come ad esempio il midollo rostrale unico sulla punta della mascella superiore e le protuberanze ossee degli zigomi. Tuttavia essendo ancora piuttosto primitivo non c'\u00e8 segno ne del collare osseo ne di corna presenti nelle forme pi\u00f9 evolute. Tuttavia, un primo abbozzo di corna sono state riscontrate sul cranio della specie \"P. sibiricus\", ma si pensa che questa sia solo un esempio di evoluzione convergente.\nA differenza del cranio, lo scheletro dello \"Psittacosaurus\" era tipico della maggior parte dei dinosauri ornitischi bipedi. In \"P. mongoliensis\", analogamente ad altre specie, gli arti anteriori erano circa solo il 58% della lunghezza degli arti posteriori. Tuttavia la struttura scheletrica delle mani indica che l'animale non poteva ruotarle per poter camminare a quattro zampe, quindi si trattava di bipedi obbligati. Al contrario della maggior parte degli ornitischi, le mani dello \"Psittacosaurus\" possedevano solo quattro dita, contro le cinque dita della maggior parte degli altri ornitischi, mentre le zampe posteriori contavano quattro dita (sperone compreso) come tutti gli altri ornitischi.\nTegumenti e colorazione.\nTra gli innumerevoli fossili appartenenti \"Psittacosaurus\" sono state spesso ritrovate strutture tegumentose, in aspetto simili a piume d'oca. Il primo campione su cui furono rinvenuti tali strutture fu esportato illegalmente dalla Cina alla Germania, dove fu descritto in attesa del rimpatrio. L'esemplare, in mostra al Senckenberg Naturmuseum, mostrava segni di tegumenti e strutture filamentose su numerose parti del corpo. Tuttavia non si \u00e8 ancora stabilito con certezza a quale specie appartenga, pertanto \u00e8 indicato come \"P. sp.\", dagli studiosi che lo esaminarono, nel 2002. Dalle analisi venne alla luce, che l'animale era ricoperto principalmente da scaglie di forma vagamente esagonale, simili alle impressioni di pelle rinvenute in \"Chasmosaurus\".\nNella parte superiore della coda del medesimo esemplare, furono invece scoperte lunghe strutture tegumentose simili a setole. I paleontologi in seguito confermarono che non si trattava di materiale vegetale. Le setole si estendevano dalla pelle, quasi dalle vertebre, vicino alla punta della coda. Tutte le setole erano un terzo prossimale della coda, e in vita erano probabilmente di forma circolare o tubolare. Sotto la luce ultravioletta, gli aculei emanavano la stessa fluorescenza delle scaglie, ci\u00f2 suggerisce la possibilit\u00e0 che fossero cheratinizzate. Alla fine i paleontologi affermarono che: \"Al momento, non ci sono prove che queste strutture possano essere analoghe o differenti dai filamenti piumosi dei dinosauri teropodi, rinvenuti nella Formazione Yixian\".\nNel 2008, fu pubblicato un nuovo studio sui tegumenti rinvenuti su altri due esemplari di \"Psittacosaurus sp.\". Gli studi hanno confrontato una sezione di pelle con quella di altri animali moderni, mostrando che i livelli dermici dei dinosauri si sono evoluti in parallelo a quelli di altri grandi vertebrati. Le fibre collagene del tessuto dermico di \"Psittacosaurus\" erano complessi, in modo praticamente identico a quegli di tutti gli altri vertebrati, ma possedevano un eccezionale spessore di circa quaranta strati. Il campione di pelle fu rinvenuto nella zona dell'addome, quindi una pelle pi\u00f9 spessa nella zona dell'addome poteva servire da deterrente contro eventuali attacchi dei predatori.\nLo studio di un esemplare descritto nel 2016, mostra la presenza di melanosomi di \"Psittacosaurus\", indicando che l'animale aveva una pigmentazione controluce (il ventre chiaro e il dorso scuro), indicando che l'animale era un abitante delle foreste dense con poca luce, in modo analogo ai moderni cervi e antilopi; strisce e macchie sugli arti possono rappresentare colorazione dirompente. Il campione aveva anche densi ammassi di pigmento sulle spalle, sulla faccia (forse per display) e nella cloaca (che pu\u00f2 avere avuto una funzione antimicrobica), nonch\u00e9 un grande lembo di pelle che collegava il tarso alla coda, chiamato uropatagio. I suoi grandi occhi indicano che probabile l'animale aveva un'ottima vista, utile per trovare cibo ed evitare i predatori. Gli autori non sono stati in grado di determinare a quale specie di \"Psittacosaurus\" appartenesse il campione ritrovato nella Formazione Jehol, ma si esclude la \"P. mongoliensis\", sulla base delle caratteristiche dell'anca.\nUn altro studio del 2016, ha usato un laser che induce alla fluorescenza per analizzare la struttura interna delle setole dell'animale. Le setole altamente cornificate sono disposte in gruppi ristretti di numero da tre a sei singole setole, e ciascuna setola era riempita con una polpa. Gli autori hanno considerato l'idea che le setole fossero un omologo alle penne di \"Tianyulong\", alle EBFFs di \"Beipiaosaurus\", o eventualmente alle piume degli uccelli. Setole simili sono state ritrovate anche in alcuni uccelli esistenti, cos\u00ec come nell'anhima cornuta; queste strutture differiscono dalle penne per non aver sviluppato il follicolo, ma entrambi derivano da popolazioni cellulari discrete. Inoltre \u00e8 presente un grande ammasso di tessuti molli molto scuri nei pressi dei corni giugali; ci\u00f2 probabilmente rappresenta una guaina di cheratina o un lembo di pelle.\nCaratteristiche delle specie.\nI crani della specie \"P. mongoliensis\" sono piatti in cima, specialmente sulla parte posteriore del cranio, con una depressione triangolare, la fenestra antorbitale, presente sulla superficie esterna della mascella. Una flangia \u00e8 presente sul bordo inferiore del dentario (l'osso su cui sono ancorati i denti della mascella inferiore), anche se non \u00e8 cos\u00ec prominente come in \"P. meileyingensis\" o \"P. major\" (= \"P. lujiatunensis\"). La specie \"P. mongoliensis\" \u00e8 tra le specie pi\u00f9 note. Il cranio dell'esemplare tipo (probabilmente un esemplare giovanile), \u00e8 lungo 15,2\u00a0cm (6 pollici), e il femore associato \u00e8 lungo 16,2\u00a0cm (6,4 pollici). Altri esemplari sono pi\u00f9 grandi, con il pi\u00f9 grande femore documentato che misura circa 21 centimetri (8,25 pollici).\nLo \"P. sinensis\" si distingue facilmente da tutte le altre specie per le numerose caratteristiche del cranio. I crani degli esemplari adulti sono pi\u00f9 piccoli di quelli di \"P. mongoliensis\" e hanno meno denti. In modo univoco, la premascella contatta l'osso jugale (guancia) all'esterno del cranio. Le escrescenze del jugale si sparpagliano lateralmente, formando dei \"corni\" proporzionalmente pi\u00f9 larghe di quelle di altre specie di \"Psittacosaurus\", ad eccezione di \"P. sibiricus\" e \"P. lujiatunensis\". A causa delle guance espanse, il cranio \u00e8 pi\u00f9 ampio di quanto sia lungo. \u00c8 presente anche un piccolo \"corno\" dietro l'occhio, a contatto con l'ossa jugale e il postorbitale, una caratteristica vista anche in \"P. sibiricus\". La mandibola manca di aperture, o fenestra, come visto in altre specie, e l'intera mascella inferiore \u00e8 inclinata verso l'esterno, dando alla bocca dell'animale l'aspetto di una malocclusione. Il cranio di uno \"P. sinensis\" adulto poteva raggiungere gli 11,5 centimetri (4,5 pollici) di lunghezza.\nLo \"P. sibiricus\" \u00e8 la pi\u00f9 grande specie conosciuta di \"Psittacosaurus\". Il cranio dell'esemplare tipo \u00e8 lungo 20,7 centimetri (8,25 in) e il femore \u00e8 di 22,3\u00a0cm (8,75 in) di lunghezza. La specie si distingue anche per il piccolo collare osseo intorno al collo, che \u00e8 pi\u00f9 lungo di qualsiasi altra specie, a 15-18% della lunghezza del cranio. Una caratteristica molto suggestiva di \"P. sibiricus\" \u00e8 il numero di \"corna\" attorno agli occhi, con tre punti di rilievo su ogni postorbitale e uno davanti a ciascun occhio, sulle ossa palpebrali. Le corna simili a quelle trovate sul postorbitale di \"P. sinensis\" non sono cos\u00ec pronunciate ma possono essere omologhe. Il jugale ha \"corni\" estremamente prominenti e potevano contattare anche la premascella, entrambe caratteristiche che si vedono anche nella eventuale correlazione di \"P. sinensis\". C'\u00e8 una flangia sul dentario della mascella inferiore, simile a quella di \"P. mongoliensis\", \"P. meileyingensis\" e \"P. sattayaraki\". Si pu\u00f2, inoltre, distinguere dalle altre specie di \"Psittacosaurus\" da una combinazione di 32 caratteristiche anatomiche, di cui sei che sono uniche per la specie. La maggior parte di questi sono i dettagli del cranio, ma una caratteristica insolita \u00e8 la presenza di 23 vertebre tra il cranio e il bacino, a differenza delle 21 o 22 delle altre specie conosciute per le vertebre.\nLa specie \"P. xinjiangensis\" si distingue da un \"corno\" jugale prominente appiattito sulla parte anteriore, cos\u00ec come alcune caratteristiche dei denti. L'ileo, una delle tre ossa del bacino, possiede un processo osseo molto lungo dietro il cotile. Un femore adulto era lungo circa 16 centimetri (6,3 pollici). La specie \"P. meileyingensis\" ha il collo e il collare osseo pi\u00f9 breve di qualsiasi altra specie, rendendo il cranio quasi circolare nel profilo. L'orbita \u00e8 approssimativamente triangolare e presenta una flangia prominente sul bordo inferiore del dentario, una caratteristica vista anche negli esemplari di \"P. lujiatunensis\", e in misura minore in \"P. mongoliensis\", \"P. sattayaraki\" e \"P. sibiricus\". Il cranio tipo completo, probabilmente di un adulto, \u00e8 lungo 13,7 centimetri (5,5 pollici). Il dentario di \"P. sattayaraki\" ha una flangia simile a quella di \"P. mongoliensis\", \"P. sibiricus\", \"P. lujiatunensis\" e \"P. meileyingensis\", sebbene sia meno pronunciata in quelle specie. Il materiale sembra essere di circa le stesse dimensioni di \"P. sinensis\". L'osso frontale di \"P. neimongoliensis\" \u00e8 distintamente stretto rispetto a quella di altre specie, risultando in un cranio pi\u00f9 complesso. L'ischio del bacino \u00e8 anche pi\u00f9 lungo del femore, il che differisce da altre specie in cui queste ossa sono note. L'esemplare tipo possiede un cranio lungo 13,2 centimetri e una lunghezza femorale di 13 centimetri, sebbene l'esemplare non fosse adulto. Un \"P. neimongoliensis\" adulto era probabilmente pi\u00f9 piccolo di \"P. mongoliensis\", con un cranio e una coda proporzionalmente pi\u00f9 lunghi. \"P. ordosensis\" pu\u00f2 essere distinto per le numerose caratteristiche dei jugale, che hanno \"corni\" molto prominenti, oltre ad essere la pi\u00f9 piccola specie conosciuta. Un cranio adulto misurava solo 9,5 centimetri (3,75 in) di lunghezza.\nIl cranio tipo di \"P. lujiatunensis\" misura 19\u00a0cm di lunghezza, mentre il cranio pi\u00f9 conosciuto \u00e8 lungo 20,5 centimetri, quindi questa specie ha dimensioni simili a \"P. mongoliensis\" e \"P. sibiricus\". Questa specie presenta una fossa davanti all'occhio, come in \"P. mongoliensis\". Le ossa jugali si espandono largamente in larghezza, rendendo il cranio pi\u00f9 ampio di quanto sia lungo, come si vede in \"P. sinensis\". Anche in \"P. sibiricus\" si trovano tali strutture. Nel complesso, si pensa che questa specie presenti diverse caratteristiche primitive rispetto ad altre specie di \"Psittacosaurus\", il che \u00e8 coerente con la sua maggiore et\u00e0 geologica. La specie \"P. gobiensis\" era pi\u00f9 piccola (1 metro (3,3 piedi) e differisce dalle altre specie di \"Psittacosaurus\" per \"dettagli significativi, ma strutturalmente minori\". Questi includono la presenza di un corno piramidale sul postorbitale, una depressione sul contatto postorbital-jugale e lo spessore dello smalto. La specie era contemporanea di \"P. mongoliensis\".\nClassificazione.\nLo \"Psittacosaurus\" \u00e8 il genere tipo della famiglia degli Psittacosauridae, nominata da Osborn nel 1923. Gli Psittacosauridi erano animali primitivi rispetto a qualunque ceratopside noto, eccetto \"Yinlong\" e forse ai Chaoyangsauridae. Mentre gli Psittacosauridae era un ramo precoce dell'albero della famiglia dei Ceratopsia, lo stesso \"Psittacosaurus\", probabilmente, non era direttamente ancestrale a nessun altro gruppo di ceratopsia. Tutti gli altri ceratopsiani conservavano il quinto dito della mano, una plesiomorfia o un tratto primitivo, mentre tutte le specie di \"Psittacosaurus\" avevano solo quattro dita per mano. Inoltre, La \"fenestra anterorbitale\", un'apertura nel cranio tra l'occhio e la narice, \u00e8 stata persa durante l'evoluzione degli Psittacosauridae, ma \u00e8 ancora presente nella maggior parte degli altri ceratopsini e in gran parte degli altri archosauri.\nNel 2014, i descrittori di un nuovo taxon di ceratopsiano basale, pubblicarono un'analisi filogenetica che comprendeva \"Psittacosaurus\". Il cladogramma che segue proviene dalle loro analisi, mettendo il genere come uno dei ceratopsiani pi\u00f9 primitivi. Gli autori (Farke \"et al.\") hanno osservato che tutti i taxa al di fuori di Leptoceratopsidae e Coronosauria, con l'eccezione del loro nuovo genere \"Aquilops\", provengono dall'Asia, il che significa che il gruppo ha probabilmente avuto origine l\u00ec.\nSebbene siano state nominate numerose specie di \"Psittacosaurus\", le relazioni tassonomiche tra di loro non sono ancora state esplorate e non esiste nessun consenso scientifico sul tema. Diverse analisi filogenetiche sono state pubblicate, ma le pi\u00f9 dettagliate sono quelle di Alexander Averianov \"et al.\" (2006), Hai-LU Lei \"et al.\" (2008) e Paul Sereno (2010). Il cladogramma di seguito, mostra l'analisi di Hai-LU Lei \"et al.\" (2008):\nNel 2005, Zhou e colleghi hanno suggerito che \"P. lujiatunensis\" fosse la specie pi\u00f9 primitiva tra tutte, il che sarebbe coerente con la sua comparsa precedente nel registro fossile.\nStoria della scoperta.\nLo \"Psittacosaurus\" venne descritto per la prima volta come genere nel 1923, da Henry Fairfield Osborn. Egli nomin\u00f2 la specie tipo \"P. mongoliensis\", per via della sua localizzazione in Mongolia, istituendo anche la nuova famiglia dei Psittacosauridae. I resti di questo dinosauro furono scoperti un anno prima, durante la terza spedizione dell'American Museum of Natural History nel deserto del Gobi, in Mongolia, quando uno dei piloti della spedizione trov\u00f2 il campione tipo (AMNH 6254), che conserva un cranio quasi completo, cos\u00ec come uno scheletro post cranico privo di sezioni degli arti. Questa stessa spedizione ha rivelato i resti di molti altri famosi dinosauri mongoli, come \"Protoceratops\", \"Oviraptor\" e \"Velociraptor\". Successive spedizioni congiunte mongole, russi, cinesi, americani, polacchi, giapponesi e canadesi hanno recuperato diversi esemplari provenienti da tutta la Mongolia e la Cina settentrionale. In queste aree, i fossili di \"P. mongoliensis\" si trovavano nella maggior parte degli strati sedimentari risalenti all'Aptiano e all'Albiano, del Cretacico inferiore, pari a circa 125-100 milioni di anni fa. In totale sono stati recuperati i fossili di oltre 75 individui, tra cui quasi 20 scheletri completi di teschio. Questi fossili provenivano da individui di et\u00e0 differenti, da piccoli neonati di appena 13 centimetri, fino ad adulti e anziani che raggiungono quasi i 2 metri (6,5 piedi) di lunghezza.\nNel descrivere \"Psittacosaurus mongoliensis\" nel 1923, Osborn assegn\u00f2 il nome \"Protiguanodon mongoliense\" ad un altro scheletro trovato nelle vicinanze, credendo che rappresentasse l'antenato dell'ornitopode \"Iguanodon\", nella nuova sottofamiglia dei Protiguanodontinae. L'esemplare \"Protiguanodon mongoliense\" (AMNH 6523) misurava 1,35 metro (4,4 piedi) ed \u00e8 noto per gran parte dello scheletro, anche se al momento della descrizione le vertebre del collo erano ancora coperte dalla matrice. Osborn ha diagnosticato il suo taxa sulla base delle caratteristiche dei denti e del muso. Tuttavia, i tassonomisti moderni trovano queste caratteristiche insignificanti, collocando invece \"Protiguanodon\" all'interno di \"Psittacosaurus mongoliensis\". Quando lo scheletro fu preparato ulteriormente, divenne chiaro che era quasi identico a \"Psittacosaurus mongoliensis\". Nel 1958, il paleontologo cinese Yang Zhongjian (meglio conosciuto come CC Young) ha rinominato lo scheletro \"Psittacosaurus protiguanodonensis\". Oggi il campione \u00e8 generalmente indicato come la specie \"Psittacosaurus mongoliensis\" e i nomi \"Protiguanodon mongoliense\" e \"Psittacosaurus protiguanodonensis\" sono considerati sinonimi di \"Psittacosaurus mongoliensis\", essendo stato coniato per primo.\nNel 1931, CC Young nomin\u00f2 una nuova specie di \"Psittacosaurus\" sulla base di un cranio parziale scoperto nella Mongolia Interna, Cina. Il cranio fu chiamato \"P. osborni\", in onore di Henry Fairfield Osborn. La validit\u00e0 di questa specie \u00e8 ora considerata equivoca. Sereno (1990) lo considerava sinonimo di \"P. mongoliensis\", ritrovato in strati vicini e della stessa et\u00e0. You e Dodson (2004) l'hanno elencata come valida in una tabella, ma non nel loro testo. Nel corso di una recensione del 2010, Sereno ha nuovamente considerato \"P. osborni\" come sinonimo di \"P. mongoliensis\", ma not\u00f2 che era una mossa azzardata a causa della presenza di pi\u00f9 specie di psittacosauridi validi nella Mongolia Interna. Young ha anche descritto la specie \"P. tingi\" nella stessa relazione del 1931 che conteneva \"P. osborni\". Tale specie sarebbe basata su diversi frammenti del cranio. Successivamente le due specie vennero sinonimizzate sotto il nome di \"P. osborni\". You e Dodson (2004) seguirono questo in una tabella, ma Sereno considerava entrambe le specie come sinonimi di \"P. mongoliensis\"; una tabella in quest'ultimo ha rifer\u00ec comunque \"P. tingi\" come un \"nomen dubium\". La met\u00e0 anteriore di un cranio ritrovato nella Contea di Guyang, nella Mongolia Interna, \u00e8 stato descritto come \"Psittacosaurus guyangensis\", nel 1983. I residui postcranici disarticolati che rappresentano pi\u00f9 individui sono stati trovati nella stessa localit\u00e0 e sono stati assegnati alla medesima specie. Mentre differisce dall'esemplare tipo di \"P. mongoliensis\", esso rientra nell'ambito della variazione individuale osservata in altri esemplari di tale specie, pertanto non \u00e8 pi\u00f9 riconosciuta come una specie valida. You e Dodson (2004) inclusero \"P. guyangensis\" in una tabella di taxa validi, ma non la inclusero come tale nel loro testo.\nSpecie assegnate.\nNel corso degli anni sono state nominate ben diciassette specie al genere \"Psittacosaurus\", sebbene oggi solo nove o undici sono considerate valide, rappresentando il pi\u00f9 alto numero di specie valide attualmente assegnate a qualsiasi altro genere di dinosauro (esclusi gli uccelli). Al contrario, infatti, la maggior parte degli altri generi di dinosauro sono monospecifici, ossia contengono solo una singola specie, sebbene questa differenza \u00e8 probabilmente dovuta al processo di fossilizzazione. Mentre lo \"Psittacosaurus\" \u00e8 conosciuto per centinaia di esemplari fossili, la maggior parte delle altre specie di dinosauri sono conosciuti per materiali molto pi\u00f9 frammentari, e molti sono rappresentati da un solo esemplare. Con cos\u00ec tanti esemplari a disposizione, la diversit\u00e0 di \"Psittacosaurus\" pu\u00f2 essere analizzata in modo pi\u00f9 completo di quello della maggior parte dei dinosauri, con il conseguente riconoscimento di pi\u00f9 specie. La maggior parte dei generi animali esistenti sono rappresentati da molteplici specie, suggerendo che questo sia stato il caso anche per i generi di dinosauri, sebbene la maggior parte di queste specie non si sia conservata o non sia stata identificata. Inoltre, la maggior parte dei dinosauri sono conosciuti esclusivamente attraverso le ossa e possono essere valutati solo da un punto di vista morfologico, mentre le specie esistenti hanno spesso una morfologia scheletrica molto simile, ma differiscono in altri modi che non si conserverebbero nella fossilizzazione, come il comportamento o la colorazione. Perci\u00f2, La diversit\u00e0 effettiva delle specie pu\u00f2 essere molto pi\u00f9 alta di quella attualmente riconosciuta in questo e in altri generi dinosauri. Poich\u00e9 alcune specie sono conosciute solo da materiali cranici, le specie di \"Psittacosaurus\" si distinguono principalmente dalle caratteristiche del cranio e dei denti. Diverse specie possono essere riconosciute anche dalle caratteristiche del bacino.\nNegli anni 50', una nuova specie cinese di \"Psittacosaurus\" \u00e8 stata ritrovata nella Formazione Qingshan della Provincia di Shandong, nel sud-est di Pechino, e risalente all'Aptiano-Albiano. Il paleontologo C.C. Young nomin\u00f2 la specie \"P. sinensis\" per differenziarlo da \"P. mongoliensis\", originariamente ritrovato in Mongolia. All'interno della formazione sono stati ritrovati i fossili di pi\u00f9 di venti individui, compresi diversi teschi e scheletri completi, rendendo questa specie la pi\u00f9 conosciuta dopo \"P. mongoliensis\". Il paleontologo cinese Zhao Xijin nomin\u00f2 una nuova specie in onore del suo mentore, CC Young, nel 1962. Tuttavia, l'esemplare tipo di \"P. youngi\" (uno scheletro parziale e un cranio) \u00e8 stato scoperto nelle stesse rocce dove \u00e8 stato ritrovato \"P. sinensis\" e i due sembrano essere molto simili, quindi \"P. youngi\" \u00e8 generalmente considerato un sinonimo junior della specie \"P. sinensis\". Come per \"P. guyangensis\" e \"P. osborni\", You e Dodson (2004) lo hanno elencato valido in una tabella, ma non nel loro testo.\nNel 1988, Zhao e il paleontologo americano Paul Sereno descrissero \"P. xinjiangensis\", cui deve il nome alla regione autonoma di Xinjiang, in cui la specie \u00e8 stata scoperta. Nei primi anni 70', sono stati ritrovati diversi individui di et\u00e0 diverse e descritti da Sereno e Zhao, anche se lo scheletro olotipo e pi\u00f9 completo apparteneva ad un giovane. Uno scheletro adulto \u00e8 stato poi scoperto in una diversa localit\u00e0 di Xinjiang. Questi esemplari provengono dalla parte superiore del gruppo Tugulu, che \u00e8 normalmente considerato risalente all'Aptiano-Albiano. Una seconda specie \u00e8 stata descritta nel 1988 da Sereno e Zhao, insieme a due colleghi cinesi, \u00e8 stata \"P. meileyingensis\" dalla Formazione Jiufotang, nei pressi della citt\u00e0 di Meileyingzi, Provincia di Liaoning, nella Cina nordorientale. Questa specie \u00e8 conosciuta da quattro crani fossili, di cui uno associato a del materiale scheletrico, ritrovato nel 1973 da alcuni scienziati cinesi. L'et\u00e0 dello Jiufotang a Liaoning \u00e8 sconosciuta, ma nella vicina provincia della Mongolia Interna, \u00e8 datata a circa 110 milioni di anni fa, nella fase Albiana del Cretaceo inferiore. \nIl paleontologo francese Eric Buffetaut e un collega tailandese, Varavudh Suteethorn, descrissero una mascella superiore e inferiore della Formazione Khok Kruat, della Thailandia nel 1992, dandogli il nome di \"P. sattayaraki\". Nel 2000, Sereno si interrog\u00f2 sull'effettiva validit\u00e0 di questa specie, citando la sua natura erosa e frammentaria e not\u00f2 l'assenza di caratteristiche del genere \"Psittacosaurus\". Tuttavia, nel 2002 gli autori originali hanno pubblicato nuove immagini del fossile che sembrano mostrare i denti nella mandibola inferiore che presentano la cresta verticale bulbosa caratteristica degli psittacosauri. Altri autori hanno anche difeso la sua validit\u00e0, mentre altri continuano a considerarla una specie dubbia. Sereno (2010) ha proposto che la migliore assegnazione per il tipo di materiale possa essere un \"incertae sedis\" in Ceratopsia.\nDue nuove specie di \"Psittacosaurus\" sono state descritte dal paleontologo canadese Dale Russell e Zhao, nel 1996. La prima \u00e8 stata nominata \"P. neimongoliensis\", ossia il nome cinese mandarino per la Mongolia Interna. La specie si basa su uno scheletro quasi completo, che comprende la maggior parte del cranio, ritrovato nella Formazione Ejinhoro, risalente al Cretaceo inferiore, con altri sette individui. Russell e Zhao hanno anche nominato la specie \"P. ordosensis\", nel 1996, chiamata cos\u00ec in onore alla prefettura di Ordos, della Regione Autonoma della Mongolia Interna. L'esemplare tipo \u00e8 uno scheletro quasi completo, che include parte del cranio. Tuttavia, solo il cranio, la mascella inferiore e i piedi dell'esemplare sono stati descritti. Altri tre esemplari sono stati riferiti a questa specie ma rimangono ancora non-descritti. Come \"P. neimongoliensis\", questa specie \u00e8 stata scoperta nella Formazione Eijnhoro. Sereno (2010) ha trovato la specie descritta come indistinguibile da \"P. sinensis\", un'altra piccola specie, ma ha suggerito che uno studio supplementare di \"P. ordosensis\" potrebbe rivelare caratteristiche diagnostiche. Pertanto, ha provvisoriamente designato \"P. ordosensis\" come \"nomen dubium\". \nXu Xing, un altro paleontologo cinese, ha nominato una nuova specie di \"Psittacosaurus\" nel 1997, basata su un cranio completo con vertebre associate e un arto anteriore. Questo materiale \u00e8 stato recuperato nella Provincia di Gansu, vicino al confine con la Mongolia Interna. Questa specie \u00e8 chiamata \"P. mazongshanensis\", in onore della vicina montagna chiamata Mazongshan (Mountain Horse Mane) ed \u00e8 stata descritta in modo preliminare. Purtroppo, il cranio \u00e8 stato danneggiato durante la preparazione all'Istituto Cinese di Paleontologia dei Vertebrati e Paleoantropologia (IVPP), e diversi frammenti sono andati persi, compresi tutti i denti. I resti sono stati ritrovati nella Formazione Xinminbao, la cui datazione \u00e8 incerta, anche se ci sono prove che si sia depositata nel tardo Barremiano attraverso le fasi aptiane. Nel 2000, Sereno sugger\u00ec che \"P. mazongshanensis\" fosse un \"nomen dubium\", senza caratteristiche uniche che lo separavano da qualsiasi altra specie di \"Psittacosaurus\". Tuttavia, gli autori pi\u00f9 recenti hanno osservato che pu\u00f2 essere distinta per una protuberanza ossea, indirizzata verso l'esterno e il basso, sulla mascella superiore. Altre caratteristiche inizialmente utilizzate per distinguere le specie sono state riconosciute come i risultati della deformazione del cranio dopo la fossilizzazione. Tuttavia, Sereno (2010) non \u00e8 convinto della sua validit\u00e0.\nA partire dagli anni 50', i paleontologi russi hanno iniziato a ritrovare alcuni esemplari di \"Psittacosaurus\" in una localit\u00e0 nei pressi del villaggio di Shestakovo, nello oblast' di Kemerovo, in Siberia. Negli anni 90' sono state esplorate altre due localit\u00e0 vicine, una delle quali ha restituito diversi scheletri completi. Questa specie \u00e8 stata nominata \"P. sibiricus\" nel 2000 in un documento scientifico scritto da cinque paleontologi russi, ma il merito di questo nome \u00e8 ufficialmente dato a due di questi autori, Alexei Voronkevich e Alexander Averianov. I resti non sono stati completamente descritti fino al 2006. Due scheletri quasi completi, articolati e una variet\u00e0 di materiali disarticolati provenienti da altri individui di tutte le et\u00e0 sono conosciuti anche dalla Formazione Ilek, Siberia, che va dalle fasi Aptiane-Albiane del Cretaceo inferiore.\nLa specie \"P. lujiatunensis\", venne nominata nel 2006 dal paleontologo cinese Zhou Chang-Fu e tre colleghi cinesi, ed \u00e8 una delle specie pi\u00f9 antiche conosciute, basata su quattro teschi dagli strati inferiori della Formazione Yixian, nei pressi del villaggio di Lujiatun. Sebbene questa formazione si stata datata in modo diverso da diversi autori, da 128 milioni di anni fa nella fase Barremiana, a 125 milioni di anni fa nei primi anni dell'Aptiano, i metodi di revisione datati hanno dimostrato che risalirebbe a circa 123 milioni di anni. \"P. lujiatunensis\" fu contemporaneo di un'altra specie di psittacosauride, l' \"Hongshanosaurus\", ritrovato nella stessa formazione. \u00c8 potenzialmente sinonimo di \"H. houi\"; Sereno (2010), propose che \"Hongshanosaurus\" fosse un sinonimo di \"Psittacosaurus\", optando per lasciare \"P. lujiatunensis\" e \"H. houi\" come due specie separate a causa delle inadeguatezze del campione di questo tipo. Uno scheletro quasi completo di \"P. lujiatunensis\" dagli stessi strati della Formazione Yixian era stato precedentemente classificato nella propria specie, \"Psittacosaurus major\", nominato per il grande cranio da Sereno, Zhao e due colleghi nel 2007. You e colleghi descrissero un esemplare aggiuntivo concordando che fosse distinto da \"P. lujiatunensis\". \"P. major\" \u00e8 stato originariamente caratterizzato da un cranio proporzionalmente grande, il 39% della lunghezza del corpo, rispetto al 30% di \"P. mongoliensis\" e altre caratteristiche. Tuttavia, uno studio del 2013, che utilizza l'analisi morfometrica ha mostrato che le supposte differenze tra \"P. lujiatunensis\" e \"P. major\" sono dovute a differenze di conservazione e schiacciamento. Lo studio ha concluso che entrambi rappresentano una singola specie.\nUna terza specie di psittacosauride dal Lujiatun, la prima ad essere stata nominata, \u00e8 stata descritta come \"Hongshanosaurus houi\", nel 2003. Il nome generico \"Hongshanosaurus\" deriva dalle parole cinese mandarino \u7d05 (h\u00f3ng: \"rosso\") e \u5c71 (sh\u0101n: \"collina\") unito al suffisso del greco antico \"sauros\" ossia \"lucertola\". Questo nome si riferisce all'antica cultura Hongshan della Cina nordorientale, vissuta nella stessa area generale in cui \u00e8 stato trovato il cranio fossile di \"Hongshanosaurus\". Il nome specifico, \"houi\", onora Hou Lianhai, professore presso l'IVPP di Pechino, che ha preparato il campione. Il genere e la specie sono stati nominati dai paleontologi cinesi Hailu, Xu Xing e Wang Xiaolin nel 2003. Sereno (2010) considerava le sue proporzioni distinte a causa della schiacciamento e della compressione dei crani di \"Hongshanosaurus\", pertanto consider\u00f2 l'animale come un sinonimo junior di \"Psittacosaurus\", e potenziale sinonimo di \"P. lujiatunensis\". Tuttavia ci\u00f2 non pu\u00f2 essere dimostrato a causa delle cattive condizioni del cranio olotipo di \"H. houi\". Inoltre, sono insorti dibattiti tassonomici sulla nuova combinazione del nome \"P. houi\" come \"nomen dubium\" all'interno di \"Psittacosaurus\". L'ipotesi di Sereno \u00e8 stata sostenuta da uno studio morfometrico nel 2013, che ha trovato \"P. houi\" e \"P. lujiatunensis\" come sinonimi. Mentre \"P. houi\" \u00e8 il nome pi\u00f9 antico disponibile, i ricercatori hanno sostenuto che poich\u00e9 l'esemplare tipo di \"P. lujiatunensis\" \u00e8 meglio conservato, il nome corretto di questa specie dovrebbe essere \"P. lujiatunensis\" piuttosto che \"P. houi\", che avrebbe normalmente priorit\u00e0.\nLa specie \"P. gobiensis\" \u00e8 stata cos\u00ec chiamata per la regione in cui \u00e8 stata ritrovata nel 2001, per poi essere descritta per la prima volta da Sereno, Zhao e Lin nel 2010. La specie \u00e8 nota per un cranio e uno scheletro parziale articolato, contenente dei gastroliti. Molti altri esemplari non possono essere determinati a appartenere ad alcuna specie particolare, o non sono ancora stati assegnati ad una specie in particolare. Questi esemplari sono generalmente definiti come \"Psittacosaurus sp.\", anche se non si suppone che appartengano alla stessa specie. Pi\u00f9 di 200 esemplari di \"Psittacosaurus\" sono stati ritrovati nella Formazione Yixian, famosa per i suoi fossili di dinosauri piumati. La grande maggioranza di questi non \u00e8 stata assegnata a nessuna specie conosciuta, anche se molti esemplari sono molto ben conservati e alcuni sono gi\u00e0 stati parzialmente descritti. Circa 100 scheletri di \"Psittacosaurus\" sono stati ritrovati in Mongolia durante le estati del 2005 e del 2006 da una squadra guidata dal paleontologo mongolo Bolortsetseg Minjin e dall'americano Jack Horner del Museo delle Montagne Rocciose del Montana. Bench\u00e9 solo la specie \"P. mongoliensis\" sia stata descritto dalla Mongolia finora, questi esemplari sono ancora in preparazione e non sono ancora stati assegnati a una specie in particolare.\nPaleobiologia.\nIl cervello della specie \"P. lujiatunensis\" \u00e8 incredibilmente ben noto; difatti, uno studio sull'anatomia e la funzionalit\u00e0 del cervello dell'animale \u00e8 stato condotto su tre esemplari, ed \u00e8 stato pubblicato nel 2007. Fino alla pubblicazione dello studio, generalmente si pensava che il cervello dello \"Psittacosaurus\" fosse simile a quello di altri ceratopsiani, con bassi quozienti di encefalizzazione. Russell e Zhao (1996) credevano, infatti, che \"le piccole dimensioni del cervello dello \"Psittacosaurus\" implicasse un repertorio comportamentale molto ristretto rispetto a quello dei mammiferi moderni di dimensioni corporee simili\". Tuttavia, lo studio del 2007 ha smantellato questa ipotesi dimostrando che il cervello dell'animale era molto pi\u00f9 avanzato di quello che si credeva. Vi \u00e8 generalmente un'allometria negativa per la dimensione del cervello con lo sviluppo nei vertebrati, ma questo non \u00e8 il caso di \"Psittacosaurus\". Il punteggio EQ per \"P. lujiatunensis\" \u00e8 di 0.31, significativamente superiore rispetto a generi come \"Triceratops\". Un EQ pi\u00f9 alto \u00e8 correlato ad un comportamento pi\u00f9 complesso, e diversi dinosauri hanno livelli elevati di EQ, simili a quelli degli uccelli, che vanno da 0,36 a 2,98. Pertanto, il comportamento dello \"Psittacosaurus\" potrebbe essere stato complesso quanto quello di un \"Tyrannosaurus\", il cui EQ varia da 0,30 a 0,38. I comportamenti influenzati dagli alti livelli di EQ includono la costruzione di nidi, cure parentali, e un sonno simile a quello degli uccelli, comportamenti dimostrati anche da alcuni fossili di \"Psittacosaurus\".\nAnche i sensi dello \"Psittacosaurus\" possono essere dedotti dall'endocasto. Il cranio dispone di grandi bulbi olfattivi, che indicano che l'animale aveva un acuto senso dell'olfatto. Le dimensioni di questi bulbi \u00e8 paragonabile a quella dei grandi teropodi predatori, anche se quelli di \"Psittacosaurus\" si sono, probabilmente, evoluti per i evitare predatori anzich\u00e9 per cercare prede. Gli anelli sclerotici nei rettili mostrano direttamente la dimensione del bulbo oculare. Questi anelli non sono ben conservati in \"Psittacosaurus\", con solo un individuo che li conserva probabilmente contratti, anche se si sono dimostrati essere molto simili a quelli di \"Protoceratops\", pertanto lo \"Psittacosaurus\" doveva avere grandi occhi e una vista molto acuta. La curvatura dei canali semicircolari \u00e8 legata all'agilit\u00e0 dei rettili, e i grandi canali curvi dello \"Psittacosaurus\" mostrano che questo animale era molto pi\u00f9 agile rispetto ai successivi ceratopsiani. Un confronto tra gli anelli sclerali di \"Psittacosaurus\" con quelli dei rettili e uccelli moderni suggerisce che l'animale era attivo durante il giorno e a brevi intervalli di notte.\nFord e Martin (2010) hanno proposto che lo \"Psittacosaurus\" potesse essere un animale semi-acquatico, nuotando grazie alla propulsione della sua coda come un coccodrillo, mentre pagaiava con le zampe posteriori. Essi fondarono la loro interpretazione su alcune prove, tra cui: i depositi lacustrini (lago) dove sono stati ritrovati i fossili di molti esemplari; La posizione elevata delle narici e degli occhi; l'interpretazioni dei movimenti delle braccia e delle gambe; la coda dotata di lunghe chevron (con le setole della coda interpretate come un eventuale supporto per una pinna di pelle), fornendo una superficie propulsiva; e la presenza di gastroliti, interpretati come zavorra per le immersioni. Suggerirono inoltre che alcune specie di \"Psittacosaurus\" fossero pi\u00f9 terrestri di altre.\nDieta.\nGli psittacosauri avevano denti autolivellanti utili per tagliare e sminuzzare il duro materiale vegetale. A differenza dei ceratopsiani pi\u00f9 evoluti, gli psittacosauri non avevano i denti adatti a macinare o a masticare il cibo, per questo ingerivano speciali pietre chiamati gastroliti, pietre ingerite dagli animali per sminuzzare il cibo all'interno del sistema digestivo dell'animale. All'interno di alcuni esemplari di \"Psittacosaurus\" sono state rinvenuto ben pi\u00f9 di cinquanta di queste pietre, nelle rispettive cavit\u00e0 addominali di questi animali. \u00c8 anche possibile che queste pietre venissero conservate nel ventriglio dell'animale, come negli uccelli moderni.\nA differenza di molti altri dinosauri, gli psittacosauri avevano crani akinetici: ossia la mascella e la mandibola si comportavano come una singola unit\u00e0, senza giunzioni interne. L'unica giuntura era quella della mascella stessa, e gli psittacosauri potevano far scivolare la mandibola avanti e indietro sul giunto, permettendo un'azione di taglio. Diversamente dalla maggior parte dei ceratopsi, i loro becchi non formavano punte curve, ma erano invece arrotondati e appiattiti. Se le ganasce erano allineate, i becchi potevano essere utilizzati per ritagliare oggetti, ma se la mandibola inferiore fosse stata ritratta in modo che il becco inferiore fosse all'interno del becco superiore, le ganasce potrebbero aver invece avuto la funzione di \"schiaccianoci\". Una dieta ricca di noci o di semi sarebbe anche in accordo con la gran quantit\u00e0 di gastroliti rinvenuti nei vari esemplari.\nFunzione degli arti.\nAlcuni studi condotti da Phil Senter nel 2007 su \"P. neimongoliensis\" e \"P. mongoliensis\" hanno concluso che le braccia di questi taxa (e probabilmente quelli di altre specie di \"Psittacosaurus\") erano troppo brevi (solo il 58% degli arti posteriori) per raggiungere il terreno, e la loro gamma di moto indica che non potevano n\u00e9 essere pronati n\u00e9 generare una forza propulsiva per la locomozione, suggerendo che lo \"Psittacosaurus\" fosse un bipede obbligato. Le braccia erano troppo corte anche per essere usate per scavare o per portare il cibo alla bocca, pertanto Senter sugger\u00ec che se lo \"Psittacosaurus\" doveva scavare nel terreno, probabilmente utilizzava gli arti posteriori. Le braccia potrebbero quindi essere state usate per afferrare a due mani gli oggetti o per grattarsi il corpo corpo, ma a causa della loro limitata flessibilit\u00e0 e raggio di azione, potrebbero essere stati utilizzati solo per cogliere oggetti molto vicini alla pancia o ai lati dell'animale e potrebbero aver grattato solo la pancia, i fianchi e le ginocchia. Anche se le mani non riuscivano a raggiungere la bocca, lo \"Psittacosaurus\" avrebbe potuto ancora utilizzarle per trasportare materiali o cibo.\nTuttavia, lo \"Psittacosaurus\" non poteva essere completamente bipede per tutta la vita. Prendendo le sezioni dalle ossa degli arti di 16 esemplari di \"Psittacosaurus\", che vanno da un'et\u00e0 di meno di un anno all'et\u00e0 di dieci anni, Qi Zhao dell'Universit\u00e0 di Bristol ha scoperto che lo \"Psittacosaurus\" era probabilmente un bipede facoltativo. Gli arti anteriori negli esemplari pi\u00f9 giovani crescevano pi\u00f9 velocemente degli arti posteriori. All'et\u00e0 di quattro o sei anni, la crescita delle braccia rallentava mentre la crescita delle gambe accelerava quando l'animale \u00e8 diventava adulto. A questo punto, gli \"Psittacosaurus\" adulti passavano ad una posizione completamente bipede. Questi risultati rivelano inoltre che l'antenato di \"Psittacosaurus\" era probabilmente quadrupede e acquist\u00f2 una posizione bipede a seguito della sua evoluzione, mentre gli esemplari pi\u00f9 giovani erano ancora in grado di utilizzare una locomozione quadrupede. Questi risultati portano anche all'ipotesi che molte famiglie di dinosauri si siano evolute lungo questo cammino ad un certo punto della loro evoluzione.\nOntogenesi.\nSono stati trovati diversi resti di psittacosauri giovanili. Il pi\u00f9 piccolo \u00e8 un neonato di \"P. mongoliensis\" conservato all'American Museum of Natural History (AMNH), lungo appena 11-13 centimetri, con un teschio di 2,8 centimetri. Un altro cranio presente all'AMNH \u00e8 lungo solo 4,6 centimetri (1,8 pollici). Entrambi i campioni provengono dalla Mongolia. I giovani scoperti nella Formazione Yixian hanno circa la stessa et\u00e0 del campione AMNH pi\u00f9 grande.\nUn esame istologico di \"P. mongoliensis\" ha determinato il tasso di crescita di questi animali. I pi\u00f9 piccoli esemplari dello studio sono stati stimati a tre anni d'et\u00e0 e meno di 1 kg (2,2 libbre), mentre i pi\u00f9 grandi avevano nove anni e pesavano quasi 20 chilogrammi (44 libbre). Questo indica una crescita relativamente rapida rispetto alla maggior parte dei rettili e dei mammiferi marsupiali, ma pi\u00f9 lenta degli uccelli moderni e dei mammiferi placentati. Uno studio di determinazione dell'et\u00e0 sui residui fossili di \"P. mongoliensis\" utilizzando conteggi dell'anello di crescita suggerisce che la longevit\u00e0 dei ceratopsiani pi\u00f9 primitivi era di 10-11 anni.\nGiovani gregari.\nLa scoperta di un branco di sei individui di \"Psittacosaurus\" uccisi e sepolti da una colata di fango vulcanico indica la presenza di almeno due gruppi di et\u00e0 da due diverse frizioni riunite. Questa scoperta indicherebbe che questi animali si riunivano in gruppi di et\u00e0 differenti anche dopo lo svezzamento da parte dei genitori; questa rappresenta anche la prima prova di tale comportamento nei ceratopsiani. Anche i denti degli esemplari pi\u00f9 giovani erano gi\u00e0 pronti all'uso, indicando che erano in grado di masticare il proprio cibo gi\u00e0 in tenera et\u00e0, quindi potrebbero essere stati precoci. Un altro gruppo di esemplari di et\u00e0 diverse, dimostrerebbe che i giovani formavano frequentemente gruppi familiari e non, sia per protezione, sia per ricevere cibo, o come aiuti nelle cure parentali. Tuttavia, non vi \u00e8 alcuna prova di cure parentali da parte dei genitori.\nNel 2004, un esemplare trovato nella Formazione Yixian ha fornito la prova di cure parentali nei dinosauri. L'esemplare DNHM D2156 \u00e8 costituito da 34 scheletri articolati di giovani \"Psittacosaurus\", strettamente associati al cranio di un adulto. I minori, approssimativamente tutti della stessa et\u00e0, sono accoccolati in un gruppo sotto l'adulto, anche se tutti i 34 teschi sono posizionati sopra la massa dei corpi, come sarebbero stati in vita. Ci\u00f2 suggerisce che gli animali erano vivi al momento della sepoltura, che sarebbe stata piuttosto rapida, forse dovuta al crollo della tana. Tuttavia, un documento del 2013 ha rilevato che il campione adulto non appartiene al nido, e il suo cranio non aveva alcuna connessione sedimentaria alla lastra principale dove si trovavano i piccoli, che si erano fossilizzati con esso. Questa associazione artificiale ha portato alla conclusione che il cranio appartenesse ad un individuo, forse una \"madre\", che stava fornendo cura parentali ai 34 cuccioli, sebbene sia un'ipotesi priva di fondamenta fossili. Inoltre, un esame istologico ha dichiarato che il cranio apparteneva ad un esemplare di sei anni, mentre gli studi istologici hanno dimostrato che \"P. mongoliensis\" raggiungeva la maturit\u00e0 sessuale a dieci anni. \u00c8 altrettanto improbabile che una sola femmina avrebbe avuto cos\u00ec tanti cuccioli in una sola volta.\nUna analisi del 2014 del medesimo esemplare sostiene l'associazione dei due fossili e ha concluso che la prossimit\u00e0 del campione di sei anni ai cuccioli potrebbe indicare una cooperazione post-svezzamento, rendendo il campione di sei anni un possibile custode della prole.\nPaleopatologia.\nTra le centinaia di esemplari di \"Psittacosaurus\" noti, solo uno \u00e8 stato descritto in possesso di qualsiasi patologia. L'esemplare in questione, costituito da uno scheletro completo adulto e assegnato tentativamente a \"P. mongoliensis\", \u00e8 stato ritrovato negli strati inferiori della Formazione Yixian. Non ci sono segni di una frattura ossea, ma segni molto chiari di un'infezione vicino al centro del perone destro. L'osso presenta una grande fossa rotonda, prova di necrosi a causa della mancanza di approvvigionamento di sangue nella regione. La fossa \u00e8 circondata da una massiccia quantit\u00e0 di gonfiore lungo il terzo inferiore dell'osso. Questa grande quantit\u00e0 di ossa depositata intorno alla lesione indica che l'animale \u00e8 sopravvissuto per un bel po', nonostante la lesione e la conseguente infezione. Poich\u00e9 gli psittacosauridi erano animali bipede, una lesione simile a un peso che portava l'osso nella gamba sarebbe stata probabilmente fatale. A differenza del femore e della tibia, il perone non \u00e8 un osso di peso, quindi questo animale sarebbe stato ancora in grado di camminare in una certa misura. La fonte del danno non \u00e8 ancora nota.\nPredazione.\nUn altro fossile proveniente dalla Formazione Yixian fornisce una prova diretta di come lo \"Psittacosaurus\" fosse una facile preda, soprattutto in tenera et\u00e0. Uno scheletro di \"Repenomamus robustus\", un grande mammifero triconodonte, \u00e8 conservato con i resti di un giovane \"Psittacosaurus\" nella sua cavit\u00e0 addominale. Alcune delle ossa del cucciolo sono ancora articolate, indicando che il mammifero predatore ha inghiottito la sua preda a grossi pezzi. Questo esemplare \u00e8 notevole in quanto \u00e8 il primo esempio noto di un mammifero mesozoico in grado di predare dinosauri vivi. La pesante predazione sui giovani \"Psittacosaurus\" da parte di \"Repenomamus\" e, probabilmente, da altri predatori della zona, pu\u00f2 aver causato la Selezione R, ossia la produzione di prole pi\u00f9 numerose per contrastare le perdite dovute ai predatori.\nPaleoecologia.\nLo \"Psittacosaurus\" \u00e8 conosciuto da centinaia di singoli esemplari, di cui oltre 75 sono stati assegnati alla specie tipo, \"P. mongoliensis\". Tutti i fossili di \"Psittacosaurus\" scoperti fino ad ora sono stati ritrovati nei sedimenti del Cretaceo inferiore in Asia, dalla Siberia meridionale fino alla Cina settentrionale e forse fino al sud della Thailandia. L'et\u00e0 pi\u00f9 comune delle formazioni geologiche che portano i fossili di \"Psittacosaurus\" \u00e8 quella del Barremiano superiore all'Albiano del Cretaceo inferiore, circa 126-101 milioni di anni fa. Molte formazioni sedimentarie terrestri di questa et\u00e0 in Mongolia e nella Cina settentrionale hanno prodotto fossili di \"Psittacosaurus\", portando alla definizione di questo periodo di tempo nella regione come lo \"\"Psittacosaurus\" biochron\".\nLa specie pi\u00f9 antica conosciuta \u00e8 \"P. lujiatunensis\", ritrovata negli strati pi\u00f9 bassi della Formazione Yixian. Oltre 200 esemplari attribuiti a questo genere sono stati recuperati da questi e altri letti dello Yixian, la cui et\u00e0 esatta \u00e8 oggetto di dibattito. Anche se molti studi iniziali usavano la datazione radiometrica hanno messo Yixian nel Giurassico, ci\u00f2 non coincide con la gamma temporale prevista per \"Psittacosaurus\", la cui specie pi\u00f9 antica risale al Cretaceo inferiore. Usando una radiazione argon-argon, un team di scienziati cinesi ha datato i letti pi\u00f9 bassi della formazione a circa 128 milioni di anni fa, mentre i alti a circa 122 milioni di anni fa. Uno studio cinese pi\u00f9 recente, utilizzando l'apporto di uranio, suggerisce che gli strati inferiori siano pi\u00f9 giovani, circa 123.2 milioni di anni fa, mentre acconsentono ad un'et\u00e0 di 122 milioni di anni fa per gli strati superiori."}
{"id": "533888", "revid": "13388", "url": "https://it.wikipedia.org/wiki?curid=533888", "title": "Crema in tazza", "text": ""}
{"id": "533889", "revid": "310575", "url": "https://it.wikipedia.org/wiki?curid=533889", "title": "Panna cotta", "text": "La panna cotta \u00e8 un tipo di budino italiano, ottenuto unendo panna e zucchero, insaporendoli con i semi di una bacca di vaniglia e aggiungendo della colla di pesce per far rassodare il tutto una volta posto in frigorifero.\nOrigini.\nSi tratta di un dolce di origine piemontese e si presuppone che risalga agli inizi del '900. La panna cotta \u00e8 diffusa in tutta Italia, dove viene generalmente servita con salsa ai frutti di bosco, caramello o cioccolato.\nSimilarit\u00e0 in Europa.\nRicette simili a quella della panna cotta si possono trovare in Grecia, Francia e Inghilterra (\"blanc manger\"). In alternativa alla colla di pesce alcune ricette utilizzano come addensante l'albume d'uovo. In Danimarca il tradizionale \u201c\"Moos hwit\u201d\u00a0\"\u00e8 un dolce al cucchiaio identico alla panna cotta riconosciuta come ricetta della Regione Piemonte. Nei ricettari danesi si legge che la ricetta pi\u00f9 antica della\u00a0Moos hwit \u00e8 stata scritta da Henrik Harpestr\u00e6ng, morto nel 1244."}
{"id": "533891", "revid": "34060", "url": "https://it.wikipedia.org/wiki?curid=533891", "title": "CURCC", "text": ""}
{"id": "533894", "revid": "12094", "url": "https://it.wikipedia.org/wiki?curid=533894", "title": "Fidel Alejandro Castro Ruz", "text": ""}
{"id": "533896", "revid": "254059", "url": "https://it.wikipedia.org/wiki?curid=533896", "title": "Federico V di Svevia", "text": "Origine.\nEra il primo figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, figlia unica, del conte di Borgogna Rinaldo III e di Beatrice di Lorena (figlia di Gerardo I di Lorena). Fu quindi il fratello dell'imperatore, Enrico VI di Svevia\nBiografia.\nAll'et\u00e0 di tre anni, alla morte di suo cugino duca di Svevia, Federico IV (che era figlio del precedente imperatore, Corrado III) il piccolo gli subentr\u00f2 nel titolo di duca di Svevia, come Federico V.\nFederico V per\u00f2 mor\u00ec solo dopo un paio d'anni, nel novembre 1169, perci\u00f2 dopo la sua morte il suo titolo pass\u00f2 a suo fratello, anche lui di nome Federico, che divenne il nuovo duca di Svevia, Federico VI.\nDiscendenza.\nOvviamente mor\u00ec senza discendenti"}
{"id": "533897", "revid": "77358", "url": "https://it.wikipedia.org/wiki?curid=533897", "title": "Zucchine", "text": ""}
{"id": "533898", "revid": "1186766", "url": "https://it.wikipedia.org/wiki?curid=533898", "title": "Zucchino", "text": ""}
{"id": "533899", "revid": "1305772", "url": "https://it.wikipedia.org/wiki?curid=533899", "title": "Federico V", "text": ""}
{"id": "533900", "revid": "22475", "url": "https://it.wikipedia.org/wiki?curid=533900", "title": "Cipolline", "text": ""}
{"id": "533910", "revid": "1714743", "url": "https://it.wikipedia.org/wiki?curid=533910", "title": "Rinaldo III di Borgogna", "text": "Origine.\nRinaldo era il figlio maschio primogenito del conte di M\u00e2con e conte di Vienne Stefano I detto l\"'Ardito\", che, nel 1097, divenne anche reggente della Franca Contea di Borgogna e di Beatrice di Lorena (?- ca. 1116), figlia del Conte di Metz e Chatenoy e Duca di Lorena, Gerardo I, come ci viene confermato dal documento n\u00b0 3791 del \"Recueil des chartes de l'abbaye de Cluny. Tome 5\" (anche se il nome di Beatrice non viene citato, ma viene confermato dalla nota della pagina successiva); Rinaldo infatti viene citato nella \"Chronica Albrici Monachi Trium Fontium\" assieme alla sorella Isabella ed al fratello, Guglielmo (\"Elizabeth sororem comitis Raynaldi de Burgundia et comititis Guilelmi de Ultrasagonnam\").Stefano I, secondo il documento n\u00b0 365 del \"Chartes et documents de Saint-B\u00e9nigne de Dijon des origines \u00e0 1300 (Dijon) II\" (non consultato) e secondo la \"Chronique de l'abbaye de Saint-B\u00e9nigne de Dijon\" era figlio del conte di Borgogna, conte di M\u00e2con e conte di Vienne, Guglielmo I, detto il Grande o l'Ardito (1020 \u2013 1087), e di Stefania di Borgogna (ca. 1035 \u2013 dopo il 1088), di cui non si conoscono con esattezza gli ascendenti, che, secondo la versione pi\u00f9 accreditata, era contessa Vienne, figlia di Gerardo di Vienne.Rinaldo era nipote di Guido di Borgogna (1050-1124), futuro papa con il nome di Callisto II e di Raimondo di Borgogna (circa 1062 \u2013 1107), futuro conte di Galizia e di Coimbra e futuro padre del re Alfonso VII di Castiglia che sar\u00e0 detto l'imperatore di Spagna.\nBiografia.\nNel 1102, suo padre, Stefano, mor\u00ec in Terra Santa, dopo la seconda Battaglia di Ramla; secondo il cronachista della Prima Crociata, Alberto di Aquisgrana, canonico e custode della chiesa di Aquisgrana, fu decapitato assieme a Stefano di Blois dopo essere stato catturato dai Saraceni a Ramla. Anche Guglielmo di Tiro, arcivescovo, nel XII secolo, della citt\u00e0 di Tiro, nell'odierno Libano, nel suo Historia rerum in partibus transmarinis gestarum, riporta la morte di Stefano; Rinaldo gli subentr\u00f2 nei titoli di conte di Vienne e, unitamente al fratello Guglielmo, di conte di M\u00e2con, mentre il cugino, Guglielmo II detto il Tedesco rimaneva unico conte di Borgogna e diveniva reggente anche delle due contee; ma secondo la storica, Constance Brittain Bouchard, nel suo \"Sword, Miter, and Cloister: Nobility and the Church in Burgundy, 980-1198\", la reggenza fu esercitata dallo zio, Guido di Borgogna, il futuro papa.\nNel 1119 lo zio, Guido di Borgogna (1050-1124), che, nel 1085, era stato nominato amministratore dell'Arcivescovato di Besan\u00e7on e, nel 1088, secondo Orderico Vitale, era diventato arcivescovo di Vienne, sal\u00ec al soglio pontificio con il nome di Callisto II.\nNel 1125, alla morte del cugino, Guglielmo II detto il Tedesco, a seguito di un complotto dei suoi baroni, Rinaldo affianc\u00f2, Guglielmo, detto il Bambino, che era subentrato al padre nel titolo di conte di Borgogna.\nNel 1127, secondo \"Anselmi continuatio Sigeberti\", Guglielmo, detto il Bambino, mor\u00ec assassinato dai suoi sudditi, a soli diciassette anni, mentre, in una chiesa, il 27 febbraio (\"3 Kalend. Martii\") pregava dinanzi all'altare; anche gli \"Annales Sancti Disibodi\" confermano l'assassinio (\"Wilhelmus princeps Burgundi\u00e6 a suis occiditur\"). Secondo il \"Veterum Scriptorum, Tome VI, Fundatio monasterii beat\u00e6 Mari\u00e6 de Altaripa\", l'assassinio viene anticipato di un anno, il 9 febbraio 1126 (1126, 5 Idus Februari), presso Payerne (\"apud Paterniacum\").Dopo la morte di Guglielmo, detto il Bambino. senza eredi, secondo lo storico tedesco Horst Fuhrmann, nel suo \"Deutsche Geschichte im hohen Mittelalter. Von der Mitte des 11. bis zum Ende des 12\" il nuovo re di Germania, Lotario II di Supplimburgo, per imporre la propria autorit\u00e0 nel regno di Arles o delle due Borgogne, concesse allo zio di Guglielmo, detto il Bambino, Corrado I di Z\u00e4hringen, il titolo e le funzioni di \"Rector Burgundiae\", con lo scopo di salvaguardare gli interessi del regno di Germania nelle contee del regno di Arles, arrestandone soprattutto il graduale processo di distacco della contea di Borgogna dall'impero. La contea di Borgogna per\u00f2 fu governata da Rinaldo, col titolo di conte.\nApprofittando della lotta tra gli aspiranti alla corona imperiale, Lotario II di Supplimburgo eletto re dei Romani, a Worms, nel 1125 (che sar\u00e0 poi incoronato Imperatore nel 1133), con l'appoggio del clero e di papa, Onorio II, ed il designato successore di Enrico V, il duca di Svevia, Federico II, che non accett\u00f2 l'elezione e che, nel 1127, a Spira, aveva favorito l'elezione a re dei Romani, cio\u00e8 re di Germania, di suo fratello, Corrado III di Hohenstaufen, che, l'anno dopo, ricevette a Milano la corona ferrea (quindi era re d'Italia), Rinaldo III proclam\u00f2 l'indipendenza della contea dall'impero, ovviamente senza chiederne il permesso ad uno dei due re; ma Rinaldo sconfitto da Corrado I di Z\u00e4hringen \"Rector Burgundiae\", fu consegnato a Lotario, che gli confisc\u00f2 la contea; Rinaldo per\u00f2 si oppose fieramente e riusc\u00ec a mantenere il controllo di quasi tutta la contea, cedendo a Corrado l'autorit\u00e0 solamente le terre ad est del massiccio del Giura.In quegli anni a Rinaldo venne riconosciuto il titolo \"franc-compte\", che significa \"conte libero\", da cui deriv\u00f2 il nome della regione Franche-Comt\u00e9; infatti secondo il documento n\u00b0 103 della \"Lettre touchant Beatrix comtesse de Chalon\", datato 1148 e inerente ad una donazione alla Cattedrale di Besan\u00e7on, Rinaldo viene citato come conte di Borgogna (\"Raynaldus Burgundi\u00e6 comes\").\nLa morte di Rinaldo, secondo gli \"Obituaires de la province de Sens. Tome 1 / Tome 1 / Partie 1 /I, Prieur\u00e9 de Saint-Martin-des-Champs\", avvenne il 15 gennaio (\"XVIII Kal Feb\") del 1148, come ci viene confermato dalla nota n\u00b0 8 degli stessi \"Obituaires de la province de Sens. Tome 1 / Tome 1 / Partie 1 /I, Prieur\u00e9 de Saint-Martin-des-Champs\"; la data della morte, 15 gennaio, viene confermata anche dai \"Necrologium ecclesi\u00e6 sancti Petri Matisconensis\";la sua salma fu inumata nella Cattedrale di Besan\u00e7on. \nGli succedette nel titolo di contessa di Borgogna la sua unica figlia Beatrice, dell'et\u00e0 di tre anni, che fu posta sotto la tutela dello zio Guglielmo, conte di M\u00e2con e di Vienne.\nMatrimonio e discendenza.\nIntorno al 1130, Rinaldo spos\u00f2 Agatha di Lorena (\u2020 dopo il 1148), figlia di Simone I di Lorena (come ci viene confermato dalle \"Gesta Friderici Imperatoris Ottonis Frisingensis\") e di Adelaide di Lovanio; Agatha, sempre secondo il documento n\u00b0 103 della \"Lettre touchant Beatrix comtesse de Chalon\", assieme al cognato, Guglielmo, approv\u00f2 la donazione, del 1148, fatta dal marito alla Cattedrale di Besan\u00e7on, dove viene confermata la paternit\u00e0 di Agatha (\"consensu fratris nostri Guillermi comitis et dulcissimae collateralis nostr\u00e6 Agath\u00e6 Lotharingi\u00e6 ducis fili\u00e6\").\nRinaldo III e Agata di Lorena ebbero una sola figlia:"}
{"id": "533913", "revid": "767487", "url": "https://it.wikipedia.org/wiki?curid=533913", "title": "Trazione anteriore", "text": "Trazione anteriore \u00e8 un tipo di trasmissione della forza motrice di un veicolo dal motore alle ruote.\nAutomobili.\nLe automobili a trazione anteriore sono quelle che utilizzano le ruote anteriori per trasmettere il moto, le quali si possono dividere anche a seconda della disposizione del motore rispetto alle ruote motrici, infatti possono essere con motore frontale (il motore \u00e8 disposto per la maggior parte anteriormente all'asse delle ruote) o arretrato (il motore \u00e8 disposto per la maggior parte dentro l'interasse del veicolo).\nQuesto \u00e8 il sistema adottato inizialmente dal marchio francese Citro\u00ebn, la cui prima auto a trazione anteriore fu la famosa Traction avant degli anni trenta, sistema oggi adottato dalla gran parte dei costruttori. \nVantaggi.\nL'automobile a trazione anteriore ha la peculiarit\u00e0 di essere pi\u00f9 leggera rispetto a quella a trazione posteriore o integrale poich\u00e9 non necessita di alberi di trasmissione per trasmettere il moto alle ruote posteriori, garantendo cos\u00ec per i costruttori un notevole risparmio in termini di peso e costi di produzione. \nLa trazione anteriore, rispetto a quella posteriore, in caso di emergenza (sottosterzo dell'autoveicolo) permette, in situazioni non troppo estreme, una facile ripresa del controllo anche da guidatori meno esperti, c'\u00e8 da dire per\u00f2 che in condizioni di scarsa aderenza il sottosterzo pu\u00f2 provocare un pattinamento delle ruote anteriori con conseguente perdita parziale o totale del potere sterzante, in questi casi si ha l'impressione che lo sterzo sia rotto. \nLa trazione posteriore invece ha dalla sua parte una risposta corretta dal punto di vista dinamico nel comportamento. Nel caso di perdita di aderenza delle ruote posteriori \u00e8 necessario alleggerire la sterzata con la manovra del controsterzo. A dispetto del nome questa manovra \u00e8 assolutamente istintiva, pi\u00f9 difficile invece \u00e8 riallineare le ruote anteriori alla fine della suddetta manovra, ci\u00f2 in quanto quelle posteriori riprendono la loro aderenza in maniera repentina. Questo tipo di dinamica pu\u00f2 verificarsi anche in una trazione anteriore con un telaio non adeguato (\u00e8 sempre di primaria importanza la bont\u00e0 del telaio, sospensioni etc. rispetto al tipo di trazione dell'automobile).\nSvantaggi.\nLe trazioni anteriori, soprattutto se molto potenti, possono avere dei problemi di perdita di trazione, dovuti al fatto che in fase di accelerazione si ha un trasferimento di carico sull'asse posteriore, diminuendo l'aderenza sull'asse anteriore, che pu\u00f2 portare allo slittamento dei pneumatici anteriori. Per questo e altri motivi, per le automobili pi\u00f9 potenti si preferisce adottare la trazione posteriore o integrale.\nLa presenza dei bracci di trasmissione sulle ruote che devono anche dirigere il veicolo a volte limita la ruotabilit\u00e0 delle stesse in senso trasversale aumentando di fatto il diametro di sterzata il quale, a parit\u00e0 di passo del veicolo, \u00e8 usualmente maggiore rispetto alle trazioni posteriori.\nIl lavoro particolarmente gravoso delle ruote anteriori comporta un consumo maggiore dei pneumatici dell'avantreno.\nAltri veicoli.\nIn molti veicoli, rover, robot e dispositivi motorizzati, si possono ritrovare trazioni anteriori.\nLe ruote anteriori possono essere direttive o fisse e sterzanti per effetto differenziale.\nIn caso di trazione anteriore le o la ruota posteriore pu\u00f2 essere fissa o rotativa libera."}
{"id": "533916", "revid": "767487", "url": "https://it.wikipedia.org/wiki?curid=533916", "title": "Fiamma Fumana", "text": "I Fiamma Fumana sono un gruppo musicale italiano, originario dell'Emilia, fondato da Alberto Cottica, ex Modena City Ramblers e dal produttore Marco Bertoni, che unisce folklore ad uno stile ethnic-pop, avvalendosi della collaborazione del Coro delle Mondine di Novi, proponendo canzoni tradizionali e brani originali, unendo antico e nuovo. Incidono per un'etichetta americana, e sono attivi soprattutto negli Stati Uniti, in Canada e nei paesi nordeuropei.\nNel 2008 sono stati protagonisti del film documentario Mondine - Di madre in figlia.\nA partire dal 2009 risultano inattivi.\nDiscografia.\n1.0 (1999).\nLista tracce:\nOspiti musicali dell'album:\n\"Hypnananna\" \u00e8 una sorta di ninna nanna, in \"Walking Song\" il testo \u00e8 in parte in emiliano, in \"L.I.L.T.\" si fa un gioco di parole con il canto ritmico irlandese lilting, di cui \u00e8 un acronimo.\nHome (2003).\nLista tracce:\nOspiti dell'album:\nLe canzoni \"Mar\u00ecdem\" (Fammi sposare), \"A v\u00f2i t\u00f2r mar\u00ec\" (Voglio prendere marito) e \"La merla\" sono in dialetto emiliano.\nOnda (2006).\nLista tracce:\nOspiti dell'album:\nLe canzoni \"Angiolina\", \"Mariul\u00e8ina\", \"La vien gi\u00f9\" e \"Manifesto\" (in 6/8 come gli Irish jigs) sono canti tradizionali.\n\"Strade d'appennino\" ha un tema musicale basato su una musica tradizionale islandese ed il testo \u00e8 basato sulle rappresaglie naziste del 24 giugno 1944 in Emilia.\nL'album \u00e8 dedicato a Martyn Bennet (1969 - 2004)."}
{"id": "533917", "revid": "11497", "url": "https://it.wikipedia.org/wiki?curid=533917", "title": "Religione islamica", "text": ""}
{"id": "533922", "revid": "404338", "url": "https://it.wikipedia.org/wiki?curid=533922", "title": "Clausola vessatoria", "text": "Nel diritto italiano, le clausole vessatorie sono le clausole presenti nei contratti che producono uno squilibrio dei diritti a danno dell'altra parte.\nDefinizione.\nIn base a quanto indicato dal Consiglio di Stato, il codice del consumo ha scorporato le leggi sulla clausole vessatorie, originariamente contenute in un capo del codice civile (art. 1469 bis e ss.), nonostante l'inserimento in un codice di settore potrebbe limitarne l'applicazione ai casi espressamente indicati; non \u00e8 stata modificata la dizione dell'articolo, che traduceva la disciplina comunitaria con \u201cmalgrado la buona fede\u201d, mentre pi\u00f9 corretta sarebbe stata la dizione di clausole vessatorie \u201cin contrasto con la buona fede\u201d.\n\u00c8 invece stata introdotta l'esplicita menzione della sanzione della nullit\u00e0 per le clausole abusive, quale nullit\u00e0 di protezione rilevabile anche d'ufficio dal giudicante ma operativa solo in favore del consumatore, formula ora introdotta a livello anche normativo.\nLa rilevabilit\u00e0 d'ufficio \u00e8 strumento di protezione del consumatore, come \u00e8 la disciplina della legittimazione all'impugnativa, estesa alle associazioni, e deve essere correlata con il principio della domanda. Sicch\u00e9 il consumatore si trova nell'alternativa di chiedere l'esecuzione del contratto, oppure la dichiarazione di nullit\u00e0 di quella sua parte che venga ritenuta abusiva.\nNella prima alternativa, deve ritenersi ammissibile la prova dell'esistenza e del contenuto dell'accordo, sebbene ci\u00f2 sarebbe escluso dalla disciplina generale della nullit\u00e0, com'\u00e8 per il divieto di prova per testimoni del contratto nullo per difetto di forma (artt. 2725, 2729, 2739 c.c.).\nLa deroga al principio generale \u00e8 giustificata dall'essere la sanzione della nullit\u00e0 indirizzata non a tutela di un interesse generale, ma a favore di una sola delle parti del contratto, secondo un modello di nullit\u00e0 distinto da quello tradizionalmente ritenuto come monolitico, disciplinato dagli art. 1418 e ss. del codice civile.\nDi conseguenza, se il divieto di prova resta operante ove il consumatore o l'associazione agisca per la declaratoria di nullit\u00e0 relativa, ci\u00f2 non avverr\u00e0 per il caso della domanda di esecuzione del contratto, ed entrambe le parti saranno ammesse a fornire elementi di formazione del convincimento del giudice riguardo all'esistenza ed al contenuto dell'accordo.\nQuanto alla casistica, sono clausole vessatorie, tra le altre, quelle che limitano la responsabilit\u00e0 del professionista per danni alla persona del consumatore, che escludono o limitano i diritti di questo in caso di inadempimento del professionista, che riconoscono al solo professionista la possibilit\u00e0 di recesso, o impongono clausole penali per il recesso o termini di disdetta eccessivi, che stabiliscono quale giudice competente per le eventuali controversie quello di una localit\u00e0 diversa dal domicilio del consumatore.\nPermane la distinzione tra clausole in ogni caso vessatorie, sebbene oggetto di trattativa, e clausole la cui abusivit\u00e0, e dunque la conseguente nullit\u00e0, \u00e8 esclusa dall'intervenuta trattativa tra le parti sullo specifico punto, com'\u00e8 ad esempio ove la clausola sia stata modificata rispetto all'originaria formulazione datane dal professionista che l'ha predisposta, ovvero sia stata mantenuta nell'originaria stesura a prezzo della modifica, in senso migliorativo per il consumatore, di altre regole contrattuali, specialmente relative al prezzo.\nL'indubitabile difficolt\u00e0 della prova della trattativa grava interamente sul professionista, onerato della stessa al fine di paralizzare l'azione di nullit\u00e0 del consumatore.\nSono in ogni caso nulle le clausole che ottengano il risultato della esclusione o limitazione della responsabilit\u00e0 del professionista per morte o danni alla persona del consumatore, o di escludere l'azione del consumatore nei confronti del professionista o di altra parte, in caso di inadempimento totale o parziale del professionista, ovvero di prevedere l'adesione del consumatore a clausole che non ha avuto di fatto la possibilit\u00e0 di conoscere.\nLa disciplina \u00e8 parzialmente diversa per il caso dei contratti di credito al consumo, per i quali l'art. 42 del codice del consumo prevede che, in caso di inadempimento del fornitore di beni o servizi, il consumatore che abbia effettuato la costituzione in mora di questi abbia diritto di agire contro il finanziatore, nel limiti del credito concesso, a condizione che vi sia un accordo di esclusiva tra fornitore e finanziatore per la concessione del credito ai clienti del primo.\nMentre, dunque, per tutto quanto non specificamente dettato dal codice in commento, il credito al consumo resta disciplinato dal testo unico delle leggi in materia bancaria e creditizia, l'articolato di tutela dei consumatori si limita a sancire la responsabilit\u00e0 del finanziatore per il caso dell'inadempimento del concessionario agli obblighi da questo assunti verso i clienti, sebbene unicamente in caso di patto di esclusiva. La posizione dell'acquirente, esposto all'obbligo di onorare il debito restitutorio verso il finanziatore pure in caso di inadempimento del fornitore dei beni acquistati attraverso il credito al consumo, \u00e8 dunque tutelata in tali ristretti limiti, sebbene si ritenga che, stante la difficolt\u00e0 di reperire la prova del patto di esclusiva, sussista autonoma responsabilit\u00e0 per violazione del dovere di correttezza e buona fede, ove il finanziatore neghi, contrariamente al vero, l'esistenza del patto medesimo.\nLa sostanziale unitariet\u00e0 della fattispecie, contrattualmente distinta in due negozi (di acquisto e di concessione del credito al consumo) avrebbe consigliato, in favore del consumatore, l'opponibilit\u00e0 al finanziatore dell'inadempimento del fornitore anche in mancanza di pattuizione di esclusiva, ma i limiti della delega sembrano aver consigliato la sostanziale riproduzione del contenuto dell'art. 125, comma 4, del TUB, sebbene anche il Consiglio di Stato si fosse espresso nel senso dell'ammissibilit\u00e0 della modifica, nel parere sulla bozza di codice trasmessagli.\nCostituisce invece specificazione dell'obbligo di informazione la previsione della necessaria indicazione del TAEG, di cui all'art. 122 comma 2 del testo unico bancario, su cui l'art. 40 del codice del consumo ribadisce la competenza del CICR (Comitato interministeriale per il credito ed il risparmio), sebbene finora sia intervenuto, in via sostitutiva, il decreto del Ministero del Tesoro 8 luglio 1992, mancando l'attuazione dell'art. 19, comma 2, della l. 142/1992, che gi\u00e0 prevedeva la competenza del CICR.\nReazione alle clausole vessatorie: rimedi individuali e collettivi.\nAl fine di realizzare una efficace protezione del consumatore in caso di abusi realizzati dal fornitore professionale beni e servizi, la direttiva 93/13/CEE, del 5 aprile 1993, ha per prima cosa distinto i rimedi allo scopo esperibili tanto dal singolo consumatore quanto dalle associazioni a tale scopo costituite.\nI primi operano con riguardo ai singoli contratti conclusi dai consumatori, e sono necessariamente successivi alla conclusione degli stessi, mentre i rimedi collettivi si ispirano ad una funzione pi\u00f9 generale e preventiva, mirando a scongiurare il pericolo che in futuro vengano conclusi contratti individuali in cui siano incluse clausole ritenute abusive, predisposte dal contraente professionale per la serie di negozi che andr\u00e0 a concludere.\nL'organizzazione aziendale, la migliore conoscenza del prodotto o servizio offerto, e la standardizzazione delle controversie che potrebbero insorgere nell'esecuzione del contratto ed, innanzi tutto, la posizione di maggiore forza contrattuale, consentono, infatti, al contraente professionale di individuare tutta una serie di condizioni, a s\u00e9 favorevoli e contrarie agli interessi del consumatore, alla cui sottoscrizione questo pu\u00f2 essere costretto dalla necessit\u00e0 di concludere il negozio, dall'indisponibilit\u00e0 di valide alternative, tanto in termini di qualit\u00e0 del prodotto che di condizioni dell'acquisto, e comunque dalla minore consapevolezza degli effetti del negozio.\nAppare evidente come, al fine dell'effettiva tutela dell'equit\u00e0 di questo genere di rapporti contrattuali, siano di gran lunga pi\u00f9 efficaci interventi preventivi, ed inibitori dell'inserimento delle clausole abusive nei singoli contratti negoziati dai consumatori.\nL'art. 7 della citata direttiva statuisce, a tale scopo, l'obbligo per gli Stati Membri di fornire i mezzi adeguati per far cessare l'inserimento di clausole abusive nei contratti stipulati tra un professionista ed un consumatore, permettendo a persone o organizzazioni di difesa dei consumatori di adire le autorit\u00e0 giudiziarie o amministrative, perch\u00e9 stabiliscano il carattere abusivo delle clausole rivolte ad un impiego generalizzato, ed in tale ipotesi applichino i mezzi opportuni per far cessare l'inserzione di tali clausole.\nL'obbligo di adeguamento \u00e8 stato assolto, dal legislatore italiano, con l'introduzione dell'art. 1469 sexies c.c., oggi trasfuso nell'art. 37 del codice del consumo, che ha introdotto l'azione delle associazioni rappresentative dei consumatori, di quelle dei professionisti e delle camere di commercio, contro il professionista o l'associazione di professionisti che utilizzi le predette clausole vessatorie, al fine di ottenere l'ordine inibitorio dell'uso delle medesime, con ulteriore previsione di un rimedio di urgenza, esperibile dalle medesime associazioni, qualora ricorrano \u201cgiusti motivi di urgenza\u201d (cfr. art. 1469 sexies, secondo comma), ai sensi dell'art. 669 bis c.p.c.\nSi discute, a tale proposito, di \u201cgestione sociale\u201d dei conflitti tra consumatori e produttori, sul modello della sindacalizzazione dei rapporti di lavoro sperimentata negli anni '70, contestandone l'efficacia relativa, specialmente per la mancanza di una cultura diffusa dei diritti dei cittadini consumatori, proponendo il modello alternativo delle \"class actions\" di esperienza statunitense.\nCaratteristica dell'azione \u00e8 la ripartizione dei risultati positivi del giudizio a favore di tutti gli appartenenti alla \"class\", la riduzione dei costi attraverso il patrocinio di associazioni e gruppi di legali che acconsentono a subordinare la retribuzione per la propria opera intellettuale al successo giudiziario, e la facolt\u00e0 di uno qualunque dei cittadini che si trovino in una situazione diffusa, di farsi \u201crappresentante\u201d degli interessi del gruppo, o \"class\".\nContratti fra imprese.\nAnche nei contratti fra imprese, \u00e8 prevista una doppia firma, per accettazione e un'altra sottoscrizione apposita in calce alle clausole vessatorie. Diversamente dai contratti con soggetti qualificabili dalla legge come consumatori, in quelli fra imprese le clausole vessatorie sono parte integrante del contratto, per cui la mera sottoscrizione per accettazione senza doppia firma, rende il contratto nullo e quindi recedibile senza preavviso, oneri o penali.\nLa legge italiana disciplina anche modifiche o integrazioni ad un contratto precedente, affermando che restano valide tutte le condizioni (clausole vessatorie comprese) che non siano oggetto di modifica. Se la prima emissione in ordine temporale del contratto \u00e8 gi\u00e0 stata confermata da tutte le parti contraenti in doppia firma, per le successive \u00e8 necessario confermare di nuovo le clausole vessatorie soltanto se queste subiscono modifiche. Diversamente, le clausole vessatorie sono valide anche per le successive varianti che hanno un'unica firma per accettazione.\nProposte di modifica.\nIl ddl S1447, presentato il 12 marzo 2009, propone di affiancare alla modalit\u00e0 di sottoscrizione tradizionale delle clausole, basata sul sistema della doppia firma, un meccanismo di approvazione automatizzato, che consenta di rendere effettiva e concreta la consapevolezza del contraente debole in fase di stipula di contratti online."}
{"id": "533923", "revid": "2519", "url": "https://it.wikipedia.org/wiki?curid=533923", "title": "Amaseia", "text": ""}
{"id": "533924", "revid": "585241", "url": "https://it.wikipedia.org/wiki?curid=533924", "title": "V\u00ed\u00f0\u00f3pnir", "text": "V\u00ed\u00f0\u00f3pnir \u00e8 un gallo dorato che sta sulla sommit\u00e0 di Yggdrasill (noto anche con il nome di M\u00edmamei\u00f0r), albero cosmico le cui radici e i cui rami sostengono i nove mondi che compongono l'universo.\nIl gallo V\u00ed\u00f0\u00f3pnir annuncer\u00e0 (o secondo altre versioni attende di annunciare) l'inizio del Ragnar\u01ebk."}
{"id": "533926", "revid": "2090678", "url": "https://it.wikipedia.org/wiki?curid=533926", "title": "Mike D'Antoni", "text": "Carriera.\nGiocatore.\nDopo una buona carriera universitaria con la Marshall University (la stessa di Hal Greer, Jason Williams e Tamar Slay per quanto riguarda il basket; Chad Pennington e Randy Moss per quanto riguarda il football americano), D'Antoni venne scelto come 20\u00aa scelta assoluta al secondo giro del draft NBA 1973 dai Kansas City-Omaha Kings.\nNel 1974 fu inserito nell\"'All-NBA Rookie Second Team\" (secondo quintetto di matricole NBA). Dopo tre stagioni a Kansas City, gioc\u00f2 in American Basketball Association con gli Spirits of St. Louis. Nella stagione successiva torn\u00f2 in NBA, disputando 2 partite con i San Antonio Spurs.\nDopo l'esperienza statunitense, D'Antoni si trasfer\u00ec in Italia all'Olimpia Milano, dove rimase per 13 stagioni consecutive e in cui fu il cervello di una squadra divenuta leggendaria. Nel 1981 lo raggiunse Dino Meneghin: l'asse tra il play e il pivot port\u00f2 a 8 finali scudetto consecutive e a un ruolo primario a livello europeo. L'apice venne raggiunto con l'arrivo della stella Usa Bob McAdoo e la vittoria di due Coppe dei Campioni consecutive (1987 e 1988).\nSi ritir\u00f2 dal basket giocato nel 1990, dopo aver vinto 5 scudetti, 2 Coppe dei Campioni, 1 Coppa Kora\u0107 e 1 Coppa Intercontinentale.\nSempre nel 1990 venne eletto miglior playmaker della storia del campionato italiano. Era soprannominato \"Arsenio Lupin\" per la sua capacit\u00e0 di recuperare palloni: questa caratteristica, insieme alla sua lucida regia in attacco, determinarono i successi milanesi negli anni 80.\nIn possesso del passaporto italiano grazie ai suoi avi di Nocera Umbra, D'Antoni vest\u00ec anche la maglia della Nazionale italiana: disput\u00f2 infatti i FIBA EuroBasket 1989, classificandosi al 4\u00ba posto.\nAllenatore.\nInizi\u00f2 la sua carriera da allenatore proprio all'Olimpia Milano, che guid\u00f2 per 4 stagioni, raggiungendo la finale nel campionato d'esordio e vincendo una Coppa Kora\u0107 nel 1994. Dopo l'esperienza milanese, si trasfer\u00ec alla Benetton Treviso, con cui vinse 1 scudetto, 1 Coppa d'Europa e 1 Coppa Italia.\nNel 1999 venne nominato allenatore dei Denver Nuggets in NBA, chiudendo con 14 vittorie e 36 sconfitte. La stagione successiva lavor\u00f2 per i Portland Trail Blazers come assistente allenatore e nel 2000-01 divenne uno scout dei San Antonio Spurs. Nella stagione 2001-2002 ha fatto rientro alla Pallacanestro Treviso, riuscendo a vincere un altro scudetto italiano.\nNel 2003 venne assunto come allenatore ai Phoenix Suns al posto dell'esonerato Frank Johnson; nelle sue prime due stagioni \u00e8 arrivato per due volte alla finale della Western Conference, perdendo 4-1 con San Antonio nel 2004-05, e 4-2 contro i Dallas Mavericks nel 2005-06. Proprio nel 2005 ha vinto il premio NBA Coach of the Year Award.\nIl 10 maggio 2008 ha firmato un contratto con i New York Knicks. Si \u00e8 dimesso il 14 marzo 2012, dopo 121 vittorie e 167 sconfitte complessive.\nIl 12 novembre 2012 torna ad allenare in NBA, prendendo il posto di Mike Brown sulla panchina dei Los Angeles Lakers. Lascia la guida della squadra al termine della stagione NBA 2013-14.\nDal 2016 \u00e8 l'allenatore degli Houston Rockets, con cui nella stagione 2016-17 arriva fino alle semifinali della Western Conference, venendo eliminati dai San Antonio Spurs per 4-2. La squadra risulta essere la miglior tiratrice da tre punti di tutta la stagione.\nLa stagione 2017-2018 \u00e8 la migliore per la squadra di Houston, che chiude con un 65-17 e al primo posto della propria Conference; inoltre la stella della squadra, James Harden, vince il premio MVP. Ai playoff gli Houston Rockets arrivano fino alle finali di Conference contro i campioni in carica: i Golden State Warriors. La squadra allenata da D'Antoni arriva a condurre la serie per 3 a 2, per poi perdere le due gare successive.\nLa stagione seguente inizia con una serie di difficolt\u00e0 per la squadra allenata da Mike D'Antoni, ma anche grazie alla prestazione straordinaria di James Harden riesce a chiudere la stagione in quarta posizione. Ai playoff gli Houston Rockets arrivano fino alle semifinali di Conference, ma vengono battuti dai Golden State Warriors per il secondo anno di fila."}
{"id": "533932", "revid": "10791733", "url": "https://it.wikipedia.org/wiki?curid=533932", "title": "Simone I Duca di Lorena", "text": ""}
{"id": "533941", "revid": "125083424", "url": "https://it.wikipedia.org/wiki?curid=533941", "title": "Tiger Jack", "text": "Tiger Jack \u00e8 un personaggio del fumetto western \"Tex Willer\" edito dalla Sergio Bonelli Editore, ideato da Giovanni Luigi Bonelli e realizzato graficamente da Galep. \u00c8 uno dei \"pards\" (compagni) del protagonista, di cui \u00e8 amico fraterno nonch\u00e9 fratello di sangue. \u00c8 un nativo Navajo.\nIl personaggio.\nTiger compare per la prima volta nell'episodio \"La banda dei Dalton\" (inclusa nell'albo n. 8, \"Due contro cento\", dell'attuale formato), presentato da Tex come un uomo di poche parole: nei primi numeri Tiger si esprime solo con rari \"Ugh\" e \"Woah\", mentre successivamente diventer\u00e0 pi\u00f9 loquace. In compenso \u00e8 un valoroso guerriero indiano, capace di sopportare durissime prove senza il pi\u00f9 piccolo cedimento. Naturalmente, come molti pellerossa \u00e8 un abile cavaliere, sa ritrovare le tracce sui terreni pi\u00f9 difficili (con una precisione del tutto paragonabile a quella di Tex) e lancia il suo tomahawk con rara maestria. \u00c8 anche un eccellente tiratore con la carabina Winchester 1873, come Tex.\nCol passare degli anni diviene un compagno consolidato del ranger, che gli affida anche il compito di addestrare il proprio figlio Kit alla vita indiana. Tiger Jack insegner\u00e0 al ragazzo a tirare con l'arco, a cercare le tracce, a lanciare il lazo e molti altri trucchi indiani, e si preoccuper\u00e0 di proteggerlo.\nFisicamente Tiger viene descritto come uomo ben piantato, dell'apparente et\u00e0 di 35-40 anni, dalla corporatura simile ai Pards ovvero si immagina alto sui 180\u00a0cm per circa 75\u00a0kg di peso, forte e muscoloso, con un'elevata resistenza ed un fisico eccezionale.\nSolo dopo molti albi viene svelata la nascita dell'amicizia tra Tiger e Tex, avvenuta in seguito alla morte della sua amata Taniah, suicidatasi pur di non cedere alla violenza di un signorotto messicano, don Liborio Torres. Non \u00e8 invece mai stato chiarito se Tiger sia o meno entrato a far parte del corpo dei ranger del Texas come gli altri compagni, anche se \u00e8 ipotizzabile che non sia stato possibile per le sue origini pellerossa. Esiste almeno un'indicazione in senso contrario e si trova nell'anteprima di presentazione dell'albo \"Odio senza fine\" (n. 152), nella quale si accenna a \"quattro rangers\" riferendosi ai \"pards\".\nTiger ha della caratteristiche peculiari che lo differenziano in parte dai compagni: in qualche occasione ha affermato di non aver scrupoli a sparare alle donne, mentre \u00e8 noto che Tex, pur avendo ucciso centinaia di avversari, non ha mai fatto fuoco contro rappresentanti del gentil sesso. \u00c8 anche l'unico ad aver fatto fuoco volontariamente contro un nemico disarmato, nella fattispecie l'indiano rinnegato Faccia Tagliata.\nSe per molti anni \u00e8 una presenza fissa negli albi, recentemente le sue apparizioni, come peraltro quelle di Kit, si sono fatte pi\u00f9 sporadiche. I due rimangono presso la riserva per curare gli interessi dei Navajos mentre Tex e il pard \"principale\" e con pi\u00f9 esperienza, ovvero Carson, sono in missione."}
{"id": "533948", "revid": "1305772", "url": "https://it.wikipedia.org/wiki?curid=533948", "title": "688 Attack Sub", "text": "688 Attack Sub \u00e8 un videogioco di simulazione di guerra sottomarina progettato da John W. Ratcliff e pubblicato dalla Electronic Arts nel 1990 per MS-DOS e Amiga.\nIn questo videogioco il giocatore prende il comando di un sottomarino statunitense classe Los Angeles (o un sottomarino sovietico classe Alfa) e deve completare una serie di dieci missioni ambientate nello scenario della Guerra fredda.\n\"688 Attack Sub\" \u00e8 ormai un classico del genere, ed \u00e8 stato seguito da altri videogiochi come ad esempio SSN-21 Seawolf, sempre dello stesso autore."}
{"id": "533951", "revid": "219355", "url": "https://it.wikipedia.org/wiki?curid=533951", "title": "Radiazione alfa", "text": ""}
{"id": "533952", "revid": "647919", "url": "https://it.wikipedia.org/wiki?curid=533952", "title": "Raggi beta", "text": ""}
{"id": "533960", "revid": "1372005", "url": "https://it.wikipedia.org/wiki?curid=533960", "title": "Ermanno III di Baden", "text": "Biografia.\nEra figlio di Ermanno II di Baden e Giuditta di Hohenberg. Serv\u00ec come reggente del margraviato di Baden dal 1130 al 1160.\nFedelmente devoto agli Staufen, Ermanno III entr\u00f2 in conflitto con i suoi parenti della Z\u00e4hringen-Svevia. Nel 1140 partecip\u00f2 all'assedio del castello di Weibtreu, e ottenne la cittadina di Selz in Alsazia.\nNel 1151 il margraviato di Verona fu tolto a Ottocaro III di Stiria e assegnato a Ermanno III. Esiste un documento di donazione del 1153, che afferma che Federico I compr\u00f2 il castello di Besigheim da Ermanno III.\nEgli stesso combatt\u00e9 in Lombardia nel 1154 e fu aiutato da Federico Barbarossa nel successivo assedio di Milano.\nPrese inoltre parte alla Seconda Crociata, e combatt\u00e9 nella prima campagna italica dell'imperatore.\nMatrimonio e figli.\nSpos\u00f2 Berta di Lorena (\u2020 dopo il 1162) nel 1134 figlia di Simone I, duca di Lorena e Adelaide di Lovanio. In un secondo tempo, spos\u00f2 Maria di Boemia, figlia del duca Sob\u011bslav I di Boemia, dopo il 1141.\nI suoi figli furono:\nErmanno III fu sepolto nel monastero agostiniano di Backnang"}
{"id": "533961", "revid": "1543377", "url": "https://it.wikipedia.org/wiki?curid=533961", "title": "Combat Rock", "text": "Combat Rock \u00e8 il quinto album di studio dei Clash, pubblicato il 14 maggio del 1982. Fu l'ultimo album registrato con la \"line-up\" storica del gruppo, prima dell'allontanamento di Mick Jones e della cacciata di Topper Headon a causa della sua dipendenza dall'eroina.\nSebbene l'album comprenda diversi generi musicali, il disco \u00e8 meno sperimentale rispetto ai loro precedente album \"Sandinista!\". Nel Regno Unito l'album riusc\u00ec a raggiungere la posizione no. 2, restando nelle classifiche inglesi per 22 settimane. Negli USA il disco arriv\u00f2 alla posizione no. 7 nella \"Billboard\" 200, e rest\u00f2 in classifica per 61 settimane, diventando cos\u00ec disco di platino (vedi sotto).\nIl disco.\nRegistrazione e mixaggio.\nI Clash cominciarono a scrivere i testi e a registrare i demo per le canzoni che sarebbero andate a comporre l'album verso la fine del 1981 agli EAR Studios di Londra. Inizialmente \"Combat Rock\" doveva essere un doppio album intitolato \"Rat Patrol from Fort Bragg\", mixato da Mick Jones, ma l'idea venne poi scartata del resto del gruppo; il mixaggio fu cos\u00ec affidato al produttore, Glyn Johns, che lo fece diventare un unico LP. Secondo altre fonti, invece, il mixaggio di \"Rat Patrol\" fu affidato a Jones, ma, insoddisfatto del suo lavoro, decise di contattare il gruppo per \"rifare\" i brani agli Electric Lady Studios di New York; Bernie Rhodes, il manager del gruppo, chiam\u00f2 poi Glyn Johns per mixare l'album. Il mixaggio iniziale venne poi diffuso tramite alcuni album \"bootleg\".\nIl brano \"Ghetto Defendant\" presenta un featuring con il poeta beat Allen Ginsberg, che esegu\u00ec la canzone con la band durante una data del loro tour a New York.\nCopertina.\nPennie Smith scatt\u00f2 la foto utilizzata nella copertina dell'album su alcune rotaie abbandonate fuori da Bangkok, mentre la band era impegnata nel \"Far East Tour\" del 1982.\nCome nella nota per \"Sandinista!\", il numero del catalogo di \"Combat Rock\" \u00e8 \"FMLN2\", ovvero, l'acronimo usato per il partito politico di El Salvador \"Frente Farabundo Mart\u00ed para la Liberaci\u00f3n Nacional\" o FMLN.\nPubblicazione e ripubblicazioni.\nNel gennaio del 2000 l'album, ed il resto della discografia dei Clash, \u00e8 stato rimasterizzato e ripubblicato.\nSecondo l'autore Marcus Gray, il testo la canzone \"Red Angel Dragnet\" venne ispirato dalla morte di Melvin Frank, un membro newyorkese dei Guardian Angels. Il brano include anche due citazioni del film \"Taxi Driver\" (1976): il monologo del protagonista del film, ovvero Travis Bickle, qui recitato da Kosmo Vinyl ed il lamento finale di Strummer.\nLa versione originale di \"Inoculated City\" pubblicata negli USA aveva una durata di 2:43. Questa versione conteneva un campionamento tratto da uno spot commerciale per un prodotto per gabinetti chiamato \"2000 Flushes\". Dopo che il creatore del prodotto ebbe denunciato il gruppo per violazione di copyright, il campionamento fu rimosso del brano e la sua lunghezza fu ridotta a 2:11. La maggior parte delle copie vendute presentavano la versione editata della canzone, cos\u00ec come la maggior parte delle copie americane dell'album. Negli USA, la versione \"standard\" di \"Inoculated City\" fu pubblicata anche come \"B-side\" di \"Should I Stay or Should I Go\". Quando l'album pubblicato e rimasterizzato su CD nel 2000, venne ripristinata la lunghezza originale.\nCritiche e riconoscimenti.\nL'album ricevette recensioni positive da parte della critica, raggiunse la posizione no. 2 nella Official Albums Chart, la posizione no. 7 nella \"Billboard\" Pop Albums e riusc\u00ec ad entrare in varie classifiche straniere. La Recording Industry Association of America \"certific\u00f2\" \"Combat Rock\" come disco d'oro nel novembre del 1982, disco di platino nella gennaio del 1983, e doppio-disco di platino nel giugno del 1995.\nNel 1999 e nel 2001, la riviste \"Q\" e \"Alternative Press\" assegnarono a \"Combat Rock\" tre stelle su cinque. Il College Music Journal posizion\u00f2 \"Combat Rock\" alla posizione no. 4 in una classifica intitolata \"Top 20 Most-Albums Played of 1982\".\nTracce.\nTutti i brani sono stati composti e scritti dai Clash, eccetto dove indicato.\n\"Rat Patrol from Fort Bragg\".\nSuccessivamente la pubblicazione dell'album venne diffuso un \"bootleg\" intitolato \"Combat Out Rock\" che presentava i mix originali dei pezzi presentando una \"tracklist\" molto simile a quella di \"Combat Rock\". Cominci\u00f2 poi a diffondersi un altro \"bootleg\" chiamato, appunto, \"Rat Patrol from Fort Bragg\", che ospitava praticamente tutti i mix scartati del disco:\nSul sito della Discogs \u00e8 stata pubblicata un'edizione doppia del disco su etichetta Red Line: il primo CD include il \"bootleg\" originale, mentre il secondo \u00e8 una raccolta di brani strumentali, remix, versioni alternative, ecc.\nFormazione.\nPersone che hanno contribuito a realizzare \"Combat Rock\":"}
{"id": "533966", "revid": "307923", "url": "https://it.wikipedia.org/wiki?curid=533966", "title": "Pignolata", "text": ""}
{"id": "533969", "revid": "106908", "url": "https://it.wikipedia.org/wiki?curid=533969", "title": "Valles (Italia)", "text": "Valles (\"Vals\" in tedesco) \u00e8 una delle frazioni del comune italiano di Rio di Pusteria, un piccolo paese della provincia autonoma di Bolzano che si trova nella Valle di Valles.\nGeografia fisica.\nLa frazione, come l'intera Valle di Valles \u00e8 a maggioranza linguistica tedesca e si trova a 1.353 metri sul livello del mare, in un versante sempre ben soleggiato, all'inizio della Val Pusteria (Alto Adige orientale); nel centro abitato si trova la chiesa di Sant'Andrea.\nA circa 1.800 metri ci sono le medievali \"Malghe di Fane\" (in tedesco \"Fane Alm\", a 1.730\u00a0m), possibile punto di partenza per molte camminate, tra cui il Picco della Croce (in tedesco \"Wilde Kreuzspitze\", 3.132\u00a0m), la Cima di Valmala (in tedesco \"Wurmaulspitze\" o \"Engspitz\", 3.022\u00a0m) e la Cima della Vista (in tedesco \"Blickenspitze\", 2.988\u00a0m).\nIn mezzo a queste due cime passa il sentiero numero 18 che sale dalla malga \"Labeseben\" (a 2.138\u00a0m), sale passando per il lago Selvaggio (in tedesco \"Wilder See\", a 2.532\u00a0m) e poi raggiunge il giogo \"Rauhtaljoch\" (a 2.808\u00a0m); da qui \u00e8 possibile completare il giro ridiscendendo al rifugio Bressanone (in tedesco \"Brixner H\u00fctte\") a 2.307 metri di altitudine.\nDal piccolo villaggio di Fane \u00e8 anche possibile raggiungere direttamente il rifugio Bressanone in un'ora e mezza.\nNei periodi estivi questa localit\u00e0, cui fa compagnia una pittoresca chiesetta, \u00e8 raggiungibile anche in automobile attraverso una stretta strada, dove per\u00f2 il traffico viene normalmente bloccato tra le 9.00 e le 17.00, dove l'accesso \u00e8 quindi sostituito da un bus navetta.\nToponimo.\nL'etimologia del nome del paese, si pensa possa derivare al fatto che il paese si trovi in mezzo ad una valle.\nStoria.\nValles fu comune autonomo fino al 1929.\nSport.\n\u00c8 sede di numerosi alberghi e pensioni dove poter passare le vacanze sia d'inverno che d'estate, inoltre \u00e8 molto sviluppato il comprensorio sciistico (lo \"Jochtal-Gitschberg\") ed un grande parco giochi per i pi\u00f9 piccoli."}
{"id": "533970", "revid": "2519", "url": "https://it.wikipedia.org/wiki?curid=533970", "title": "Giovanni Lupis", "text": ""}
{"id": "533971", "revid": "16861", "url": "https://it.wikipedia.org/wiki?curid=533971", "title": "Meridione d'Italia", "text": ""}
{"id": "533973", "revid": "123485788", "url": "https://it.wikipedia.org/wiki?curid=533973", "title": "Rudebox", "text": "Rudebox \u00e8 un singolo del cantante britannico Robbie Williams, pubblicato il 4 settembre 2006 come estratto dall'omonimo album.\nIl ritornello riprende la melodia del brano \"Boops (Here to Go)\" dei Sly &amp; Robbie del 1987; in una delle strofe \u00e8 inoltre contenuta un'interpolazione della canzone \"Can I Have It Like That\" di Pharrell Williams feat. Gwen Stefani.\nPromozione.\nIl singolo \u00e8 stato presentato per la prima volta in assoluto allo Stadio Giuseppe Meazza di Milano il 22 luglio 2006, in occasione dell'unica data italiana del suo tour mondiale davanti a 80.000 spettatori.\nSuccesso commerciale.\nMalgrado fosse stato considerato un flop dalla stampa britannica prima della sua uscita, la canzone \u00e8 diventata una delle hit di maggior successo del cantante. Ha raggiunto la quarta posizione nel Regno Unito ed \u00e8 stata prima anche in altre nazioni, alcune delle quali non europee sorprendentemente: Germania, Svizzera, Messico e Argentina. In Italia ha raggiunto la vetta della classifica settimanale nella prima settimana di settembre.\nRappresenta il singolo di maggior successo per Williams negli Stati Uniti, dove ha raggiunto la #19 posizione nella classifica Billboard Hot 100 singles."}
{"id": "533978", "revid": "324090", "url": "https://it.wikipedia.org/wiki?curid=533978", "title": "Midget Tossing", "text": "Midget Tossing \u00e8 il primo album degli Yellowcard, pubblicato il 1\u00ba aprile 1997 sotto etichetta Takeover Records. L'album \u00e8 andato poco dopo fuori produzione, senza pi\u00f9 venire ristampato, con l'eccezione di poche copie nel 2008 in occasione di una reunion dei 5 membri originali degli Yellowcard per un concerto a Jacksonville.\nQuesto loro primo lavoro vede schierata la formazione originale della band, che allora era composta da sei elementi. Le tracce \"Sue\" e \"Up Hill Both Ways\" compaiono anche nel successivo album della band, \"Where We Stand\" (1999). \"For the Longest Time\" \u00e8 una cover riarrangiata di \"The Longest Time\" di Billy Joel.\nCritica.\nSputnikMusic assegna un voto di 1,5/5 all'album, definendolo un pessimo album punk; anche se in alcuni tratti si intravedono delle potenzialit\u00e0 nella musica della band, il gruppo \u00e8 ancora troppo giovane e immaturo, e il risultato \u00e8 un album grezzo e malprodotto impreziosito solo dall'occasionale uso del violino.\nArtwork.\nLa copertina del disco \u00e8 disegnata e richiama il titolo (\"midget tossing\" significa infatti \"lancio del nano\", divertimento in voga in alcuni bar del Nordamerica), e raffigura un ragazzino che viene lanciato da una persona. Sulla traiettoria del volo compare il titolo dell'album."}
{"id": "533979", "revid": "1926649", "url": "https://it.wikipedia.org/wiki?curid=533979", "title": "Luca Fusco", "text": "\u00c8 fratello di Vincenzo Fusco, anch'egli ex calciatore della Salernitana.\nCarriera.\nGiocatore.\nClub.\nCresciuto nella , viene ceduto in prestito alla , dove partecipa alla promozione in Serie C2. Ritornato a Salerno, contribuisce alla vittoria del campionato di Serie B, diventando titolare l'anno successivo in Serie A, che si conclude con la retrocessione della formazione campana.\nDiventa poi capitano della squadra e rimane fino alla stagione 2002-2003, che si conclude con l'ultimo posto in Serie B e la conseguente retrocessione in Serie C.\nNell'estate del 2003 passa al , riuscendo ad ottenere immediatamente la promozione in Serie A, e l'anno seguente colleziona 5 presenze in massima serie a causa di un infortunio che lo costringe a saltare quasi tutta la stagione.\nNel corso del campionato 2005-2006, non riuscendo a trovare spazio in squadra, si trasferisce in Serie C1 al Genoa, con cui ottiene la quarta promozione in carriera.\nNell'estate 2006 passa in prestito al Crotone.\nNel 2007-2008 ritorna alla Salernitana, dove gli viene nuovamente assegnata la fascia di capitano. La stagione si conclude positivamente, con il ritorno in Serie B dei granata.\nNella 22\u00aa giornata del campionato di Serie B 2008-2009 festeggia la partita numero 200 con la maglia della Salernitana.\nIl 2 novembre 2010 viene acquistato dalla dove ha terminato la sua carriera da calciatore.\nNazionale.\nConta 8 convocazioni nella Under-21, tra il 1998 ed il 2000, agli ordini del c.t. Marco Tardelli.\nControversie e assoluzione.\nNell'ambito dell'inchiesta sul filone Bari-bis relativo al calcioscommesse e ad alcune partite truccate che lo vedono coinvolto (Bari-Treviso 0-1 del 2007-2008 e Salernitana-Bari 3-2 del 2008-2009) \u00e8 stato deferito dapprima dalla Procura Federale della FIGC per illecito sportivo, e poi, il 16 luglio 2013, viene condannato in primo grado dalla Commissione Disciplinare Nazionale della FIGC a 3 anni e 6 mesi di squalifica, confermati, poi, anche in appello. &lt;br&gt;Il 6 giugno 2014, il TNAS gli riduce la squalifica ad un anno e due mesi derubricandogli il reato in \"omessa denuncia\".\n&lt;br&gt;Il 30 maggio 2016 al processo penale di Bari viene assolto \u00abper non aver commesso il fatto\u00bb.\nAllenatore.\nIl 29 dicembre 2013 diventa tecnico della affiancato da Vittorio Belotti.\nIl 9 luglio 2014 firma un contratto con la Salernitana come allenatore degli Allievi Nazionali.\nPer la stagione 2015-2016 \u00e8 il vice di Gianluca Grassadonia sulla panchina della .\nPer la stagione 2017-2018 segue Gianluca Grassadonia alla Pro Vercelli in Serie B facendo il suo vice.\nNel 2018-19 torna alla in Serie C come allenatore in prima. Viene esonerato dopo l'11\u00aa giornata ,dopo aver ottenuto solo due pareggi.\nNella stagione 2019-2020 accetta la proposta della di allenare la squadra Primavera.\nNel luglio del 2020, accetta l'offerta del Sorrento Calcio e diventa l'allenatore della squadra rossonera per la stagione 2020-2021. Esperienza che si chiude l'8 marzo 2021, quando i costieri comunicano il suo esonero.\nStatistiche.\nStatistiche da allenatore.\n\"Statistiche aggiornate al 3 luglio 2020\"."}
{"id": "533986", "revid": "1833487", "url": "https://it.wikipedia.org/wiki?curid=533986", "title": "Pignolata al miele", "text": "La pignolata al miele \u00e8 un dolce tipico di alcune zone del meridione d'Italia, principalmente della Calabria.\nLa Pignolata al miele \u00e8 una variante delle Pignolata glassata Messinese. da cui li accomuna la forma a pigna fritta nello strutto, presente anche nell'impasto. Tradizionalmente viene usata in occasione delle feste Natalizie e di Carnevale.\nCaratteristiche.\nIl dolce \u00e8 fatto da palline di pasta fritta e coperta di miele. A Reggio Calabria viene presentato in forma di pigna, da cui trae il nome.\nDi recente si usa aggiungere zucchero colorato per decorare il dolce.\nBibliografia.\nCarlo Baccellieri, \"La buona cucina di Calabria\", Ediz. Falzea 1999."}
{"id": "533987", "revid": "18138", "url": "https://it.wikipedia.org/wiki?curid=533987", "title": "Conflitto di interesse", "text": ""}
{"id": "533988", "revid": "324090", "url": "https://it.wikipedia.org/wiki?curid=533988", "title": "Where We Stand", "text": " \nWhere We Stand \u00e8 il secondo album registrato dagli Yellowcard, pubblicato nel 1999 sotto etichetta Takeover Records (la casa discografica fondata dal chitarrista della band, Ben Harper). L'album, divenuto raro, \u00e8 stato poi ripubblicato il 30 marzo 2004 in seguito al successo di \"Ocean Avenue\". Nel 2005 la Kung Fu Records ha ulteriormente ripubblicato l'album.\nQuesto album, cos\u00ec come il precedente \"Midget Tossing\", appare molto diverso dai lavori successivi della band, in particolare perch\u00e9 precede l'arrivo nel gruppo dell'attuale cantante e chitarrista Ryan Key. La musica, pi\u00f9 grezza e veloce, risente molto delle influenze punk di gruppi come The Offspring, Green Day e 311 mescolate al pop punk che diventer\u00e0 poi il marchio di fabbrica della band.\nLe due canzoni \"Sue\" e \"Up Hill Both Ways\" erano gi\u00e0 presenti nell'album di debutto, dove occupavano anche lo stesso numero di traccia. L'ultima canzone, \"On the Brink\", contiene una traccia nascosta. La formazione della band rimase invariata rispetto al precedente lavoro, ma questa volta il violinista Sean Mackin fu pienamente accreditato. Si tratta dell'ultimo album con il cantante originale Ben Dobson, che venne poi espulso dalla band l'anno successivo in favore di Ryan Key.\nCritica.\nAllMusic (2,5/5) giudica l'album nel complesso decente, scrivendo che le sonorit\u00e0 anticipano quelle che hanno poi portato la band al successo nel 2003 con \"Ocean Avenue\", seppur con una diversa formazione. Il grande problema dell'album secondo il recensore \u00e8 la qualit\u00e0 audio, decisamente inferiore a quella dei lavori successivi registrati professionalmente. Anche Punknews trova l'album di discreto livello, pur non essendo nulla di fenomenale. Particolarmente elogiato \u00e8 il lavoro di Todd Clary alla chitarra, ma riceve una lode anche il cantato di Ben Dobson. La migliore canzone secondo il recensore \u00e8 \"Kids\".\nArtwork.\nLa copertina \u00e8 ispirata a Dragon Ball e raffigura il drago Shenron che plana sull'acqua dinnanzi al Maestro Muten."}
{"id": "533991", "revid": "991694", "url": "https://it.wikipedia.org/wiki?curid=533991", "title": "Johannesburg International Airport", "text": ""}
{"id": "533997", "revid": "767487", "url": "https://it.wikipedia.org/wiki?curid=533997", "title": "Still Standing EP", "text": "Still Standing EP \u00e8 il primo EP registrato dagli Yellowcard, pubblicato nel 2000 dalla DIY Records. Subito dopo la sua uscita, il chitarrista Todd Clary lasci\u00f2 il gruppo. Attualmente questo EP \u00e8 fuori produzione.\n\"Rock Star Land\" e \"Drifting\" sono state poi inserite anche nell'album \"One for the Kids\".\nQuesto \u00e8 il primo lavoro della band cui ha partecipato il cantante Ryan Key."}
{"id": "534001", "revid": "68105", "url": "https://it.wikipedia.org/wiki?curid=534001", "title": "Aeroporto di Londra Heathrow", "text": ""}
{"id": "534002", "revid": "767487", "url": "https://it.wikipedia.org/wiki?curid=534002", "title": "The Underdog EP", "text": "The Underdog EP \u00e8 il secondo EP degli Yellowcard, ed \u00e8 stato pubblicato nel 2002. Molti sostengono che, durante la realizzazione di questo lavoro, lo stile della band matur\u00f2, compiendo la transizione da \"One for the Kids\" a \"Ocean Avenue\".\nNonostante la band avesse appena firmato un contratto con la \"major\" Capitol Records, la distribuzione dell'EP fu affidata alla Fueled by Ramen perch\u00e9 sarebbe riuscita a farlo uscire prima della Capitol, come volevano gli Yellowcard, in modo da averlo pronto entro l'inizio del Warped Tour. Nel 2011 l'EP \u00e8 stato ristampato dalla Hopeless Records, con cui all'epoca gli Yellowcard erano sotto contratto.\n\"Finish Line\" \u00e8 una canzone ispirata dalla lontananza della band The Starting Line, con la quale gli Yellowcard erano andati in tour per un mese e con cui avevamo stretto amicizia. Dal titolo dell'EP hanno preso il nome i fan degli Yellowcard, chiamati appunto \"Underdogs\". L'EP \u00e8 dedicato alla memoria dell'amico Scott Shad, membro degli Inspection 12, morto in un incidente stradale."}
{"id": "534004", "revid": "68105", "url": "https://it.wikipedia.org/wiki?curid=534004", "title": "Aeroporto di Londra Gatwick", "text": ""}
{"id": "534009", "revid": "124425432", "url": "https://it.wikipedia.org/wiki?curid=534009", "title": "Antonio Pascale", "text": "Biografia.\nNato a Napoli, cresce a Caserta e nel 1989 si trasferisce a Roma, dove lavora come ispettore del Ministero delle Politiche Agricole. Scrive per il teatro e la radio. Collabora con \"Il Mattino\", \"Lo Straniero\", \"Limes\", \"Corriere della Sera\" e con i siti salmone.org e newclear.it. Il suo blog \u00e8 ospitato dal quotidiano online \"Il Post\". I suoi libri sono citati in Daniela Carmosino, \"Uccidiamo la luna a Marechiaro. Il Sud nella nuova narrativa italiana\", Roma, Donzelli, 2009."}
{"id": "534010", "revid": "124207081", "url": "https://it.wikipedia.org/wiki?curid=534010", "title": "Il Sabato", "text": "Il Sabato \u00e8 stato un settimanale d'ispirazione cattolica pubblicato in Italia dal 1978 al 1993.\nFondazione.\nIl settimanale ha affrontato tematiche di diverso genere (politica, societ\u00e0, cultura, religione) ispirandosi soprattutto a una visione del mondo cattolica. Esso ebbe origine da alcuni giornalisti aderenti a Comunione e Liberazione, ma non divenne mai organo ufficiale di tale movimento, restando ampiamente aperto alla collaborazione e ai contributi di esponenti di vari orientamenti culturali.\nIl settimanale nacque nel 1977, in un periodo in cui l'informazione settimanale era dominata da due periodici, \"L'Espresso\" e \"Panorama\", che non davano adeguatamente spazio alle istanze cristiane presenti nella societ\u00e0 italiana. L'idea di realizzare un settimanale che spezzasse questo duopolio fu di Roberto Formigoni e Fiorenzo Tagliabue. I due si recarono a Roma per contattare giornalisti esperti che accettassero questa sfida. Uno tra i primi ad accettare fu Vittorio Citterich, rientrato da poco da Mosca, dov'era stato corrispondente Rai. Anche Giovanni Testori sostenne il settimanale e vi scrisse fin dal primo numero.\n\"Il Sabato\" sarebbe stato confezionato a Roma, sede del pontefice e capitale d'Italia. La redazione fu allestita in locali forniti dal Movimento Popolare.\nI finanziamenti furono trovati soprattutto a Milano. Tra i primi finanziatori vi furono il politico Vittorino Colombo e l'imprenditore Silvio Berlusconi. La pubblicit\u00e0 fu garantita da un contratto con la Sipra, concessionaria pubblicitaria della RAI.\nI connotati principali del settimanale, a detta dei suoi stessi giornalisti, erano \"Amore e fedelt\u00e0 all'essenziale cristiano. Insopprimibile gusto della libert\u00e0 in tutto il resto\".\nStoria.\nIl primo numero de \"Il Sabato\" usc\u00ec il 27 maggio 1978 a Roma e Milano, con caratteri azzurri e in formato rotocalco, al prezzo di 350 lire; in soli sei mesi la diffusione fu estesa a tutta l'Italia. La sede del giornale rimase sempre duplice (Roma e Milano). La riunione settimanale della redazione si teneva a Roma; qui il settimanale veniva costruito nelle sue linee essenziali; poi era portato a Milano, dove veniva chiuso in tipografia il marted\u00ec o mercoled\u00ec sera.\nFanno parte della prima redazione: Fiorenzo Tagliabue, il creatore di \"Radio SuperMilano\" Alberto Contri, Luigi Geninazzi, Gian Guido Folloni, Robi Ronza, Roberto Formigoni, Paolo Scium\u00e9, Mario Saporiti, Paolo Volpara. Si aggiungono poi Roberto Fontolan, Renato Farina, Giuseppe Frangi, Riccardo Bonacina. Alla direzione di Luigi De Fabiani subentra a fine 1981 Giovanni Santambrogio, che introduce il colore.\nIl 1\u00ba gennaio 1980 nasce, dalla costola del \"Sabato\", il mensile \"La Traccia\", che raccoglie tutti i discorsi pronunciati da papa Giovanni Paolo II (e successivamente da papa Benedetto XVI). Il 10 marzo 1983 \u00e8 la volta di un altro mensile nato dal \"Sabato\": \"30 giorni nella Chiesa e nel mondo\", che si occupa della vita della Chiesa cattolica in Italia e nel mondo. In quello stesso anno il settimanale viene potenziato: esce con una grafica rinnovata e un numero di pagine raddoppiato. A novembre i trenta giornalisti vengono equamente distribuiti tra Milano e Roma: al nord rimane il direttore Giuseppe Frangi con 15 redattori, mentre il condirettore Roberto Fontolan si trasferisce nella capitale, con un eguale numero di giornalisti. \"Il Sabato\" vende 60\u00a0000 copie; i lettori si aggirano sui 200\u00a0000. In un anno gli introiti pubblicitari salgono da mezzo miliardo a tre miliardi e mezzo di lire.\nNel 1989, con direttore Paolo Liguori, il settimanale riduce anche il formato che diventa \"magazine\". Contestualmente, la redazione centrale viene trasferita da Milano a Roma.\nNumerose le battaglie culturali e teologiche portate avanti dal \"Sabato\". Vanno ricordate le seguenti:\nNon sono poi da trascurare gli ambiti pi\u00f9 propriamente politici, toccati con grande libert\u00e0 di pensiero e critica, da \"Il Sabato\" nei suoi quindici anni di vita. Per quanto riguarda l'Italia, l'azione giornalistica del settimanale fu caratterizzata soprattutto da un contrastato rapporto con la Democrazia Cristiana. Dest\u00f2 grande scalpore, ad esempio, la ricostruzione, da parte de \"Il Sabato\", di una storia inedita della presenza dei cattolici in Italia, dal titolo \"Tredici anni della nostra storia. Dal 1974 al 1987\", per la quale Antonio Socci e Roberto Fontolan furono oggetto di un esposto della Rosa Bianca al tribunale ecclesiastico della Diocesi di Milano.\nFece molto discutere anche il dossier, anch'esso pubblicato da \"Il Sabato\" nei mesi di Tangentopoli contenente diverse accuse ad Antonio Di Pietro riferite da Corticchia e Strazzeri, successivamente dimostratesi infondate.\nIl settimanale si distinse inoltre per la perenne mobilitazione nelle battaglie per i diritti umani: i profughi della Thailandia, i rifugiati della Cambogia a seguito dei massacri dei Khmer rossi, la pubblicazione di interventi di dissidenti sovietici (come Sol\u017eenicyn e Sacharov), il sostegno al sindacato polacco Solidarno\u015b\u0107, ecc. Nel 1986 il settimanale fu l'unico giornale italiano a pubblicare la foto del corpo sfigurato di padre Jerzy Popie\u0142uszko, barbaramente assassinato.\nIl giornale ebbe un particolare rapporto con Giovanni Paolo II: non mancarono occasioni di incontro tra i giornalisti de \"Il Sabato\" e il papa fin dal 1979.\n\"Il Sabato\" ha chiuso le pubblicazioni con il numero del 30 ottobre 1993, al termine di un periodo critico dal punto di vista finanziario.\nCollaboratori.\nFra i collaboratori, si sono distinti il biblista Ignace de la Potterie, il teologo Hans Urs von Balthasar, i filosofi Augusto Del Noce e Carlo Bo, il drammaturgo Giovanni Testori, lo storico medievalista Franco Cardini, gli storici dell'arte Federico Zeri e Giuseppe Frangi, il pittore Pablo Echaurren, l'archeologa Margherita Guarducci, il papirologo Carsten Peter Thiede, lo studioso Roberto Filippetti e lo scrittore Luca Doninelli.\nLa lista dei giovani che hanno cominciato a lavorare con \"Il Sabato\" e poi hanno fatto carriera nel mondo del giornalismo \u00e8 lunga:"}
{"id": "534012", "revid": "1652134", "url": "https://it.wikipedia.org/wiki?curid=534012", "title": "Giorgio Mastrota", "text": "Biografia.\n\u00c8 nato a Milano da genitori provenienti dalla Calabria, precisamente da Civita, in provincia di Cosenza. \nLaureato in Scienze politiche alla Statale di Milano, dopo aver vinto il titolo di \"Uomo ideale\" a Il pi\u00f9 bello d'Italia nel 1988 ha incominciato a lavorare in televisione con Gianfranco Funari. Nel 1991 \u00e8 passato sul circuito televisivo Italia 7, dove ha cominciato a collaborare nella conduzione della seconda edizione ('91-'92) del magazine TV \"USA Today\" con Stefano Gallarini, precedentemente affiancato da Marco Auletta (impegnato a giocare) su Odeon TV nella prima edizione (1990-1991) e, successivamente, da Riccardo Mazzoli nella terza. Il programma, andato in onda prima su Odeon TV e poi su Italia 7 nei primi anni novanta, collaborava con il Gruppo Giochi Preziosi ed era dedicato a film, musica e videogiochi.\nNel 1992, a Madrid, il conduttore ha sposato la showgirl spagnola Natalia Estrada, che aveva conosciuto mentre lavorava per Telecinco. La coppia si \u00e8 separata nel 1998 dopo aver avuto una figlia, Natalia Junior. Nel 1991 ha recitato nella telenovela \"Manuela\" al fianco di Grecia Colmenares e Jorge Mart\u00ednez. Tra i suoi programmi si segnalano \"Bellezze al bagno\", \"Buongiorno Amica\" e \"Il nuovo gioco delle coppie\" su Rete 4 e alcuni concorsi di bellezza sulle reti Rai.\nLa sua ultima conduzione risale all'estate del 1995 con il gioco estivo \"Nati per vincere\". Da quell'anno si \u00e8 occupato principalmente di televendite, con un intervallo dovuto alla conduzione nel 1999 del programma \"Meteore\". Nel 1996 ha condotto su Radio Capital il programma mattutino \"Capitalia\" al fianco di Manuela Doriani.\nHa partecipato al programma \"Uomini e donne\" nel 2003. Nel 2009 ha condotto il programma sulle televendite Mercato italiano su Rete 4 e nel 2010 ha partecipato a \"Matricole &amp; Meteore\" su Italia 1. Nella primavera 2013 ha preso parte, come aiuto-chef, al programma culinario \"La terra dei cuochi\", condotto da Antonella Clerici su Rai 1.\nNel 2018 ha preso parte alla serie TV \"\" nel ruolo di uno dei massoni principali della Centrale del Male, affiancato da Tci\u00f9, un pupazzo sadico e con l'umore instabile.\nNel 2020 ha partecipato occasionalmente, in collegamento video, alla trasmissione Propaganda Live, parodiando s\u00e9 stesso in televendite di prodotti inesistenti ma legati al contesto politico del momento.\nNella cultura di massa.\nIl gruppo metal Nanowar of Steel gli ha dedicato il brano \"Giorgio Mastrota (The Keeper of Inox Steel)\"; nel 2018 Mastrota ha cantato con loro sul palco del Lucca Comics &amp; Games. A seguito del successo del brano, la band ha poi creato un fumetto demenziale dal titolo \"Nanowar - I custodi dell'acciaio inox\", con protagonista proprio Mastrota. \nNel 2021 la collaborazione con i Nanowar of Steel \u00e8 continuata con la registrazione del brano \"La Polenta Taragnarock\" e le riprese del relativo video musicale per il lancio della Polenta Taragnarock."}
{"id": "534018", "revid": "324090", "url": "https://it.wikipedia.org/wiki?curid=534018", "title": "Ocean Avenue (album)", "text": "Ocean Avenue \u00e8 il quarto album degli Yellowcard, pubblicato nel 2003 dalla Capitol Records. \u00c8 stato il primo grande successo del gruppo: negli Stati Uniti ha venduto oltre 2,5 milioni di copie, diventando disco di platino.\nL'album, insieme ad altri degli Yellowcard, \u00e8 stato oggetto di non poche discussioni tra i critici musicali ed i fan in ordine alla sua eventuale appartenenza al genere musicale emo, in particolare tra gli album della recente \"terza ondata\".\nDa questo album sono stati estratti i singoli \"Way Away\", \"Ocean Avenue\" e \"Only One\".\nL'album ha avuto una grandissima importanza nella musica pop punk del primo decennio del XXI secolo, e molti fan e critici sulla scena del rock hanno successivamente dichiarato che \u00e8 grazie a quest'album che hanno iniziato a sviluppare il loro interesse per la musica.\nIl sito Ultimate-guitar l'ha nominato al settimo posto della classifica dei migliori album pop punk.\nNel 2013 gli Yellowcard hanno pubblicato \"Ocean Avenue Acoustic\", una versione acustica del disco in occasione del decennale dalla sua pubblicazione.\nAntefatti.\nL'album \u00e8 prodotto da Neal Avron, iniziando una lunga collaborazione tra la band ed il produttore californiano che si protrarr\u00e0 per tutti i seguenti 4 album. Dopo aver firmato per la Capitol Records l'anno precedente, la band si trova a disposizione pi\u00f9 tempo, soldi e tecnologie di quelli che avevano precedentemente, e difatti proprio durante le fasi di scrittura e registrazione del disco la band ha capito che le cose cominciavano a farsi sul serio. In particolare in queste fasi la band ha in seguito evidenziato come si fosse creata un'atmosfera magica -che ha certamente contribuito al successo del disco rendendolo allegro e spensierato- mai pi\u00f9 ripetuta nei due dischi successivi prima dello scioglimento. Il nucleo principale della musica \u00e8 stato scritto dalla band nei due mesi passati nella casa estiva del chitarrista della band Ben Harper a Lake Arrowhead (California); poi la band ha portato il materiale a disposizione a Neal Avron, e con lui ha lavorato per ultimare la scrittura dell'album.\nClassifiche.\nL'album raggiunge la sua posizione pi\u00f9 alta con il 23\u00ba posto nella Billboard 200, ma il suo strepitoso successo \u00e8 testimoniato dalle 81 settimane nelle quali \u00e8 rimasto nella classifica. L'album entra in classifica anche in Nuova Zelanda, dove debutta nel marzo del 2004 al nono posto, salendo poi all'ottavo la settimana successiva. In seguito resta altre cinque settimane nella graduatoria, con 14\u00ba, 28\u00ba, 33\u00ba, 37\u00ba, 31\u00ba posto.\nCanzoni.\n\"Way Away\".\n\u00c8 il primo singolo tratto da \"Ocean Avenue\", pubblicato il 30 maggio 2004. La canzone compare nelle colonne sonore dei videogiochi \"SSX 3\" e \"Madden 2004\", nonch\u00e9 in un episodio del telefilm \"Smallville\".\n\"Breathing\".\n\u00c8 stata la prima canzone che la band ha potuto ascoltare dopo il mixaggio, e Ryan Key ha detto che i cinque erano quasi estasiati dal sentire quanto potente era stato reso il loro sound rispetto ai dischi precedenti. \"Breathing\" pu\u00f2 essere ascoltata nel videogioco \"\"; inoltre compare in \"Flatout 2\".\n\"Ocean Avenue\".\nSecondo singolo (pubblicato il 5 settembre 2004) nonch\u00e9 \"title track\", \u00e8 la canzone pi\u00f9 conosciuta degli Yellowcard e sin dai primi concerti \u00e8 stata costantemente presente nella scaletta della band. Ryan Key ha rivelato che, per assurdo, la canzone ha rischiato di non figurare sull'album perch\u00e9 lui non riusciva a finire di scrivere il ritornello.\nOcean Avenue \u00e8 una via di Jacksonville, citt\u00e0 natale degli Yellowcard. Il nome esatto della via \u00e8 Ocean Boulevard, ma il cantante Ryan Key l'ha modificato per adattarlo alla rima. Il video, diretto da Marc Webb, riprende il concetto del film \"Lola corre\", in cui una ragazza deve recuperare 100.000 marchi in 20 minuti per salvare la vita al suo ragazzo: il film \u00e8 diviso in tre parti, ognuna delle quali comincia nel momento in cui Lola inizia a correre; in ognuna incontra gli stessi personaggi, ma ogni volta accade qualcosa di leggermente diverso dalla parte precedente, alterando cos\u00ec il finale. Per sottolineare questa alternanza, nel video la giacca di Ryan ha un numero diverso ad ogni ripetizione. La stanza inquadrata nel video con i graffiti \u00e8 ripresa nel video per \"Rough Landing, Holly\" (ma con pi\u00f9 graffiti), sempre diretto da Marc Webb. L'auto utilizzata \u00e8 una Mustang Mach 1 Il video ha vinto il premio MTV2 Award agli MTV Music Video Awards 2004.\nLa canzone compare come traccia suonabile nel videogioco \"Band Hero\". Buzzfeed l'ha inserita nel 2013 al 15\u00ba posto in una lista delle migliori canzoni pop punk da cantare al karaoke.\n\"Empty Apartment\".\nLa canzone compare nell'episodio \"La festa\" della prima stagione di \"One Tree Hill\". Il testo parla di un ex membro degli Yellowcard, uscito dalla band a causa di un litigio con gli altri ragazzi; Ryan Key esprime la sua tristezza per come sono andate le cose e spera che in futuro i loro rapporti possano tornare quelli di un tempo.\n\"Life of a Salesman\".\nIl titolo riprende la nota opera teatrale di Arthur Miller \"Death of a Salesman\" (in italiano \"Morte di un commesso viaggiatore\").\n\"Only One\".\nLa canzone \u00e8 stata pubblicata il 25 gennaio 2005 come terzo ed ultimo singolo dell'album. Il video vede protagonisti Ryan Key e l'attrice Rachel Milner, che interpreta il ruolo di fidanzata del cantante.\n\"Twentythree\".\nLe strofe di questa canzone sono cantate dal violinista Sean Mackin, che canta da una prospettiva di terza persona, mentre Ryan Key canta i ritornelli in prima persona.\n\"View from Heaven\".\nLa canzone \u00e8 dedicata a Scott Shad, batterista e membro fondatore degli Inspection 12, morto in un incidente stradale nel 2001. Ryan Key era legato a lui da una fraterna amicizia. La voce femminile \u00e8 di Alieke Wijnveldt, sorella di Alex Lewis, il quale in quel periodo aveva sostituito Peter Mosely come bassista del gruppo.\n\"Believe\".\nLa canzone \u00e8 molto nota in quanto \u00e8 dedicata ai vigili del fuoco che l'11 settembre 2001 hanno perso la vita per cercare di salvare le vittime dell'attentato al World Trade Center. A met\u00e0 canzone si sente una registrazione di un frammento del discorso tenuto dal sindaco di New York Michael Bloomberg l'11 settembre 2002, in occasione della commemorazione degli attentati di un anno prima. A fine canzone invece si sente la registrazione di George Pataki, governatore della citt\u00e0, che cita un pezzo del Discorso di Gettysburg pronunciato da Abraham Lincoln il 19 novembre 1863 al Gettysburg National Cemetery durante la Guerra di Secessione.\nLa band ha deciso di stampare un certo numero di copie del singolo di questa canzone e le ha spedite, assieme ad una lettera aperta da parte di Ryan Key, ai militari, vigili del fuoco e tutti i primi soccorritori di quella giornata, in segno di ringraziamento per il loro coraggio. La canzone \u00e8 da sempre presente nelle scalette dei live della band ed \u00e8 una delle canzoni preferite tanto dai fan quanto dalla band, soprattutto per il suo significato.\nTracce.\nTracce bonus.\nLa versione giapponese dell'album contiene anche le canzoni \"Firewater\", \"Hey Mike\", \"Way Away\" (versione acustica) e \"Avondale\" (versione acustica)"}
{"id": "534021", "revid": "28930", "url": "https://it.wikipedia.org/wiki?curid=534021", "title": "Fulgenzio Batista", "text": ""}
{"id": "534022", "revid": "287204", "url": "https://it.wikipedia.org/wiki?curid=534022", "title": "Come il mare (romanzo)", "text": "Come il mare (titolo originale: \"Hungry as the Sea\") \u00e8 un libro di Wilbur Smith del 1978, pubblicato da Longanesi nel 1980.\nTrama.\nNick Berg \u00e8 stato spodestato. Era presidente e azionista di una grande compagnia di navigazione, tutti lo chiamavano \"il Principe d'Oro\". Ora Duncan Alexander gli ha portato via tutto: le navi, la moglie, il figlio. Gli rimane solo un rimorchiatore oceanico: il Warlock. Quando ne assume il comando, nel porto di Citt\u00e0 del Capo, sa di avere di fronte a s\u00e9 una sfida per la vita. E poi con lui lo sanno gli uomini della sua nave. Poi, dalle distese gelide dell'Antartide arriva l'invocazione di soccorso della \"Golden Adventurer\", gioiello della flotta che Duncan gli ha sottratto. \u00c8 alla deriva con seicento persone a bordo. Nick sa che \u00e8 la grande occasione per rimontare la china. Vale qualsiasi rischio. L'eroico salvataggio in una tremenda burrasca tra i ghiacci gli restituisce tutto il suo potere, gli regala l'amore di Samantha, d\u00e0 inizio all'ultima battaglia con Duncan, che pu\u00f2 concludersi solo con la distruzione di uno dei due avversari. Cos\u00ec, nel mondo di ghiaccio dell'Antartide, nel tuonare delle maree sudafricane, nella tremenda tensione di una corte di giustizia inglese, nell'imperversare di un uragano al largo della Florida, si svolge la lotta senza quartiere di Nick contro le forze della natura, contro il destino, contro gli intrighi dei potenti, contro la minaccia di una catastrofe ecologica, contro chi gli ha sottratto il figlio. Al suo fianco c'\u00e8 Samantha, la giovane donna che ha ridato un senso alla sua vita."}
{"id": "534026", "revid": "380654", "url": "https://it.wikipedia.org/wiki?curid=534026", "title": "Booker T", "text": "Huffman \u00e8 principalmente ricordato per il suoi trascorsi in World Championship Wrestling, World Wrestling Federation/Entertainment e Total Nonstop Action Wrestling, federazioni nelle quali ha vinto 35 tra i pi\u00f9 importanti titoli del mondo. \u00c8 il wrestler pi\u00f9 decorato nella storia della WCW, avendo detenuto ventuno cinture tra cui cinque WCW World Heavyweight Championship, sei WCW World Television Championship (record) e undici WCW World Tag Team Championship (record), in quest'ultimo caso con suo fratello Stevie Ray.\nIn WWE ha vinto una volta il World Heavyweight Championship, una volta l'Intercontinental Championship, tre volte lo United States Championship, due volte l'Hardcore Championship e tre volte il World Tag Team Championship; \u00e8 stato inoltre il vincitore della diciassettesima edizione del King of the Ring 2006 e l'ottavo wrestler nella storia della federazione ad aver completato il Grand Slam (formato originale). Nel 2013 \u00e8 stato inserito nella WWE Hall of Fame come wrestler singolo, mentre nel 2019 come parte degli Harlem Heat insieme al fratello Stevie Ray.\nCarriera.\nWorld Championship Wrestling (1993\u20132001).\nIn WCW vinse 4 volte il WCW World Heavyweight Championship sconfiggendo atleti come Kevin Nash e Scott Steiner. Conquist\u00f2 anche il titolo televisivo WCW per sei volte. Con il fratello Stevie Ray, Booker T vinse 10 volte il titolo di coppia WCW, sconfiggendo atleti come i Nasty Boys, gli Steiners e i Public Enemy. In WCW invent\u00f2 anche il suo marchio di fabbrica, ovvero la \"Spinaroonie\", una mossa da ballo che spesso entusiasma gli spettatori.\nI 4 regni da campione di Booker T in WCW furono relativamente corti: tutto ha inizio il 9 luglio 2000, nel corso del pay-per-view Bash at the Beach, quando l'head booker della federazione, Vince Russo, con l'aiuto di Jeff Jarrett umili\u00f2 Hulk Hogan licenziandolo in diretta televisiva. Russo nomin\u00f2 subito dopo Jeff Jarrett primo sfidante al titolo che venne riassegnato durante la stessa serata in un match improvvisato tra Double J e lo sfidante Booker T. L'atleta di colore, in uno dei main event pi\u00f9 improbabili della storia della WCW, sconfigge Jarrett laureandosi campione. \u00c8 l'anno delle \"pazzie\" di Russo, e il titolo pass\u00f2 di mano per ben 23 volte in 365 giorni. Il regno di Booker fin\u00ec poco pi\u00f9 di un mese dopo (il 28 agosto) per mano di Kevin Nash durante una puntata di Nitro. Booker T, ormai consolidatosi top face della federazione, riconquist\u00f2 il titolo contro Nash in uno Steel Cage match nel corso del pay-per-view Fall Brawl, svoltosi il 17 settembre 2000. Il secondo regno di Booker T dur\u00f2 per\u00f2 appena 8 giorni: il 25 settembre a Nitro fu addirittura Vince Russo, in una delle mosse pi\u00f9 azzardate che abbia mai compiuto, a sconfiggere Booker T in uno Steel Cage match laureandosi campione del mondo. Tuttavia Russo, resosi conto dell'errore fatto e soprattutto di non essere in grado di difendere la prestigiosa corona, la rese subito vacante.\nBooker T conquist\u00f2 il titolo per la terza volta la settimana successiva in un \"San Francisco 49er Box Match\" contro Jeff Jarrett e questa volta lo conserv\u00f2 per quasi due mesi, un vero e proprio record per la WCW di allora. Al pay-per-view Mayhem, Booker per\u00f2 fu costretto a cedere la cintura a Scott Steiner, vincitore di un altro Steel Cage match.\nBooker rimase fuori dalla scena per un po', e al suo ritorno, nella puntata di Nitro del 26 febbraio 2001, si laure\u00f2 primo sfidante al WCW United States Heavyweight Championship, titolo che vinse il 18 marzo contro Rick Steiner. Nel frattempo la WCW venne rilevata da Vince McMahon e dalla WWE. Si svolse quindi il 26 marzo 2001 l'ultima puntata di sempre di Nitro, durante la quale Booker T, campione degli Stati Uniti, sconfisse Scott Steiner, campione mondiale, conquistando il suo quarto titolo del mondo WCW.\nHarlem Heat (1993\u20131997).\n Nell'agosto del 1993, la coppia debutt\u00f2 con il nome Harlem Heat, e Booker fu rinominato Kole mentre Ray divenne Kane. Come tag team heel presero parte alla squadra di Harley Race e Col. Rob Parker nel WarGames match di \"Fall Brawl\" affrontando Sting, Davey Boy Smith, Dustin Rhodes e The Shockmaster. Furono sconfitti ma la loro performance fu ritenuta di alto livello.\nNel 1994 presero Sensational Sherri come manager, rinominandola \"Sister\" Sherri, e tornarono ad utilizzare i loro vecchi nomi Booker T e Stevie Ray. Entro la fine dell'anno, conquistarono il WCW Tag Team Championship sconfiggendo gli Stars and Stripes in dicembre. Dopo aver perso le cinture in favore dei The Nasty Boys, gli Harlem Heat le riconquistarono il 24 giugno 1995.\nSuccessivamente ebbero un feud con due membri della \"Stud Stable\" del manager Col. Parker, \"Dirty\" Dick Slater &amp; Bunkhouse Buck. Parker e Sherri ebbero una \"relazione sentimentale\" (kayfabe) e Parker fin\u00ec per lasciare il management degli Stud Stable in favore degli Harlem Heat. Booker &amp; Stevie Ray vinsero i titoli WCW World Tag Team all'evento \"Fall Brawl 1995\", sconfiggendo Dick Slater &amp; Bunkhouse Buck. Il loro terzo regno da campioni dur\u00f2 per\u00f2 soltanto un giorno, ma i due riconquistarono le cinture tag team nove giorni dopo battendo The American Males. Nella puntata del 24 giugno 1996 di \"Nitro\", gli Harlem Heat sconfissero Lex Luger &amp; Sting vincendo il titolo di coppia per la quinta volta.\nTre giorni dopo aver perso le cinture tag team contro gli Steiner Brothers, le riconquistarono sconfiggendo i fratelli Steiner il 27 luglio. Il 23 settembre Booker T &amp; Stevie Ray furono sconfitti dai Public Enemy ma si ripresero i titoli il 1\u00ba ottobre. Questo fu il loro settimo titolo.\nIl 27 ottobre persero il Tag Team Championship contro gli Outsiders. Successivamente, licenziarono il Col. Parker e diventarono dei face. Ebbero un breve feud con The Amazing French Canadians, il nuovo team di Col. Parker. Nel 1997 ci furono delle rivalit\u00e0 con Public Enemy, Steiner Brothers e nWo. Alla fine del 1997 licenziarono anche Sherri e aggiunsero una nuova manager, Jacqueline. Stevie rest\u00f2 fermo cinque mesi a causa di un infortunio a una caviglia e Jacqueline lasci\u00f2 la compagnia per trasferirsi nella WWF. Booker T opt\u00f2 quindi per la divisione singola e vinse il titolo WCW World Television Championship sconfiggendo Disco Inferno il 29 dicembre 1997.\nWorld Wrestling Federation/Entertainment (2001\u20132007).\nInvasion (2001\u20132002).\nQuando la WCW fu venduta nel marzo 2001, Booker T lasci\u00f2 la federazione come World Heavyweight Champion e United States Champion prima di approdare nella World Wrestling Entertainment; ci\u00f2 avvenne a King of the Ring quando il lottatore di colore interfer\u00ec nel Main Event attaccando Steve Austin.\nHuffman difese il titolo mondiale WCW fino alla puntata di SmackDown! del 24 luglio 2001 dove venne sconfitto da Kurt Angle. Riconquist\u00f2 il titolo WCW per la quinta volta appena una settimana dopo a Raw. Booker perse il titolo a Summerslam dove venne sconfitto da The Rock. Booker riusc\u00ec a rifarsi nella divisione di coppia dove vinse sia i titoli WCW che WWE assieme a Test.\nIn seguito, divenne uno dei wrestler di punta della federazione durante l'angle dell'Invasion che fu vinto alle Survivor Series dal Team WWF.\nSciolta l'alleanza, Booker rimase comunque un heel e si schier\u00f2 dalla parte di Vince McMahon e Big Boss Man per poi ingaggiare durante dicembre una faida con Steve Austin al quale cost\u00f2 il titolo di campione indiscusso WWF. Austin ottenne, in seguito, la sua vendetta attaccandolo in un supermarket.\nAlla Royal Rumble 2002, partecip\u00f2 nell'omonimo match con il numero 30, resistette per 33 secondi venendo eliminato da Steve Austin. La prima apparizione di Booker T a WrestleMania fu nell'edizione numero X-8 e nell'occasione affront\u00f2 e perse contro Edge.\nNell'aprile 2002, in seguito alla divisione del roster in due show distinti, Booker T entr\u00f2 a far parte del roster di Raw.\nAlleanza con Goldust (2002\u20132003).\nForm\u00f2 un tag team con Goldust, che cost\u00f2 diversi match al duo. Con l'nWo oramai al comando della WWE, Booker T venne invitato a far parte del gruppo. Dopo che venne espulso dall'nWo, Booker t effettu\u00f2 un Turn Face \u00e8 form\u00f2 un team con Goldust. A SummerSlam, Booker T e Goldust affrontarono gli The Un-Americans per i WWE World Tag Team Championship venendo sconfitti. A No Mercy, tentarono nuovamente l'assalto ai titoli di coppia contro Christian e Chris Jericho perdendo dopo che Jericho colp\u00ec Goldust con la cintura. Ad Armageddon, Booker T e Goldust vinsero i World Tag Team Championship sconfiggendo i team formati da Chris Jericho e Christian, Lance Storm e William Regal e i Dudley Boyz in un Fatal 4-Way Tag Team Elimination match. Mantennero le cinture per tre settimane, quando furono sconfitti da Lance Storm e William Regal. Dopo aver perso il rematch, decisero di separarsi amichevolmente.\nOpportunit\u00e0 titolate (2003\u20132004).\nNel febbraio del 2003, vinse una Battle Royal eliminando per ultimo The Rock diventando nuovo contendente numero uno al World Heavyweight Championship detenuto da Triple H. A WrestleMania XIX, non riusc\u00ec a conquistare il titolo perdendo contro Triple H. A Backlash, Booker T, Shawn Michaels e Kevin Nash vennero sconfitti da Triple H, Ric Flair e Chris Jericho in un Six-man tag team match. A Judgment Day, prese parte alla Battle Royal per la riassegnazione del Titolo Intercontinentale ma venne eliminato per ultimo da Christian, nonostante quest\u2019ultimo sia gi\u00e0 stato eliminato dallo stesso Booker t ma non visto dall\u2019arbitro il quale era svenuto. A Bad Blood, affront\u00f2 Christian per il titolo ma vinse solo per squalifica, di fatto Christian mantenne il titolo. Nella puntata di Raw del 7 luglio, Booker T conquist\u00f2 il Titolo Intercontinentale sconfiggendo Christian. Un mese dopo, soffr\u00ec di un infortunio alla schiena, rimase fuori dalle scene fino ad ottobre.\nQuando torn\u00f2 nel novembre del 2003, si un\u00ec al Team Austin che fronteggi\u00f2 il Team Bischoff alle Survivor Series, fu il Team Bischoff a vincere il match. Booker T inizi\u00f2 un feud con Mark Henry reo di averlo eliminato alle Survivor Series e ad Armageddon, sconfisse Henry.\nAlla Royal Rumble, prese parte al Royal Rumble match entrando con il numero 11, ma fu eliminato da Randy Orton. Il 16 febbraio 2004, Booker T e Rob Van Dam sconfissero Ric Flair e Batista conquistando i World Tag Team Championship. A WrestleMania XX, difesero le cinture battendo altri 3 team in un Fatal 4-Way Tag Team match. otto giorni pi\u00f9 tardi ovvero il 22 marzo a Raw, persero i titoli per mano di Ric Flair e Batista.\nRegni titolati (2004\u20132005).\nNel marzo 2004, Booker T fu spostato a \"SmackDown!\". Fin dal debutto nel nuovo roster, Booker T affront\u00f2 Eddie Guerrero per il WWE Championship, dove quel match fin\u00ec in doppia squalifica a causa dell'irruzione di John \"Bradshaw\" Layfield. In seguito disse di essere la pi\u00f9 grande star del Roster di \"SmackDown!\" e inizi\u00f2 una faida con The Undertaker. A Judgment Day, perse contro Undertaker. In seguito Booker T apr\u00ec una faida con John Cena per il WWE United States Championship. A The Great American Bash, partecip\u00f2 al Fatal 4-Way match per il titolo degli Stati Uniti che includeva anche Ren\u00e9 Dupr\u00e9e e Rob Van Dam ma Cena vinse la contesa schienando lo stesso Booker T. Il 6 luglio, tuttavia, il General Manager Kurt Angle priv\u00f2 Cena del titolo, che poi Booker T conquist\u00f2 nella puntata di \"SmackDown!\" del 27 luglio in un 8-Way Elimination match che includeva anche Billy Gunn, Charlie Haas, John Cena, Kenzo Suzuki, Luther Reigns, Ren\u00e9 Dupr\u00e9e e Rob Van Dam.\nCon l'arrivo del nuovo general manager Theodore Long, Booker T fu costretto ad affrontare nuovamente John Cena in un Best of Five Series per il titolo degli Stati Uniti appena vinto; a SummerSlam, Booker T venne sconfitto da Cena nel primo match. Nel secondo, durante un live even in Australia, Booker T pareggi\u00f2 i conti in maniera scorretta. Sempre in maniera scorretta, Booker T si aggiudic\u00f2 anche il terzo match, portandosi sul 2-1, ma Cena pareggi\u00f2 in seguito. A No Mercy, infine, John Cena strapp\u00f2 il titolo a Booker T. Dopo aver effettuato un turn \"face\", Booker T torn\u00f2 ad inseguire il WWE Championship contro JBL, che affront\u00f2 a Survivor Series dove venne sconfitto a causa dell'interferenza di Orlando Jordan (alleato di JBL). Ad Armageddon, Booker T partecip\u00f2 al Fatal 4-Way match valido per il WWE Championship che comprendeva anche il campione JBL, Eddie Guerrero e The Undertaker ma il match venne vinto dallo stesso JBL. Alla Royal Rumble, prese parte al Royal Rumble match, ma fu eliminato. Inizi\u00f2 una faida con Heidenreich che sconfisse per squalifica a No Way Out.\nBooker T, vinse la 30-Man Battle Royal di WrestleMania 21 eliminando per ultimi due dei membri del Roster di Raw, Viscera e Chris Masters. Successivamente, prese parte ad un torneo che determin\u00f2 un nuovo contendente numero uno al WWE Championship rimanendo tra gli ultimi quattro finalisti. Dopo che Kurt Angle lo elimin\u00f2, Booker T restitu\u00ec il favore costandogli il match contro JBL. Angle inizi\u00f2 a perseguitare la moglie di Booker T, Sharmell. Questo port\u00f2 al match tra i due a Judgment Day, con la vittoria di Booker T. Il 26 maggio a \"SmackDown!\", partecip\u00f2 alla \"Winner Choice\" Battle Royal, il vincitore poteva scegliere il suo avversario da affrontare nella successiva puntat di \"SmackDown!\", Kurt Angle vinse e sfid\u00f2 Sharmell. Booker T protest\u00f2 e il match divenne un Handicap match, che vide Angle uscirne vincitore schienando Sharmell. La settimana successiva, Booker T ottenne la sua vendetta sconfiggendo Angle.\nVarie faide (2005\u20132006).\nIl 30 giugno a SmackDown!, JBL sconfisse Booker T, Christian, Muhammad Hassan, Chris Benoit e The Undertaker. Inizi\u00f2 poi un feud con Christian culminato a The Great American Bash con la vittoria di Booker T.\nA No Mercy, partecip\u00f2 al Fatal 4-Way match valido per il WWE United States Championship contro Orlando Jordan, Christian e il campione Chris Benoit, dove fu quest'ultimo a vincere e a mantenere la cintura. Il 21 ottobre a \"SmackDown!\", Booker T sconfisse Benoit grazie all'aiuto della moglie Sharmell vincendo per la seconda volta lo United States Championship, ai danni di Chris Benoit. Con l'aiuto della moglie, Booker T torn\u00f2 ad essere un \"heel\"; verso la fine dell'anno, Booker T affront\u00f2, a \"SmackDown!\", Chris Benoit in un match dove i due si schienarono a vicenda. Il general manager Theodore Long, rese di nuovo vacante il titolo. Booker T affront\u00f2 in un \"Best of Seven Series\" (il meglio delle 7 sfide) Chris Benoit sul quale vinse i primi tre match ma il canadese riusc\u00ec presto a rifarsi ad Armageddon (per sottomissione e a \"SmackDown!\" (per squalifica). Il lottatore di colore riusc\u00ec a spuntarla grazie all'aiuto di Randy Orton, che sostituiva il lottatore di Houston negli ultimi match a causa di un infortunio avvenuto durante un \"House Show\" (incontri non trasmessi in TV), Booker T si aggiudic\u00f2 di nuovo il titolo vincendo l'ultimo match su Chris Benoit per un punteggio di 4 match a 3. Tuttavia, il suo regno da campione degli Stati Uniti termin\u00f2 al pay-per-view No Way Out, quando Chris Benoit glielo strapp\u00f2 nuovamente.\nBooker T e Sharmell ebbero dei problemi con The Boogeyman, che li perseguitava da non poco tempo. A WrestleMania 22 lo affrontarono in un 2-on-1 Handicap match ma Boogeyman, dopo aver \"baciato\" Sharmell con la bocca piena di vermi e averla fatta fuggire, sconfisse il restante Booker con una \"Boogeyslam\".\nKing of the Ring e World Heavyweight Champion (2006).\nBooker T prese parte al torneo King of the Ring di \"SmackDown!\" arrivando in finale. La finale si svolse a Judgment Day dove Booker T sconfisse Bobby Lashley grazie anche all'aiuto di Finlay. Nelle successive edizioni di \"SmackDown!\", Booker T cambi\u00f2 nome in King Booker e si unirono a lui, come sudditi, Finlay e William Regal.\nDopo aver vinto il King of the Ring, King Booker continu\u00f2 la sua faida con Lashley. Dopo che Lashley sconfisse John \"Bradshaw\" Layfield vincendo lo United States Championship, Booker inizi\u00f2 a rincorrere il titolo sfidando Lashley in un match titolato. Nella puntata di \"SmackDown!\" del 30 giugno Booker T fu sconfitto da Lashley in uno Steel Cage match fallendo l'assalto al titolo. La settimana successiva, a \"SmackDown!\", Booker vinse una Battle Royal diventando lo sfidante al World Heavyweight Championship detenuto da Rey Mysterio, e a The Great American Bash Booker sconfisse Mysterio diventando il nuovo World Heavyweight Champion grazie all'aiuto di Chavo Guerrero che colp\u00ec Rey con una sedia. Dopo la vittoria del titolo inizi\u00f2 a proclamarsi \"King of the World\" (\"Re del Mondo\") e con la conquista del titolo divenne il sedicesimo Triple Crown Champion e l'ottavo Grand Slam Champion nella storia della WWE. Inizi\u00f2 successivamente una faida con Batista per il World Heavyweight Championship, i due affrontarono in un match a SummerSlam, dove Booker perse per squalifica a causa dell'intervento di Queen Sharmell che attacc\u00f2 Batista, permettendo di fatto a King Booker di rimanere campione. A No Mercy difese il titolo in un Fatal 4-Way match contro Batista, Bobby Lashley e Finlay. Il 20 ottobre a \"SmackDown!\", King Booker sconfisse Batista a causa di un'interferenza del WWE Champion John Cena proveniente da \"Raw\" e dell'ECW World ChampionBig Show proveniente dalla \"ECW\". A Cyber Sunday King Booker mantenne con successo il titolo in un Triple Threat match contro John Cena e Big Show con l'aiuto di Kevin Federline. Successivamente, a \"Raw\", senza un motivo apparente, attacc\u00f2 John Cena (il quale si trovava sul ring assieme al rivale Edge) con l'aiuto di Finlay e Regal e lo costrinse a baciargli i piedi, umiliandolo.\nDopo Cyber Sunday, King Booker continu\u00f2 la sua faida con Batista che termin\u00f2 a Survivor Series, con una stipulazione speciale: in caso di vittoria di Booker, Batista non avrebbe mai pi\u00f9 avuto un'opportunit\u00e0 titolata per il World Heavyweight Championship, mentre se Booker avesse perso per squalifica o count-out sarebbe stato privato del titolo automaticamente (su decisione del General Manager di \"SmackDown!\" Theodore Long); a vincere il match fu Batista, che divenne il nuovo campione dei pesi massimi. Ad Armageddon, Booker combatt\u00e9 in un tag team match assieme a Finlay contro John Cena e Batista, perdendo.\nUltime faide (2007).\nAlla Royal Rumble, partecip\u00f2 al Royal Rumble match, ma venne eliminato da Kane. Un frustrato King Booker rientr\u00f2 per\u00f2 sul ring ed elimin\u00f2 illegalmente Kane. Gli avvenimenti aI Royal Rumble match diedero dunque inizio a una faida con Kane che termin\u00f2 a No Way Out con la vittoria di Kane. il quale venne per\u00f2 poi sconfitto da King Booker in un Money in the Bank Qualyfing match grazie all'aiuto di The Great Khali. A WrestleMania 23, King Booker non riusc\u00ec a conquistare la valigetta che fu vinta da Mr. Kennedy. Subito dopo WrestleMania fu costretto a lasciare per un periodo il ring per guarire da un infortunio e per giustificare tale avvenimento la WWE organizz\u00f2 una storyline che port\u00f2 Booker ad aggredire The Undertaker, il quale reag\u00ec schiantandolo sul tavolo dei commentatori con una Tombstone Piledriver.\nNella puntata di \"Raw\" dell'11 giugno, King Booker (insieme a Queen Sharmell) venne trasferito dal roster di \"SmackDown!\" a quello di \"Raw\". Il 16 luglio King Booker fece la sua entrata sul ring utilizzando la musica d'ingresso di Triple H \"The King of Kings\" e il suo video d'entrata. In quella stessa sera King Booker dichiar\u00f2 che n\u00e9 Triple H n\u00e9 Jerry Lawler potevano essere conosciuti come \"il Re\". Booker inizi\u00f2 cos\u00ec una faida con Lawler, sconfiggendolo nella puntata di \"Raw\" del 6 agosto dove il perdente avrebbe dovuto incoronare il vincitore la settimana seguente. La settimana successiva a \"Raw\", durante il momento dell'incoronazione, Lawler si rifiut\u00f2 affermando che Triple H fosse ancora un re e annunciando che King Booker avrebbe affrontato Triple H a SummerSlam. A SummerSlam, Booker perse contro il rientrante Triple H. Nella puntata di \"Raw\" del 27 agosto, King Booker combatt\u00e9 il suo ultimo match in WWE contro il WWE Champion John Cena in un non-title match, in cui perse per squalifica a causa di un'interferenza di Randy Orton.\nIl 16 ottobre 2007, la WWE annunci\u00f2 sul suo sito internet che Booker T e sua moglie Sharmell non facevano pi\u00f9 parte della compagnia. L'allontanamento dalla compagnia, nell'aria sin da giugno 2007, sub\u00ec una brusca accelerazione in seguito alla sospensione del wrestler conseguente ad una sua presunta violazione del Wellness program della federazione.\nTotal Nonstop Action (2007\u20132009).\nHuffman \u00e8 comparso nel backstage della Total Nonstop Action Wrestling in occasione delle registrazioni di \"Impact!\" in onda il 1\u00ba novembre e l'8 novembre.\nL'11 novembre 2007 Booker T ha debuttato nella Total Nonstop Action Wrestling come partner misterioso di Sting contro il TNA World Heavyweight Champion Kurt Angle e Kevin Nash.\nDurante la faida con Samoa Joe ha iniziato a farsi aiutare da Sting. A settembre 2008 si \u00e8 autodichiarato primo TNA Legend Champion. Nel pay-per-view di TNA Destination X del 9 marzo 2009 perde il titolo contro A.J. Styles ma a TNA Victory Road del 19 luglio 2009, vince il TNA World Tag Team Championship con Scott Steiner.\nA Bound for Glory 2009, Booker T e Scott Steiner perdono i TNA World Tag Team Championship a favore della British Invasion (Brutus Magnus e Doug Williams) in un Full Metal Mayhem Match che vedeva coinvolti anche Beer Money, Inc. (James Storm e Robert Roode) e Team 3D, Booker T durante il match cade rovinosamente dalla scala e viene portato fuori in barella lasciando il compagno Scott Steiner solo sul ring.\nNell'edizione di \"Impact!\" del 22 ottobre 2009, successiva a Bound for Glory, viene annunciato che Booker T non fa pi\u00f9 parte della compagnia. In 3 anni di permanenza ha vinto un TNA World Tag Team Championship in coppia con Scott Steiner e detenuto, senza averlo mai vinto in quanto creato da lui stesso, il TNA Legends Championship. Il motivo del suo abbandono pu\u00f2 essere dato dalle scelte del booking team che Booker T non condivideva; con lui lascia la TNA anche la moglie Sharmell.\nRitorno in WWE (2011\u2013presente).\nMatch sporadici e commentatore (2011\u20132012).\nAll'edizione della Royal Rumble del 2011, il 30 gennaio, Booker T entra con il numero 21 al 40 Man Royal Rumble Match, ma subito dopo viene eliminato dal Nexus, pi\u00f9 precisamente da Mason Ryan. Booker T firma un nuovo contratto con la WWE, per cui non vestir\u00e0 i panni di wrestler, ma svolger\u00e0 vari ruoli, come il commentatore e il road agent. Il 4 febbraio debutta come commentatore di Smackdown a tempo pieno, inoltre svolge il ruolo di allenatore nel programma condotto da \"Stone Cold\" Steve Austin, \"Tough Enough\". Nella puntata di Raw del 6 giugno, Booker T risponde alla sfida lanciatagli da Jack Swagger e torna sul ring, vincendo per count-out. Successivamente, il 5 time WCW Champion inizia un Feud con Cody Rhodes basato sulle critiche di Booker T nei confronti del giovane Rhodes. Nella puntata di SmackDown del 9 dicembre, Theodore Long ha sancito un match fra i 2 per il titolo intercontinentale. A , dopo due attacchi da parte di Rhodes, uno nel backstage e l'altro nella rampa di fronte al ring, perde il match con in palio il titolo intercontinentale. Nell'ultima puntata di Raw del 2011, quella del 26 dicembre, batte per\u00f2 Rhodes nel rematch senza titolo in palio. Nella puntata di Smackdown del 6 gennaio perde contro Cody Rhodes in un match con il titolo in palio. Nella puntata di Raw del 26 marzo Booker T salva Teddy Long da Mark Henry rifilandogli la \"Scissor Kick\". Alla fine gli viene chiesto da Long di entrare nel suo team per Wrestlemania 28 e accetta, urlando la sua famosa frase \"\u00abNow can you dig that, sucka?\u00bb\" ed eseguendo una \"Spin-a-Roonie\". A Wrestlemania 28, lui e il resto del Team Long vengono sconfitti dal Team Laurinatis in un 12 man tag team match per stabilire quale General Manager avrebbe avuto il controllo di entrambi gli show.\nGeneral manager di \"SmackDown\" (2012\u20132013).\nIl 3 agosto il Chairman della WWE Vince McMahon annuncia tramite il sito ufficiale della Federazione che Booker T sar\u00e0 il nuovo General Manager di Smackdown. Il 17 agosto indice una Battle Royal tutta al femminile, per determinare la nuova assistente del GM. La vincitrice si rivela essere Eve Torres che elimina per ultima Kaitlyn diventando dunque, la nuova assistente ufficiale del General Manager Booker T. Successivamente Booker T viene coinvolto nella feud, riguardante il World Heavyweight Championship, tra il campione Sheamus e lo sfidante Alberto Del Rio. Il GM di Smackdown viene coinvolto soprattutto nella feud precedente al pay-per-view Night Of Champions, dove Del Rio tenta, con un inganno, di far credere a Booker che il Brogue Kick di Sheamus vada bandito perch\u00e9 pericoloso per la salute altrui, sostenendo che il suo ring announcer Ricardo Rodriguez, colpito \"accidentalmente\" dalla mossa finale dell'irlandese, abbia riportato danni fisici e psicologici gravi, se non irreversibili. Booker crede nelle parole di Del Rio e bandisce il Brogue Kick, dando un notevole vantaggio a Del Rio per il match a Night Of Champions. Ma poco dopo l'entrata dei due avversari nella serata del PPV, Booker annuncia che dopo accurate analisi il Brogue Kick non ha motivo di essere bandito, cos\u00ec Sheamus, tornato in possesso della sua mossa finale, mantiene il titolo contro Del Rio vincendo il match. Nella Puntata di WWE Raw dedicata agli slammy awards consegna il premio del momento pi\u00f9 scioccante a Kofi Kingston anche se prima viene interrotto dal ritorno di The Boogeyman il quale lo guarda molto terrorizzato giacch\u00e9 sono stati rivali in passato.\nRitorno al commento (2013\u20132015).\nNella puntata di \"Raw\" del 18 marzo 2013 viene annunciata la sua introduzione nella WWE Hall of Fame insieme a Donald Trump, Mick Foley, Bruno Sammartino, Bob Backlund e Trish Stratus. La cerimonia si \u00e8 tenuta il 6 aprile 2013 a New York, il giorno prima di WrestleMania 29. Si assenta dagli show, lasciando il ruolo di General Manager provvisorio di \"SmackDown\" a Theodore Long, per operarsi a causa di un infortunio al gomito che gli ha provocato un'infezione al tricipite. Durante la puntata di \"SmackDown\" del 19 luglio il chairman della WWE Vince McMahon nomina Vickie Guerrero nuova General Manager dello show blu dopo aver valutato il lavoro di Theodore Long e Booker T. Da allora effettua apparizione nel backstage di entrambi gli show \"Raw\" e \"SmackDown\", oltre a presenziare come opinionista durante i \"Kick-off\" dei pay-per-view.\nNel gennaio 2015, a seguito dello spostamento di Jerry Lawler al commento di \"SmackDown\", Booker torna al commento di \"Raw\". Dopo essere stato l'allenatore di \"Tough Enough\" viene spostato al commento di \"SmackDown\" dopo essere stato sostituito da Byron Saxton a \"Raw\".\nDal 2016 \u00e8 ospite come opinionista nei pre-show dei Pay-per-view. Inoltre combatte saltuariamente nella Reality of Wrestling, federazione fondata e gestita da lui e dalla moglie Sharmell.\nSospensione per doping.\nNell'agosto 2007 Booker Huffman \u00e8 stato sospeso per sessanta giorni dalla WWE: il wrestler \u00e8 stato identificato come cliente della \"Signature Pharmacy\", societ\u00e0 sotto inchiesta per aver venduto senza regolare ricetta medicinali e sostanze dopanti. Booker T ha sempre negato di aver acquistato o utilizzato sostanze illegali e di essere mai stato cliente della Signature Pharmacy.\nAltri media.\nNel 2001 \u00e8 apparso in una puntata della serie televisiva americana \"Streghe\" (episodio 3.12, \"Wrestling con i demoni\"), nel ruolo del demone wrestler Thunder, insieme ai colleghi Scott Steiner e Buff Bagwell.\nHa preso parte come coach della sesta edizione di \"WWE Tough Enough\" insieme a Billy Gunn e Lita, reality in cui 13 concorrenti si affrontano per ottenere un premio in denaro e un contratto da wrestler in WWE."}
{"id": "534028", "revid": "106908", "url": "https://it.wikipedia.org/wiki?curid=534028", "title": "Campione", "text": ""}
{"id": "534030", "revid": "38712", "url": "https://it.wikipedia.org/wiki?curid=534030", "title": "Monete euro maltesi", "text": "Le monete euro maltesi sono in circolazione dal 1\u00ba gennaio 2008 in sostituzione della precedente valuta locale dell'isola, la lira maltese. Il conio delle monete \u00e8 stato affidato alla succursale della zecca di Stato francese (\"La Monnaie de Paris\") di Pessac.\nStoria.\nMalta \u00e8 membro dell'Unione europea dal 1\u00ba maggio 2004.\nLa decisione di adottare l'euro \u00e8 stata confermata il 21 giugno 2007 da parte dei capi di Stato e di Governo dell'Unione europea durante un vertice a Bruxelles.\nLa scelta dei disegni per le monete \u00e8 avvenuta in due fasi tramite consultazione pubblica, alla quale hanno potuto partecipare tutti i cittadini maltesi.\nI disegni risultati vincenti sono:\nAl 4\u00ba posto si \u00e8 invece classificato il Battesimo di Ges\u00f9 Cristo.\n2 euro commemorativi.\nSerie.\nStoria costituzionale.\nNel 2011 \u00e8 partita una serie commemorativa di cinque monete di cui una per ogni anno fino al 2015, per raccontare la storia costituzionale del paese:\nSiti preistorici.\nDal 2016 \u00e8 iniziata una serie di monete commemorative da 2 euro dedicata ai siti preistorici maltesi:\nDai Bambini con Solidariet\u00e0.\nOltre alla serie sui siti preistorici, dal 2016 \u00e8 iniziata la serie commemorativa \"Dai Bambini con Solidariet\u00e0\" (\"Mit-tfal b'Solidarjet\u00e0\"):"}
{"id": "534031", "revid": "10929", "url": "https://it.wikipedia.org/wiki?curid=534031", "title": "Abdallah II", "text": ""}
{"id": "534032", "revid": "1494169", "url": "https://it.wikipedia.org/wiki?curid=534032", "title": "Allan Cunningham", "text": ""}
{"id": "534042", "revid": "767487", "url": "https://it.wikipedia.org/wiki?curid=534042", "title": "Tymon Dogg", "text": "Fu coinvolto nella musica fin dagli anni sessanta e distribu\u00ec un suo singolo dal titolo \"The Bitter Thoughts of Little Jane\". Tymon era un amico di vecchia data di Joe Strummer oltre ad essere anche un suo collaboratore. Infatti si un\u00ec al suo gruppo, gli 101'ers dove suona il violino, successivamente suona e canta una canzone dei Clash (gruppo seguente di Joe) dal nome di \"Lose This Skin\" nell'album \"Sandinista!\" pubblicato nel 1980 e nel 2002 entra a far parte del terzo gruppo di Joe: i Mescaleros. In un'intervista successiva alla morte di Joe Strummer, 2002, Tymon confess\u00f2 di voler continuare a comporre musica. Dogg si mise anche nei panni di attore girando una parte nel film \"Black Hawk Down - Black Hawk abbattuto\". Nel marzo del 2006, Tymon entra a far parte di una band chiamata The Quickening e suona nel suo debutto allo Spitz nell'East End di Londra."}
{"id": "534044", "revid": "1793900", "url": "https://it.wikipedia.org/wiki?curid=534044", "title": "Filzmoos", "text": "Filzmoos \u00e8 un comune austriaco di 1 451 abitanti nel distretto di Sankt Johann im Pongau, nel Salisburghese, ai piedi dei Monti del Dachstein.\nStoria.\nIl territorio di Filzmoos \u00e8 abitato sin dall'epoca romana. Dal XVI secolo \u00e8 sede di pellegrinaggi religiosi che continuano tuttora, presso il santuario del Bambin Ges\u00f9.\nEconomia.\nFilzmoos \u00e8 attrezzata turisticamente sia per la stagione invernale, con numerosi impianti sciistici, sia per la stagione estiva, con sentieri e possibilit\u00e0 di passeggiate. Sono numerosi gli hotel e i ristoranti, essendo il turismo una delle attivit\u00e0 principali. Ogni anno, in gennaio, vi si svolge una fiera internazionale di mongolfiere."}
{"id": "534047", "revid": "4175", "url": "https://it.wikipedia.org/wiki?curid=534047", "title": "L'Aquila Rugby 2005-2006", "text": "Nella stagione 2005-2006 la Polisportiva L'Aquila Rugby ha disputato il campionato di Super 10 classificandosi al nono posto. Ha disputato inoltre il torneo di Coppa Italia mancando l'accesso alle semifinali in virt\u00f9 del secondo posto nel girone di qualificazione. Nelle competizioni nazionali \u00e8 stata sponsorizzata dalla Conad.\nNella European Challenge Cup, cui si era qualificata battendo nello spareggio il Petrarca Padova, \u00e8 stata eliminata nel girone di qualificazione piazzandosi all'ultimo posto in classifica.\nRosa.\nLa rosa dell'Aquila Rugby 2005-2006 era cos\u00ec composta:"}
{"id": "534050", "revid": "697352", "url": "https://it.wikipedia.org/wiki?curid=534050", "title": "Schumacher", "text": ""}
{"id": "534051", "revid": "1543377", "url": "https://it.wikipedia.org/wiki?curid=534051", "title": "OhmyNews", "text": "OhmyNews (in coreano hang\u016dl: \uc624\ub9c8\uc774\ub274\uc2a4) \u00e8 un giornale on-line sudcoreano il cui motto \u00e8 \"ogni cittadino \u00e8 un reporter\". \u00c8 stato fondato da Oh Yeon Ho il 22 febbraio 2000.\nSi tratta di un'iniziativa editoriale particolare perch\u00e9 \u00e8 la prima nel suo genere ad aver adottato una forma di giornalismo partecipativo, aprendo spazi al diretto contributo dei lettori, a volte anche retribuiti con cifre equivalenti a qualche decina di dollari per pezzo. Solo il 20% circa dei contenuti del sito \u00e8 infatti opera della redazione (55 dipendenti), mentre la maggior parte dei materiali \u00e8 pubblicata da autori \"freelance\" che per la maggior parte sono semplici lettori del giornale.\nIl giornale ha conquistato nel tempo una posizione autorevole nel panorama dei \"media\" sudcoreani. Analoghe esperienze avviate in altri paesi (ed esempio in Giappone) non hanno avuto uguale fortuna in termini di popolarit\u00e0 e prestigio."}
{"id": "534053", "revid": "1850468", "url": "https://it.wikipedia.org/wiki?curid=534053", "title": "Carestia irlandese del 1879", "text": "La carestia irlandese del 1879 fu l'ultima importante carestia che colp\u00ec l'isola d'Irlanda. A differenza delle precedenti \"grandi carestie\" del 1740-1741 e del 1845-1849, essa ebbe effetti minimi sulla popolazione ed \u00e8 pertanto nota come la \"mini-carestia\", o \"An Gorta Beag\" in irlandese. Caus\u00f2 soprattutto fame grazie alle nuove tecnologie per la produzione del cibo, alla differente strutturazione della propriet\u00e0 fondiaria (con la scomparsa dell'estrema suddivisione della terra e della classe dei \"cottier\" come risultato della precedente carestia), alle entrate dagli emigranti irlandesi che mandavano denaro a casa, e in particolare grazie alla pronta risposta del governo britannico in contrasto alla sua condotta improntata al \"laissez faire\" durante la precedente carestia delle patate.\nIl parlamentare radicale Charles Stewart Parnell della Home Rule League, Michael Davitt della Irish Land League e alcuni membri del clero irlandese, in particolare il vescovo Logue di Raphoe furono attivi in campagne per mettere pressione al governo britannico e nella distribuzione degli aiuti.\nStoria.\nA differenza delle precedenti carestie, quella del 1879 provoc\u00f2 soprattutto tanta fame nella popolazione e fu in gran parte localizzata nell'Irlanda occidentale, nella provincia del Connacht. Fu tuttavia parte di una pi\u00f9 vasta serie di penurie di cibo e di cattivi raccolti che colpirono l'isola tra gli anni 1870 e i primi anni 1890. Anche altre nazioni sperimentarono in quel periodo cattivi raccolti e mancanza di cibo, con alcuni climatologi che asseriscono che inusuali condizioni climatiche contribuirono a diffondere malattie tra le piante o ne uccisero i semi. A coronamento di questa catena di cattivi raccolti, quello particolarmente cattivo del 1879 condusse ad una 'carestia'.\nSebbene i suoi effetti fossero meno evidenti e su minore scala delle precedenti carestie, il suo apparire caus\u00f2 il diffondersi del panico tra gli irlandesi; molti degli adulti avevano sperimentato la grande carestia irlandese (1845 - 1849) quando erano bambini ed erano terrorizzati dalla prospettiva che le loro famiglie dovessero affrontare una simile catastrofe. Come conseguenza ebbe inizio una emigrazione dalle zone rurale pi\u00f9 colpite alle maggiori citt\u00e0. Questa misura tuttavia si rivel\u00f2 necessaria solo temporaneamente: con il ritorno dei buoni raccolti, nel 1880 molti di coloro che avevano abbandonato i centri rurali tornarono alle case che avevano lasciato.\nGli storici hanno notato l'apparire di un \"revival\" religioso durante i mesi della carestia, con la supposta apparizione della Beata Vergine Maria insieme a due santi nella chiesa di Knock nella contea di Mayo.\nPer via del breve periodo in cui colp\u00ec e del relativo piccolo numero di morti rispetto alle grandi carestie dei secoli precedenti, la carestia del 1879 \u00e8 ricordata raramente nella storia d'Irlanda, eccetto come una nota a pi\u00e8 di pagina nella battaglia per le Tre 'F' sostenuta da Davitt e dalla Land League e come elemento che contribu\u00ec alla Guerra fondiaria irlandese tra la fine degli anni 1870 e gli inizi degli anni 1880."}
{"id": "534058", "revid": "73843", "url": "https://it.wikipedia.org/wiki?curid=534058", "title": "Search Engine Optimization", "text": ""}
{"id": "534061", "revid": "1516087", "url": "https://it.wikipedia.org/wiki?curid=534061", "title": "Muj\u0101hid al-\u02bf\u0100mir\u012b", "text": "Governatore nel 1014 di D\u00e9nia per conto del suo signore Almanzor (reggente per il califfo omayyade di Cordova, Hish\u0101m II \"al-Mu\u02beayyad\"), al momento del crollo del Califfato di al-Andalus, Muj\u0101hid seguit\u00f2 a governare in piena autonomia la citt\u00e0 di Denia e le annesse isole Baleari fino al 1044.\nLa sua fama si lega al suo tentativo di conquista dell'isola della Sardegna, fallita a causa del congiunto intervento delle forze navali di Pisa e Genova e dei Giudicati.\nBiografia.\nUn guerriero di mare.\nMuj\u0101hid, un liberto di origine slava che aveva fatto parte della cerchia di Almanzor (il \"laqab\" al-\u02bf\u0100mir\u012b significa infatti \"l'Amiride\" e ricordava il suo antico legame di clientela con Muhammad Ibn Ab\u012b \u02bf\u0100mir, soprannominato al-Man\u1e63\u016br, \"il reso vittorioso da Dio\", mutato dai cristiani iberici in Almanzor), si era fatto onore da giovane nelle marinerie del califfato di Cordova e, da governatore, manteneva in efficienza la sua flotta battendo le coste mediterranee spagnole e delle Baleari.\nAveva conquistato e si era insediato a D\u00e9nia, nei pressi di Alicante: dopo Denia prese il controllo anche di Algeciras, costituendo una \u1e6d\u0101\u02beifa della quale fu emiro.\nPratic\u00f2 il mecenatismo, favorendo ad esempio le arti di Ibn Garcia.\nGrazie al suo operato la citt\u00e0 portuale divenne presto nota come un vivace centro culturale, specialmente per l'attivit\u00e0 di esperti esegeti coranici e di filologi. A Maiorca i due filosofi al-B\u0101j\u012b e Ibn \u1e24azm erano rinomati in tutto il mondo islamico.\nLa cancelleria di Muj\u0101hid mantenne viva la tradizione di scrittura epistolare in prosa rimata, secondo quanto a suo tempo era stato elaborato e perfezionato dalle varie corti arabo-islamiche. Dal 1017 al 1019 fu reggente della \"taifa\" di Valencia insieme a Labib al-Saqlabi, signore di Tortosa ma nei due anni successivi Muj\u0101hid tenne da solo la reggenza.\nDa Maiorca organizz\u00f2 intorno all'Anno Mille (forse 1015, anche se alcune fonti indicano il 1004) una spedizione allo scopo di conquistare la Sardegna. La sua flotta era imponente per l'epoca, e contava 110 navi su cui erano stati imbarcati 10.000 uomini e 1.000 cavalli, anche se sulla consistenza della flotta vi sono versioni lievemente differenti.\nVerso Pisa.\n Quando le navi pisane tornarono dalla loro incursione a Reggio Calabria, "}
{"id": "534063", "revid": "11684", "url": "https://it.wikipedia.org/wiki?curid=534063", "title": "Secondo millennio", "text": ""}
{"id": "534065", "revid": "93556", "url": "https://it.wikipedia.org/wiki?curid=534065", "title": "Bona (nome)", "text": "Origine e diffusione.\n\u00c8 un nome affettivo e augurale, tratto dal soprannome e poi nome medievale \"Bona\", di chiaro significato (\"buona\", \"virtuosa\"). Era molto comune in Toscana nel Medioevo grazie al culto di santa Bona di Pisa.\nNome tradizionale di casa Savoia, Bona assunse per questo, a partire dal 1800, un carattere elevato o aristocratico. Il nome \u00e8 richiamato anche dalla mitologia, in quanto Bona Dea era un'antica divinit\u00e0 laziale, una sorta di Grande Madre, il cui vero nome non poteva essere pronunciato. Il suo culto era celebrato esclusivamente alle donne in riti privati.\nOnomastico.\nL'onomastico viene festeggiato il 29 maggio in ricordo di santa Bona di Pisa, patrona degli assistenti di volo."}
{"id": "534073", "revid": "30610", "url": "https://it.wikipedia.org/wiki?curid=534073", "title": "Keith Levene", "text": "\u00c8 ricordato soprattutto per essere stato un membro (alla chitarra) dei Public Image Ltd.\nBiografia.\nL'entrata nella scena musicale - i Clash (1976 - 1977).\nLevene fu un componente alla chitarra prima dei London SS e quindi dei Clash, complesso con cui scriver\u00e0 una sola canzone in collaborazione con gli altri due chitarristi del gruppo: Joe Strummer e Mick Jones. La canzone si chiama \"What's My Name\" e fa parte dell'album omonimo della band: \"The Clash\". Keith fu allontanato dai Clash prima della pubblicazione del loro primo album.\nDai Public Image Limited a oggi (1978 - 2011).\nTrov\u00f2 cos\u00ec posto in una formazione chiamata Flowers of Romance, nella quale militava anche Sid Vicious e componenti future delle Slits. \nDopo lo scioglimento dei Pistols avvenuto nel 1978, Keith segu\u00ec il loro cantante John Lydon in un nuovo gruppo chiamato Public Image Ltd. (spesso abbreviato PIL), dove suonava la chitarra. Il suo modo di suonare la chitarra fu imitato da molti esponenti del punk rock e anche da The Edge degli U2. Nelle successive registrazioni con i PiL rinunci\u00f2 molte volte alla sua chitarra per far spazio ad un sintetizzatore.\nLasci\u00f2 i Public Image Ltd. nel 1983, in disaccordo con Lydon sulle registrazioni del nuovo materiale, l'album che poi diventer\u00e0 \"This Is What You Want, This Is What You Get\".\nHa collaborato in svariati progetti musicali (fra cui diverse colonne sonore) e ha pubblicato alcuni lavori da solista fra cui vale la pena citare l'LP \"Violent Opposition\" (del 1989, su etichetta Taang Records) e l'EP \"Murder Global\" del 2002."}
{"id": "534075", "revid": "72396", "url": "https://it.wikipedia.org/wiki?curid=534075", "title": "William Cunningham (teologo)", "text": "Insieme a Thomas Chalmers, fu uno dei fondatori della \"Free Church of Scotland\" (Chiesa libera di Scozia) nel 1843. In quello stesso anno fu nominato professore di teologia nel collegio della nuova Chiesa di Edimburgo, di cui divenne rettore alla morte di Thomas Chalmers."}
{"id": "534079", "revid": "125795989", "url": "https://it.wikipedia.org/wiki?curid=534079", "title": "Tchoukball", "text": "Il tchoukball (IPA ) \u00e8 uno sport di squadra nato in Svizzera negli anni sessanta del XX secolo per iniziativa del biologo Hermann Brandt su ispirazione da vari sport gi\u00e0 esistenti, tra cui pallamano e pallone col bracciale.\nEgli fu uno dei personaggi pi\u00f9 autorevoli della storia sportiva svizzera: a lui si deve la diffusione nel suo Paese della pallavolo e pallacanestro femminile nonch\u00e9 la fondazione del controllo medico sportivo.\nInizio e sviluppo.\nNel 1971 Brandt present\u00f2 il suo lavoro che conduceva all'invenzione del tchoukball come \"Studio critico e scientifico degli sport di squadra\" al Congresso della Federazione Internazionale di Educazione Fisica. Con l'invenzione del tchoukball il medico ginevrino desiderava diffondere un nuovo sport di squadra che potesse eliminare il rischio di contrasti, ogni tipo di aggressivit\u00e0 e che potesse essere giocato da tutti. Ma ben presto and\u00f2 oltre l'idea originale. Parallelamente alla messa a punto del regolamento, durata diversi anni, scrisse infatti una carta etica che per i giocatori di tchoukball ha lo stesso valore delle regole del gioco.\nIl pensiero umanistico del dott. Brandt si pu\u00f2 riassumere una sua celebre frase: \"L'obiettivo delle attivit\u00e0 fisiche umane non \u00e8 di costruire campioni, ma piuttosto di contribuire alla costruzione di una societ\u00e0 migliore\". All'inizio degli anni settanta cominci\u00f2 la sua diffusione soprattutto in Europa tanto che durante le Olimpiadi di Monaco di Baviera del '72 venne organizzata una partita dimostrativa. Nel novembre del medesimo anno per\u00f2 il dott. Brandt mor\u00ec e questa grave perdita segn\u00f2 una battuta d'arresto nel movimento di diffusione. Negli anni ottanta con grande fatica e lentezza riprese l'attivit\u00e0 anche grazie a John Adrews, presidente della FIEP, a Michel Favre, amico fraterno di Brandt, e al governo taiwanese che alla fine degli anni '70 fece diventare il tchoukball lo sport nazionale delle scuole, sostenuto e promosso dal Ministero dell'Educazione per la sua grande valenza educativa. Per questa sua caratteristica il tchoukball ha inoltre ricevuto nel 2001 un importante riconoscimento dall'ONU che lo ha dichiarato \"sport a sostegno della pace e della fratellanza\".\nRegole.\nPer praticare il tchoukball servono due squadre da 7 giocatori, un pallone simile a quello di pallamano e due speciali pannelli collocati alle estremit\u00e0 del campo. La sua misura per il gioco 7 contro 7 \u00e8 di lunghezza tra i 26 e i 29 metri e larghezza tra i 15 e i 17 metri, indicativamente misure simili ad un campo da basket. Non ci sono superfici particolari: palestre, campi in sintetico, prati ma anche sabbia si adattano benissimo a questo sport.\nEsiste infatti anche la versione \"beach\" ossia su sabbia in cui il campo si riduce (22 \u00d7 12 m) e i giocatori diventano 5 per ogni squadra. In tutte le sue varianti l'area antistante il pannello \u00e8 un semicerchio di 3 m di raggio. Le particolarit\u00e0 nel tchoukball sono tante e lo rendono uno sport molto veloce, tecnico se giocato a buon livello, ma anche immediato, divertente ed accessibile gi\u00e0 al primo approccio. Il gioco inizia con la rimessa da fondo campo, a fianco di uno dei pannelli, e la squadra in possesso di palla ha a disposizione tre passaggi per costruire un'azione, prima di attaccare, lanciandola contro il pannello. Avendo questo una rete elastica, invece di trattenerla come tutte le normali porte, la fa tornare indietro velocissima. Se il rimbalzo cade a terra nel campo, ma non nell'area antistante il pannello, la squadra in attacco ha segnato un punto, se invece viene presa al volo dagli avversari il gioco riprende immediatamente e la squadra che ha difeso (prendendo la palla) passa all'attacco. La particolarit\u00e0 di questo gioco \u00e8 che si pu\u00f2 attaccare, cio\u00e8 tirare, indifferentemente su tutti e due i pannelli, che sono a disposizione di entrambe le squadre (per un massimo di tre attacchi consecutivi). Risulta evidente che gli schemi di attacco e difesa classici sono completamente stravolti, che la fase di attacco viene determinata esclusivamente dal possesso della palla, e dal tirare al pannello, qualunque esso sia. Per questi motivi il gioco \u00e8 ricco di finte, contropiedi velocissimi ed azioni inaspettate, non vi \u00e8 nulla di scontato e tutti i giocatori devono seguire costantemente lo spostamento della palla senza potersi mai distrarre, poich\u00e9, se \u00e8 vero che ci sono 2 porte a cui attaccare, significa anche che ce ne sono 2 da difendere. Durante i passaggi la palla non pu\u00f2 essere intercettata dagli avversari, anche perch\u00e9 non se ne vede la necessit\u00e0 visto che ogni squadra ha solo 3 passaggi per concludere l'azione. Per lo stesso motivo non si possono ostacolare gli avversari nei loro movimenti.\nL'idea originaria di Brandt era \"let's play\" ovvero lasciare ai giocatori la libert\u00e0 del gesto tecnico, che senza ostruzioni pu\u00f2 essere eseguito al meglio, come nella pallavolo o nel tennis. Questo non significa che gli avversari stiano passivi in campo, devono organizzare la difesa cercando di disporsi rapidamente e nel migliore dei modi per ricevere il pallone dopo il rimbalzo. Come gi\u00e0 detto vi sono finte e contropiedi, e poich\u00e9 l'attacco pu\u00f2 avvenire ad entrambi i pannelli, la difesa va schierata su tutto il campo e non solo nella met\u00e0 avversaria. Ogni giocatore deve essere sia difensore che attaccante e passare da un ruolo all'altro in tempi rapidi, anche perch\u00e9 dopo aver ricevuto la palla dal pannello (difesa) questa pu\u00f2 essere rilanciata allo stesso pannello (attacco)."}
{"id": "534083", "revid": "7336", "url": "https://it.wikipedia.org/wiki?curid=534083", "title": "Carla del Ponte", "text": ""}
{"id": "534086", "revid": "287204", "url": "https://it.wikipedia.org/wiki?curid=534086", "title": "Quartetto d'archi (album)", "text": "Quartetto d'archi \u00e8 un album del 1996 di Edoardo Bennato con i Solis String Quartet. \u00c8 una raccolta di canzoni del vecchio repertorio del musicista, rivisitate in chiave classica."}
{"id": "534088", "revid": "125999569", "url": "https://it.wikipedia.org/wiki?curid=534088", "title": "La pupa e il secchione", "text": "La pupa e il secchione \u00e8 un programma televisivo italiano, in onda dal 7 settembre 2006 in prima serata su Italia 1. La prima edizione del 2006 \u00e8 stata condotta da Enrico Papi con Federica Panicucci, la seconda edizione del 2010 \u00e8 stata condotta sempre da Papi con Paola Barale, la terza edizione del 2020 da Paolo Ruffini con Francesca Cipriani, la quarta edizione del 2021 da Andrea Pucci con Francesca Cipriani.\n\u00c8 la versione italiana del reality show \"Beauty and the Geek\", trasmesso per la prima volta dal canale The WB negli Stati Uniti d'America nel 2005. \u00c8 stato definito dagli autori come un \"esperimento sociale\"; la versione statunitense \u00e8 prodotta da Ashton Kutcher e Nick Santora.\nStoria del programma.\nVenne trasmesso per la prima volta dal canale The WB negli Stati Uniti nel 2005. Nel febbraio 2006 ha debuttato in Inghilterra sul canale E4. Format della Fox, acquistato in Italia dalla Endemol Italia, lo show accoppia donne fisicamente molto attraenti, pi\u00f9 o meno corrispondenti allo stereotipo di persone che solitamente non curano la propria cultura (ma hanno comunque certi interessi), con dei secchioni, uomini studiosi, con un titolo di studio qualificato e/o con interessi prevalentemente intellettuali ma generalmente poco portati per la vita sociale, mettendo alla prova gli uni nei campi pi\u00f9 consoni agli altri nel tentativo di spingerli a condividere le proprie conoscenze. Le donne proveranno a studiare materie accademiche o tecniche, come costruire un razzo o riparare una automobile e gli uomini dovranno migliorare le loro capacit\u00e0 sociali e la loro forma fisica. Le coppie sono ospitate in una grande villa che fa da set per lo show.\nIn Italia, al momento, sono andate in onda quattro edizioni. La prima edizione \u00e8 andata in onda nel 2006, mentre la seconda nel 2010. La terza edizione, andata in onda all'inizio del 2020, adotta la novit\u00e0 dei Viceversa, introducendo nel programma alcuni concorrenti donne che fanno la parte delle secchione e alcuni concorrenti uomini che fanno la parte dei pupi. Inoltre, le coppie di questa edizione cambiano all'inizio di ogni puntata in seguito alla possibilit\u00e0, da parte delle pupe o dei secchioni, di cambiare il proprio partner. La quarta edizione \u00e8 andata in onda nel 2021. L'8 febbraio 2022 tramite comunicato ufficiale da parte di Mediaset \u00e8 stata annunciata la realizzazione della quinta edizione con la conduzione di Barbara D'Urso, in onda dal 15 marzo al 3 maggio 2022 con il titolo de \"La pupa e il secchione Show\".\nIl motore comico della trasmissione \u00e8 chiaramente la quasi totale mancanza di sintonia tra i due membri di ogni coppia, causata dalle priorit\u00e0 radicalmente diverse che hanno stabilito per la propria vita, che stride con la necessit\u00e0 dei concorrenti di collaborare per raggiungere un risultato comune. I presentatori poi hanno buon gioco a scherzare sui concorrenti, attingendo pi\u00f9 o meno velatamente ai due stereotipi che danno il nome al programma. Il format statunitense risulta quindi totalmente stravolto giocando pi\u00f9 sullo stereotipo che nell'effettiva mutua crescita delle coppie in gara.\nLa prima stagione statunitense ha visto sette coppie di pupe e secchioni. La seconda edizione, invece, nove coppie.\nConcorrenti.\n\"La pupa e il secchione 1\" (2006).\n\"Conduzione: Enrico Papi con la collaborazione di Federica Panicucci - Inizio trasmissione: 7 settembre 2006 - Fine trasmissione: 23 ottobre 2006 - Numero di puntate: 8 - Numero di partecipanti: 16 - Montepremi: \u20ac 200.000 - Giorno di messa in onda: gioved\u00ec, luned\u00ec - Luogo: Villa La Motta di Travedona Monate - Autori studio: Simona Ercolani, Federico Lampredi, Giuseppe Scarpa, Alessandro Vitale, Barbara Ancillotti - Autori location: Giordano Raggi, Omar Bouriki, Ruggero Montingelli\"\n\"La pupa e il secchione 2\" (2010).\n\"Conduzione: Enrico Papi con la collaborazione di Paola Barale - Inizio trasmissione: 18 aprile 2010 - Fine trasmissione: 7 giugno 2010 - Numero di puntate: 8 - Numero di partecipanti: 18 - Montepremi: 1,8\u00a0kg in gettoni d'oro - Giorno di messa in onda: domenica, luned\u00ec - Luogo: Villa Cornetti, Colle Fiorito di Guidonia Montecelio - Autori studio: Simona Ercolani, Claudio Moretti, Antonio Vicaretti, Alessandro Vitale - Autori location: Omar Bouriki, Tommaso Marazza\"\n\"La pupa e il secchione 3\" (2020).\n\"Conduzione: Paolo Ruffini con la collaborazione di Francesca Cipriani - Inizio trasmissione: 7 gennaio 2020 - Fine trasmissione: 18 febbraio 2020 - Numero di puntate: 6 - Numero di partecipanti: 18 - Montepremi: \u20ac 20.000 - Giorno di messa in onda: marted\u00ec - Luogo: Domus Borghese, Roma\"\nPoich\u00e9 le coppie sono state cambiate due volte durante il programma (in seguito alla possibilit\u00e0, data una volta alle pupe e una volta ai secchioni, di cambiare il proprio partner), di seguito sono riportate le singole tabelle che indicano le Pupe, i Secchioni e i Viceversa.\n\"La pupa e il secchione 4\" (2021).\n\"Conduzione: Andrea Pucci con la collaborazione di Francesca Cipriani - Inizio trasmissione: 21 gennaio 2021 - Fine trasmissione: 25 febbraio 2021 - Numero di puntate: 6 - Numero di partecipanti: 16 - Montepremi: \u20ac 20.000 - Giorno di messa in onda: gioved\u00ec - Luogo: Domus Borghese, Roma\"\nPoich\u00e9 le coppie sono state cambiate due volte durante il programma (in seguito alla possibilit\u00e0, data una volta alle pupe e una volta ai secchioni, di cambiare il proprio partner), di seguito sono riportate le singole tabelle che indicano le Pupe, i Secchioni e i Viceversa.\nCast del programma.\nLegenda:\n&lt;/small&gt;"}
{"id": "534091", "revid": "287204", "url": "https://it.wikipedia.org/wiki?curid=534091", "title": "Doppio decadimento beta", "text": "Il doppio decadimento beta \u00e8 un decadimento radioattivo raro in cui un nucleo atomico decade in un altro con stesso numero di massa.\nIl doppio decadimento beta pu\u00f2 essere interpretato come il verificarsi di due decadimenti beta contemporanei. Possono essere distinti quattro tipi di doppi decadimenti beta: due decadimenti formula_1, due decadimenti formula_2, due catture elettroniche, una cattura elettronica ed un decadimento formula_2.\nAd esempio, nel doppio decadimento formula_1, due neutroni del nucleo sono convertiti in due protoni, con l'emissione di due elettroni e due antineutrini. Il processo fu osservato per la prima volta nel 1986. \u00c8 il processo di decadimento pi\u00f9 raro conosciuto; \u00e8 stato osservato per soli 10 isotopi, e tutti avevano una vita media maggiore di 1019 anni. \nPer alcuni nuclei, il processo elementare \u00e8 interpretabile come conversione di due protoni in due neutroni, l'emissione di due neutrini elettronici e l'assorbimento di due elettroni atomici (doppia cattura elettronica). Se la differenza di massa tra i genitori e i figli \u00e8 maggiore di 1022\u00a0keV (due volte la massa dell'elettrone), un altro ramo del processo \u00e8 possibile, con la cattura di un elettrone atomico e l'emissione di due positroni. Inoltre, se la differenza di massa \u00e8 maggiore di 2044\u00a0keV (quattro volte l'elettrone), un terzo ramo si apre, con l'emissione di due positroni. Tutte questi tipi di decadimenti beta sono stati predetti, ma mai osservati.\nDoppio decadimento beta senza neutrini.\nI processi descritti prima sono conosciuti come doppio decadimento beta con neutrini, in quanto sono emessi due neutrini (o antineutrini). Tuttavia, qualora neutrino ed antineutrino non fossero particelle realmente distinte, cio\u00e8 se fossero particelle di Majorana, sarebbe possibile osservare un doppio decadimento beta senza neutrini. Nel doppio decadimento beta senza neutrini, l'antineutrino emesso \u00e8 assorbito immediatamente da un altro nucleone del nucleo. Quindi, la somma delle energie totali dei due elettroni \u00e8 esattamente pari alla differenza dell'energia di legame tra il nucleo iniziale e quello finale.\nEsistono diversi esperimenti in corso per lo studio del doppio decadimento beta senza neutrini. La sua scoperta indicherebbe che il neutrino e l'antineutrino sono la stessa particella. Un modello teorico, attualmente tra i migliori, che possa descrivere questo fenomeno \u00e8 quello sviluppato da Majorana.\nUno degli esperimenti per lo studio del doppio decadimento beta \u00e8 stato NEMO-3. Questo esperimento \u00e8 stato condotto in un laboratorio sotterraneo all'interno del traforo del Frejus, nei pressi di Modane. La presa dati \u00e8 iniziata nel gennaio 2003 ed \u00e8 terminata nel gennaio del 2011. In questi otto anni non \u00e8 stato osservato alcun doppio decadimento beta in assenza di neutrini. L'esperimento NEMO-3 sar\u00e0 seguito dal \"SuperNEMO\", un esperimento analogo ma condotto con apparecchiature pi\u00f9 potenti.\nNel novembre del 2010 \u00e8 stato inaugurato in Italia l'esperimento GERDA. Anche questo esperimento ha come obiettivo la ricerca del doppio decadimento beta in assenza di neutrini. Durante la prima fase di raccolta dati dell'esperimento, iniziata a novembre 2011 e terminata a maggio 2015, non sono stati osservati eventi di doppio decadimento beta in assenza di neutrini Nel dicembre 2015 \u00e8 iniziata la seconda fase della raccolta dati."}
{"id": "534092", "revid": "767487", "url": "https://it.wikipedia.org/wiki?curid=534092", "title": "William Cunningham (economista)", "text": "Biografia.\nFrequent\u00f2 l'Accademia di Edimburgo e il Trinity College di Cambridge, si laure\u00f2 con un BA nel 1873. Nello stesso anno prese gli ordini sacri per poi servire come cappellano del Trinity College tra il 1880 e il 1891. Fu lettore universitario di storia tra il 1884 e il 1891, anno in cui fu nominato professore di economia e statistica presso il King's College London, carica che ricopr\u00ec fino al 1897, e lettore di storia economica presso l'Universit\u00e0 di Harvard (1899). Divenne vicario della Church of St Mary the Great, a Cambridge, nel 1887, e membro British Academy. Nel 1907 fu nominato arcidiacono di Ely.\n\"Growth of English Industry and Commerce during the Early and Middle Ages\" (1890; 4th ed., 1905) e \"Growth of English Industry and Commerce in Modern Times\" (1882;. 3rd ed, 1903) sono un punto di riferimento nello studio storico dell'industria inglese.\nDifensore della politica imperialista di Joseph Chamberlain, Cunningham critic\u00f2 fortemente il libero scambio sostenendo politiche protezionistiche. Era un critico anche della nascente economia neoclassica, in particolare per quanto proponeva il suo collega, Alfred Marshall, e in generale la Scuola di Cambridge. "}
{"id": "534093", "revid": "105616806", "url": "https://it.wikipedia.org/wiki?curid=534093", "title": "Mito K\u014dmon", "text": "La figura storica di Mitsukuni Tokugawa.\nMitsukuni era il nipote dello sh\u014dgun Tokugawa Ieyasu. Era figlio di Tokugawa Yorifusa, l'undicesimo figlio di Ieyasu.\nNel 1661, all'et\u00e0 di 34 anni, divenne il secondo daimy\u014d dell'han di Mito. La famiglia sovrana a Mito era una delle tre principali dello shogunato Tokugawa (1603-1868).\nErudito e amante delle arti, si diede il soprannome aulico di K\u014dmon, da cui Mito K\u014dmon: \u00abLa porta dorata di Mito\u00bb. (Mon significa per\u00f2 anche stemma; l'emblema dei Tokugawa si chiama infatti Aigomon).\nA 27 anni spos\u00f2 la figlia del kampaku Konoe Nobuhiro. Ebbe un solo figlio, Matsudaira, ma successivamente adott\u00f2 il nipote Tsunaeda (figlio di suo fratello maggiore) che divenne suo erede e a cui lasci\u00f2 l'amministrazione del feudo nel 1675, quando Mitsukuni decise di ritirarsi e dedicarsi alla letteratura e alla ricerca.\nCre\u00f2 attorno a s\u00e9 un cenacolo letterario, che, sovvenzionato dallo Stato e frequentato da famosi scrittori, si distinse per le ricerche sulla storia nazionale giapponese.\nMitsukuni \u00e8 infatti l'autore della raccolta di storia giapponese \"Dai Nihon shi\", dove, per la prima volta, analogamente alla Cina, il Giappone viene presentato come un paese autonomo, centralizzato, retto da un Imperatore.\nIn questo senso, contribu\u00ec allo sviluppo di una nuova coscienza nazionale che, in prospettiva, avrebbe preparato il terreno alla restaurazione Meiji (1868) e al successivo periodo di riforme con cui il paese usc\u00ec dal rigido isolamento realizzato durante l'amministrazione Tokugawa.\nNel 1691 divenne consigliere di Corte di medio rango (\"gon-ch\u016bnagon\"). Mor\u00ec nel 1701 all'et\u00e0 di 73 anni.\nIn omaggio alla sua fama, nel 1869 e poi nel 1900 ricevette onori postumi, e gli venne riconosciuto formalmente il ruolo di primo rango.\nSi narra che fosse anche un buongustaio: gran estimatore del ramen, pare apprezzasse anche cibi esotici come lo yogurt o il vino.\nIl mito di Mito K\u014dmon.\nIl personaggio \u00e8 assai noto nell'immaginario nipponico per il k\u014ddan (racconto popolare) che lo ha come protagonista, il \"Mito Mitsukuni Man'yuki\" che narrava in forma fantastica i viaggi di Mitsukuni.\nSecondo questa serie di racconti, narrati dai cantastorie gi\u00e0 sul finire del periodo Edo, ma serializzati con grande successo nell'era Meiji, il nobile signore amava vestirsi da contadino e girare per il suo feudo accompagnato da due guardie del corpo, \"Suke\", un abile spadaccino, e \"Kaku\", dotato di forza straordinaria. \nDurante queste sue peregrinazioni, controllava di nascosto l'effettiva amministrazione della giustizia da parte dei vassalli e, di fronte alla presenza di malversazioni, si rivelava, punendo l'infedele amministratore.\nIl successo del racconto, tra cantastorie e nel teatro popolare, \u00e8 continuato nella televisione: nel 1951 venne realizzata la prima serie televisiva.\nNel 1969, infine, la TBS mand\u00f2 poi in onda lo sceneggiato \"Mito K\u014dmon\", che riscosse un grande successo e che, dopo pi\u00f9 di mille episodi (un vero e proprio \"choju bangumi\", \"programmi longevi\", come sono definiti in Giappone successi di questo tipo) si concluse il 19 dicembre 2011.\nLa struttura dell'episodio \u00e8 sempre la stessa: il vecchio contadino Mitsukuni, interessatosi agli affari loschi svolti dagli amministratori locali, arriva per questo ad essere maltrattato dalle guardie dell'amministratore. \nA questo punto intervengono le sue guardie del corpo, e solo dopo che queste hanno fatto facilmente giustizia degli sgherri, \"Suke\" mostra l'emblema dello Sh\u014dgunato (il simbolo della Malvarosa), pronunciando le parole (qui trascritte in r\u014dmaji):\nDi fronte al simbolo, tutti, servi, guardie e autorit\u00e0, ormai scoperte, si inchinano, in attesa della punizione.\nLa sua fama in Italia e la versione animata.\nLa leggenda popolare \u00e8 arrivata anche in Italia (pur non avendo mai raggiunto particolare celebrit\u00e0), grazie alla versione animata giapponese, l'anime \"Manga Mitokomon\" (\u00abMitokomon a fumetti\u00bb, Knack, 1981).\nLe emittenti televisive regionali trasmisero nella prima met\u00e0 degli anni ottanta la serie con il titolo L'invincibile shogun.\nNell'adattamento fu commesso un errore (pi\u00f9 che una semplificazione): invece che \"fuku-sh\u014dgun\" (\u00abvice shogun\u00bb), Mitsukuni Mito viene annunciato come sh\u014dgun.\nPer il resto la storia \u00e8 uguale, e le parole che pronuncia sono variazioni sul tema delle seguenti frasi:\nLa serie in Italia presentava in testa e in coda le sigle originali giapponesi (\"Chanbara\" e \"Beautiful Morning\"). Nel 2006 \u00e8 stata realizzata una sigla italiana, dal titolo appunto L'invincibile shogun (parole di Loriana Lana e musica di Claudio &amp; Mauro Balestra, ovvero i Condors).\nAltre versioni animate della storia.\n\"Manga Mitokomon\" non \u00e8 per\u00f2 l'unico anime che si rif\u00e0 alla leggenda di Mitsukuni Mito, per quanto sia l'unico che la riprende fedelmente.\nUna versione fantascientifica dello stesso (leggibile anche in forma di parodia) \u00e8 infatti fornita dall'anime robotico prodotto dalla Sunrise nel 1982: \"Saiky\u014d Robo Dai\u014dja\".\nIn 50 episodi, questo narra le avventure del principe Mito che, insieme ai suoi attendenti, ciascuno alla guida di un potente robot, gira in incognito per le stelle del sistema di Ipron.\nCome Mitsukuni, al momento in cui deve punire i malvagi amministratori, si rivela, utilizzando il Daioja, il Super Robot della famiglia imperiale, nato dalla unione di tre robot.\nOgnuno dei robot ha infatti sul petto un simbolo: unendosi i robot si riuniscono anche questi, cos\u00ec da formare un simbolo pi\u00f9 grande che ricorda da vicino quello dei Tokugawa. La comparsa dell'emblema sul petto del Daioja riprende la scena classica delle storie di Mitsukuni Mito ed infatti suscita puntualmente nei presenti le medesime reazioni di stupore e sottomissione. "}
{"id": "534098", "revid": "1670527", "url": "https://it.wikipedia.org/wiki?curid=534098", "title": "Walden Media", "text": "Walden Media \u00e8 una societ\u00e0 di produzione cinematografica statunitense di propriet\u00e0 del miliardario Philip F. Anschutz. Produce film basati sui classici per l'infanzia, tra cui il ciclo \"Le cronache di Narnia\" dello scrittore anglo-irlandese C. S. Lewis.\nIl nome \"Walden Media\" deriva dal titolo del libro \"Walden, ovvero La vita nei boschi\" dello scrittore statunitense Henry David Thoreau. Il suo logo \u00e8 una pietra che rimbalza sull'acqua di uno stagno (dal 2003 al 2009 verso destra mentre dal 2010 verso sinistra con un fascio di luce di sole aggiuntivo)."}
{"id": "534104", "revid": "729019", "url": "https://it.wikipedia.org/wiki?curid=534104", "title": "Walden ovvero Vita nei boschi", "text": "Walden ovvero Vita nei boschi \u00e8 il resoconto dell'avventura dell'autore, Henry David Thoreau, che dedic\u00f2 ben due anni, due mesi e due giorni (1845-1847) della propria vita nel cercare un rapporto intimo con la natura e insieme ritrovare se stesso in una societ\u00e0 che non rappresentava ai suoi occhi i veri valori da seguire, ma solo l'utile mercantile.\nIl libro.\nIl suo \u00e8 stato un esperimento, il suo obiettivo era quello di voler cercare la conciliazione dell'artista nel mondo naturale grazie all'ottimismo del vedere l'uomo come artefice del proprio destino e come essere dipendente da sensazioni ed emozioni. Quella di Thoreau fu quindi una vera e propria prova di sopravvivenza ed insieme una testimonianza all'umanit\u00e0: l'uomo riesce a vivere anche in condizioni di povert\u00e0 materiale, e anzi, da queste pu\u00f2 trarre una maggior felicit\u00e0 imparando ad apprezzare maggiormente le piccole cose.\nIl libro fu scritto quasi interamente durante il soggiorno di Thoreau in una capanna, costruita in gran parte da solo, sulle sponde del lago Walden (\"Walden Pond\"), che si trova vicino alla cittadina di Concord, nel Massachusetts. Durante il suo soggiorno Thoreau descrive la propria vita, soprattutto negli ambiti naturalistici, soffermandosi su una descrizione dettagliata del lago e della zona in cui soggiornava, caratterizzata dalla presenza di numerosi laghi di media e piccola dimensione. Il testo fu riscritto ben sette volte prima della pubblicazione avvenuta nel 1854, ma in seguito \"Walden\" fu per Thoreau il libro di maggior successo.\nLa fortuna.\n\"Walden\" ha avuto un grande successo nella controcultura statunitense. In particolare la Beat Generation ha visto nell'esperienza di Thoreau e nella sua forte volont\u00e0 di un ritorno alla natura in contrasto con la crescente modernizzazione delle metropoli americane. Allen Ginsberg, Jack Kerouac e Gary Snyder sono solo alcuni tra gli scrittori che si rifanno espressamente a Thoreau e al suo libro come esempi di libert\u00e0 dalle convenzioni moderne.\nPi\u00f9 in generale \"Walden\" \u00e8 ritenuto uno dei primi romanzi ecologici ed ha influenzato il pensiero ecologico contemporaneo. C'\u00e8 chi ha persino accostato Thoreau alle controverse posizioni dell'ecoterrorista americano Theodore Kaczynski.\nIl libro \"Guerra agli umani\" di Wu Ming 2, al secolo Giovanni Cattabriga, e il romanzo per ragazzi \"Il vangelo secondo Larry\" di Janet Tashjian contengono entrambi personaggi che - colpiti da \"Walden\" - decidono di fuggire dalla citt\u00e0 per vivere nei boschi. \"Walden\" ha costituito anche un riferimento letterario per il film \"Into the Wild - Nelle terre selvagge\" di Sean Penn, nel quale viene citata la frase, tratta da Walden: \"Non l'amore, non i soldi, non la fede, non la fama, non la giustizia... datemi solo la Verit\u00e0\"."}
{"id": "534110", "revid": "1652134", "url": "https://it.wikipedia.org/wiki?curid=534110", "title": "Vincenzo Meco", "text": "Carriera.\nPassato professionista nel 1962, riusc\u00ec a cogliere risultati gi\u00e0 nella prima stagione: si classific\u00f2 terzo al Giro di Campania e vinse a Lurago d'Erba il Gran Premio Molteni, valido come prima prova del Trofeo Cougnet 1962. Ma fu durante il Giro d'Italia che si fece notare dal pubblico. Nelle prime sei tappe, infatti, arriv\u00f2 quattro volte tra i primi dieci (un quarto posto, due quinti e un nono posto) e, in virt\u00f9 di questi piazzamenti, proprio al termine della sesta tappa con arrivo a Fiuggi indoss\u00f2 la maglia rosa. Il primato dur\u00f2 una sola giornata ma i risultati continuarono ad arrivare: dopo un sesto posto nella nona tappa, arriv\u00f2 la vittoria in occasione della quattordicesima tappa. Era in programma l'impegnativa frazione dolomitica da Belluno a Moena e Meco and\u00f2 in fuga da lontano. Durante la tappa per\u00f2 il gruppo fu sorpreso da una violenta bufera di neve che obblig\u00f2 l'organizzazione ad anticipare il traguardo in cima al Passo Rolle. Accadde cos\u00ec che Meco riusc\u00ec a vincere la tappa potendo gestire ancora un vantaggio di quasi 3 minuti e mezzo sugli immediati inseguitori. Riusc\u00ec a piazzarsi sesto anche nella sedicesima tappa con arrivo in salita a Pian dei Resinelli ma a pochi giorni dalla conclusione si ritir\u00f2 dalla corsa.\nMeco non riusc\u00ec pi\u00f9 a ripetere le prestazioni del suo primo Giro, continuando a correre per qualche altro anno. Partecip\u00f2 anche alla Vuelta a Espa\u00f1a del 1963 ma si ritir\u00f2, cos\u00ec come non riusc\u00ec a portare a termine i Giri d'Italia del 1964 (dove si piazz\u00f2 sesto nella prima tappa) e del 1965. Nella sua carriera professionistica, terminata nel 1967, colse anche il terzo posto al Trofeo Laigueglia del 1964.\nNegli anni successivi Meco continu\u00f2 comunque a correre in bicicletta soprattutto all'estero e a cavallo del 1970 vinse per tre volte la Qu\u00e9bec-Anjou (oggi Montr\u00e9al-Qu\u00e9bec)."}
{"id": "534111", "revid": "1543377", "url": "https://it.wikipedia.org/wiki?curid=534111", "title": "Microsoft Photosynth", "text": "Microsoft Photosynth \u00e8 un software per la presentazione fotografica sul web e in 3D, realizzato da Microsoft Corporation.\nIl programma, che \u00e8 stato sviluppato da Microsoft Research, centro di ricerca di Microsoft, \u00e8 un'applicazione web che, analizzando una regolare raccolta di fotografie o immagini, \u00e8 in grado di ricostruire la scena o l'oggetto ripreso in un ambiente 3D (ribattezzato \"synth\"), all'interno del quale \u00e8 possibile navigare con semplici comandi.\nStoria.\nLe idee alla base di Photosynth sono state in larga parte concepite da un team dell'Universit\u00e0 di Washington che, sotto il patrocinio di Microsoft Research, sta portando avanti da alcuni anni un progetto di pi\u00f9 ampio respiro chiamato Photo Tourism.\nIl progetto Photosynth \u00e8 la massima espressione del Web 3.0, le cui prime avvisaglie possono essere colte in altri esperimenti online, come ad esempio la funzione Street View di Google Maps.\nMicrosoft ha pubblicato, il 9 novembre 2006, una versione di anteprima libera, tuttavia gli utenti, con quella versione, potevano visualizzare i modelli generati da Microsoft e da BBC, ma non creare i propri modelli.\nMicrosoft, in collaborazione con la NASA, il 6 agosto 2007 consent\u00ec agli utenti di visualizzare in anteprima la sua tecnologia Photosynth mostrando lo Space Shuttle Endeavour.\nIl 20 agosto 2007, un'anteprima che mostra le piastrelle termiche di Endeavour durante il processo di Backflip fu resa disponibile per la visualizzazione.\nIl 20 agosto 2008, Microsoft Photosynth \u00e8 stato ufficialmente reso disponibile al pubblico, consentendo agli utenti di caricare le loro immagini e generare i propri modelli di Photosynth.\nIl 4 novembre 2016 Microsoft ha annunciato l'intenzione di chiudere il 6 febbraio 2017 il servizio Photosynth.net, dove gli utenti potevano caricare i propri modelli di Photosynth.\nCaratteristiche.\nLa tecnologia Photosynth lavora in due fasi. Il primo passo prevede l'analisi di pi\u00f9 fotografie scattate nella stessa zona. Ogni fotografia \u00e8 processata partendo dalla rilevazione di un punto di interesse e confrontata, utilizzando l'algoritmo sviluppato da Microsoft Research, con le fotografie simili per la componente di trasformazione invariante rispetto alla scala di UBC (University of British Columbia). Questo processo individua caratteristiche specifiche, ad esempio l'angolo di una finestra o la maniglia di una porta. Le caratteristiche di una fotografia sono quindi confrontate con le stesse caratteristiche delle altre fotografie. Le foto che condividono dei particolari vengono collegate tra di loro in una sorta di ragnatela 3D. Cos\u00ec le fotografie delle stesse zone vengono individuate. Analizzando la posizione delle corrispondenti caratteristiche all'interno di ogni fotografia, il programma \u00e8 in grado di identificare quali fotografie deve affiancare, e da che parte, alle altre. La posizione 3D dei vari particolari viene calcolata in maniera simile a quanto accade nella percezione della profondit\u00e0 dell'occhio umano; il sistema \u00e8 in grado di estrarre le posizioni della macchina fotografica e le direzioni di scatto, e in funzione di questi valori genera una struttura multidimensionale. In definitiva, si tratta di un'illusione ottica che sfrutta il rapporto fisso fra i punti spaziali di uno stesso oggetto e il senso di prospettiva. Analizzando le sottili differenze nelle relazioni tra le caratteristiche (angolo, distanza ecc.), il programma individua la posizione 3D di ciascun elemento, cos\u00ec come la posizione e l'angolo dal quale ogni fotografia \u00e8 stata scattata. Questo processo \u00e8 noto scientificamente come Bundle adjustment ed \u00e8 comunemente utilizzato nel campo della fotogrammetria, con prodotti analoghi come Imodeller, D-Sculptor, e Rhinoceros. Questo primo passo \u00e8, a livello computazionale, estremamente intensivo, ma deve essere effettuato una sola volta per ogni serie di fotografie. La seconda fase prevede la visualizzazione intelligente di caratteristiche individuate nella prima fase e la navigazione attraverso la pointcloud 3D. Questo viene fatto con il visualizzatore Photosynth. L'utente accede attraverso un computer client e mantiene una connessione a un server che memorizza le fotografie originali. Esso consente, tra le altre cose, di vedere una qualsiasi delle fotografie dal loro punto di vista originale ed incorpora la tecnologia di Microsoft ottenuta attraverso l'acquisizione di Seadragon nel gennaio 2006. La tecnologia Seadragon consente uno zoom di alta qualit\u00e0 in fotografie ad alta risoluzione senza doverle scaricare sulla macchina dell'utente.\nIn sintesi, le principali funzionalit\u00e0 offerte da Photosynth, sono:\nUtilizzo.\nPhotosynth installa sul computer due programmi: un uploader, per caricare le foto sui server Microsoft, e dei plugin per poterle visualizzare sul browser (Internet Explorer e Firefox). Per accedere al programma occorre un Windows Live ID e creare il profilo. Dopodich\u00e9 \u00e8 subito possibile caricare le foto, sfruttando uno spazio gratuito di 20\u00a0GB. Al momento le foto sono pubbliche.\nProgetti futuri.\nMicrosoft ha avviato un'iniziativa, ancora in fase beta, attraverso la quale intende integrare le gallery di Photosynth nelle mappe di Live Earth (\"geotagging\"). In questo modo l'utente ha la possibilit\u00e0 di visualizzare una localit\u00e0 sulla mappa bidimensionale ed accedere a una visualizzazione 3D.\n\u00c8 gi\u00e0 allo studio un'integrazione con flussi di foto in rss in modo da utilizzare l'intelligenza collettiva di quanti condividono le foto in rete, per metterla al servizio di chi ne ha bisogno per ottenere informazioni. Oltre a questo, gli sviluppatori hanno gi\u00e0 pensato a possibili applicazione di IR. Gli utenti, infatti, potranno ricercare fotografie analoghe, informazioni o altro, utilizzando i vari point cloud generati dall'algoritmo di Photosynth.\nInfine, un'ulteriore funzionalit\u00e0 futura sar\u00e0 quella di riuscire ad integrare informazioni alle immagini: ogni immagine catturata ed elaborata dal software possieder\u00e0 una sorta di identificativo univoco e riproducibile; pertanto, se viene caricata una fotografia raffigurante un monumento famoso, saranno automaticamente associate delle informazioni su tale monumento.\nProblemi attuali.\n- Molte immagini 3D appaiono sgranate e di scarsa qualit\u00e0.\n- Il motore grafico di Photosynth utilizza le librerie DirectX, impedendo quindi una diffusione del programma su sistemi operativi diversi da Windows."}
{"id": "534120", "revid": "767487", "url": "https://it.wikipedia.org/wiki?curid=534120", "title": "Havana 3 a.m.", "text": "Gli Havana 3am furono una band dalla breve durata formata dall'ex bassista dei Clash Paul Simonon.\nStoria.\nIl gruppo fu formato nel 1986 dopo l'ufficiale rottura dei Clash. Il nome che fu scelto fu preso da un cd degli anni 50 di D\u00e1maso P\u00e9rez Prado. Probabilmente il nome Havana 3 a.m. vuole anche ricordare la tentata invasione di Cuba da parte dell'esercito degli U.S.A., per rovesciare il governo di Fidel Castro, avvenuta il 17 aprile 1961 all'incirca alle ore 3 del mattino (in inglese 3 a.m.- antimeridiane), e fallita per l'intervento immediato dell'esercito cubano supportato dalla popolazione civile a difesa del proprio territorio. Prevalentemente i componenti della band suonano rockabilly, ma sono presenti influenze di vari generi come: il latino, l'heavy metal e il reggae. La band registr\u00f2 il suo primo album nel 1991 in Giappone e prender\u00e0 l'omonimo nome di \"Havana 3am\". Il cd, che comprende dodici tracce, vendette poche copie. La band ruppe il proprio rapporto quando Paul Simonon decise di ritornare alla propria passione: dipingere quadri."}
{"id": "534125", "revid": "1652635", "url": "https://it.wikipedia.org/wiki?curid=534125", "title": "Bypass aorto-coronarico", "text": "Il bypass aorto-coronarico (BPAC, CABG o cabbage, da \"Coronary Artery Bypass Graft surgery\") \u00e8 l'intervento cardiochirurgico a maggior frequenza di esecuzione. I primi interventi di questo tipo vennero effettuati nel 1960 e da allora la tecnica \u00e8 molto progredita. Il bypass permette al sangue di superare un condotto vascolare ostruito parzialmente o totalmente.\nEsecuzione.\nIl cardiochirurgo effettua un'incisione longitudinale sul torace, attraverso lo sterno, detta \"sternotomia mediana\". Attraverso questa incisione il chirurgo accede al cuore ed all'aorta. A valle del restringimento sutura un tratto di vena safena grande o piccola prelevata dal paziente, o pi\u00f9 recentemente di arteria mammaria. Successivamente collega l'altra estremit\u00e0 a monte del restringimento o dell'occlusione e pi\u00f9 precisamente su un'incisione effettuata sulla parete aortica. In questo modo il sangue avr\u00e0 un passaggio per aggirare l'ostacolo.\nTipi di interventi.\nIl bypass aorto-coronarico pu\u00f2 essere effettuato attraverso quattro metodologie:\nPer il bypass vengono utilizzate:\nBenefici.\nI benefici sono la diminuzione drastica dell'infarto del miocardio, un recupero di forze e l'eliminazione del dolore dovuto all'ostruzione.\nLo studio ASCERT (\"Survival after PCI or CABG in older patients with stable Multivessel Coronary Disease: Comparative Effectiveness of Revascularization Strategies\"),\ni cui risultati sono stati presentati all'American College of Cardiology il 27 marzo 2012, ha evidenziato la superiorit\u00e0 della rivascolarizzazione chirurgica rispetto all'angioplastica coronarica nei pazienti affetti da malattia coronarica multivasale (\u22653 vasi).\nLo studio ASCERT \u00e8 uno degli studi osservazionali, che ha coinvolto un numero particolarmente elevato di casi, 600.000, con una analisi finale composta da 103.549 pazienti trattati con angioplastica e 86.244 trattati con bypass aorto-coronarico\nI risultati sono stati assolutamente a favore della rivascolarizzazione chirurgica (follow up a 4 anni), infatti gi\u00e0 dal primo anno di controllo le curve di sopravvivenza sono diventate sempre pi\u00f9 divergenti a favore dell'approccio chirurgico.\nRischi.\nI rischi sono: sanguinamento postoperatorio, infezioni, ictus, infarto miocardico perioperatorio, insufficienza renale, insufficienza respiratoria, morte. La mortalit\u00e0 dell'intervento si aggira intorno all'1%.\nIn Italia \u00e8 stato condotto uno studio degli esiti a breve termine di interventi di bypass aorto-coronarico nelle cardiochirurgie partecipanti tra il 1\u00ba gennaio 2002 e il 30 settembre 2004. Il Progetto BPAC era su base volontaria. In USA questo genere di studi vengono fatti a vantaggio dei malati e dei loro familiari che possono cos\u00ec valutare con trasparenza a chi rivolgersi per le cure."}
{"id": "534128", "revid": "19933", "url": "https://it.wikipedia.org/wiki?curid=534128", "title": "RDvsRAA", "text": ""}
{"id": "534129", "revid": "287204", "url": "https://it.wikipedia.org/wiki?curid=534129", "title": "Carestia delle patate in Scozia", "text": "La carestia delle patate in Scozia fu pi\u00f9 una grave crisi agricola che una vera e propria carestia, ma la locuzione inglese \"Highland Potato Famine\" \u00e8 d'uso corrente per descrivere questo periodo della storia delle \"Highland\" e della Scozia. \nUna vera carestia fu dietro l'angolo durante tutto il periodo, caratterizzato da grave malnutrizione, malattie, pesanti tracolli finanziari e traumatiche distruzioni dei beni agricoli essenziali. \nLe cause della crisi furono le stesse che causarono la carestia delle patate in Irlanda all'incirca nello stesso periodo.\nStoria.\nNella met\u00e0 del XIX secolo la maggior parte dei \"crofter\" (coloro che lavoravano i piccoli appezzamenti) della \"highland\" scozzesi dipendevano dalle patate per il loro sostentamento, in quanto erano stati privati dell'accesso a molte terre che avevano lavorato nei secoli precedenti e avevano a disposizione piccoli appezzamenti per sopravvivere. La terra era generalmente povera in localit\u00e0 costiere esposte. Le patate erano pertanto l'unico cibo ad alta resa in grado di garantire il loro sostentamento. Condizioni simili si erano sviluppate in Irlanda.\nNelle \"highland\", nel 1846, i raccolti di patate furono colpiti da una epidemia causata dal fungo della peronospora e l'inverno seguente fu particolarmente rigido e nevoso. Simili problemi ai raccolti erano iniziati prima in Irlanda e quindi i programmi di assistenza furono forse meglio organizzati e pi\u00f9 efficienti in Scozia e in Islanda. Durante il 1847 Sir Edward Pine Coffin us\u00f2 dei vascelli della Royal Navy per distribuire pasti a base di avena e altri rifornimenti. Nondimeno a Wick, Cromarty e Invergordon ci furono delle proteste per via dell\"esportazione\" di grano dai porti locali. Furono mandate delle truppe per sedare le proteste. I cattivi raccolti continuarono durante gli anni 1850 e i programmi di assistenza divennero operazioni semi-permanenti.\nAi \"crofter\" tuttavia le razioni a base di avena non vennero semplicemente fornite: ci si aspettava che in cambio lavorassero e ci\u00f2 diede luogo alla costruzione delle \"destitution roads\". Furono impiegati in progetti di ben poco valore reale, la cui amministrazione fu affidata ad un pesante apparato burocratico, probabilmente creato per sfamare anche gli impiegati ad esso assegnati.\nLe razioni giornaliere assegnate furono di 24 once per gli uomini (circa 680 grammi), la met\u00e0 per le donne e soltanto 8 once (circa 230 g) per i bambini.\nAlcuni latifondisti si diedero da fare per ridurre gli effetti della carestia sulle persone che risiedevano nelle loro tenute. Coffin osserv\u00f2, tuttavia, che molti si volevano sbarazzare del problema insieme alla popolazione: piuttosto che accettare le loro responsabilit\u00e0, essi lasciarono che i \"crofter\" affollassero le strade delle citt\u00e0 o pagarono loro il biglietto per emigrare, portando al fenomeno delle Highland Clearances.\nDurante il decennio seguente il 1847, da tutto il territorio delle \"highland\" oltre \"crofter\" furono inviati oltre oceano in Canada o in Australia. Nel 1857 i raccolti di patate ricominciarono a crescere."}
{"id": "534132", "revid": "33689", "url": "https://it.wikipedia.org/wiki?curid=534132", "title": "Betty Lou", "text": ""}
{"id": "534134", "revid": "2091899", "url": "https://it.wikipedia.org/wiki?curid=534134", "title": "Johannes Eck", "text": "Biografia.\nJohannes Eck proveniva da una famiglia di umili origini e fu cresciuto a Rottenburg da uno zio, il parroco Martin Mayer. Eck studi\u00f2 poi teologia, filosofia, filologia giurisprudenza e scienze naturali alle Universit\u00e0 di Heidelberg, Tubinga, Colonia, e Friburgo in Brisgovia, dove frequent\u00f2 il circolo umanistico di Ulrich Zasius. Nel 1508 fu ordinato presbitero a Strasburgo.\nDopo essersi laureato a Friburgo in Brisgovia, divenne professore di teologia all'Universit\u00e0 di Ingoldstadt, la quale in seguito, grazie a lui e altri eccellenti teologi come Franz Burckhardt, Leonhard Marstaller e Pietro Canisio, sarebbe divenuta il centro intellettuale della controriforma.\nEgli era inoltre membro del capitolo del Duomo a Eichst\u00e4tt e parroco a Ingolstadt della comunit\u00e0 di St. Moritz e della Liebfrauen.\nEck era noto come brillante retore e disponeva di un'istruzione eccezionale per l'epoca. Attir\u00f2 la prima volta l'attenzione su di s\u00e9 con una discussione di etica economica all'Universit\u00e0 di Bologna. Inizialmente Eck si confront\u00f2 con le posizioni di Lutero con una certa benevolenza, ma dopo la pubblicazione delle 95 tesi redasse una forte risposta dal titolo \"Obelischi\", alla quale Lutero replic\u00f2 con gli \"Asterischi\".\nQuando le differenze sulla questione delle indulgenze, della libert\u00e0 dell'Uomo, della giustificazione e del Papato divennero eclatanti, fu organizzata una disputa a Lipsia nel 1519, con la quale Eck fu opposto a Martin Lutero e a Andreas Bodenstein \"(detto Carlostadio)\"\nEck difese le posizioni cattoliche e riusc\u00ec abilmente a fare dire a Lutero che alcune tesi di Jan Hus erano veramente evangeliche, malgrado questi fosse stato condannato dal Concilio di Costanza. Nello stesso anno pubblic\u00f2 la sua opera \"De primatu Petri\", nella quale difendeva il Papato dalle critiche luterane.\nNel 1520 Eck si rec\u00f2 a Roma al fine di ottenere che il processo contro Lutero proseguisse. Al suo ritorno in Germania rese pubblica la bolla papale di scomunica contro Lutero. Eck partecip\u00f2 pure alle dispute di Baden nel 1526 dove batt\u00e9 Giovanni Ecolampadio e Berthold Haller, di Augusta (1530), di Worms (1541) e infine di Ratisbona (1541). Eck divenne pertanto il bersaglio della propaganda luterana. Lo stesso Lutero lo chiamava il maiale di Ingolstadt e \u201cDottor Scrofa\u201d.\nNel 1525 apparve l'opera principale di Eck l'\"Enchiridion locorum communium adversus, Lutherum\", nella quale Eck motivava il proprio rifiuto del Protestantesimo. Del libro furono pubblicate 46 edizioni.\nEck sollecit\u00f2 tuttavia anche l'avvio di riforme in campo cattolico, quali il miglioramento della formazione dei preti, l'abolizione degli abusi nella concessione di indulgenze e nella riscossione delle decime. Queste richieste saranno esaminate e in buona parte accolte dopo la sua morte dal Concilio di Trento.\nEck present\u00f2 anche una propria traduzione della Bibbia e pubblic\u00f2 un libro di prediche in due volumi al fine di migliorare la qualit\u00e0 delle omelie nelle chiese cattoliche. In ogni caso egli respinse sempre l'impostazione dei riformatori, che a suo parere, rappresentava un falso attacco alla tradizione spirituale e teologica del Cristianesimo."}
{"id": "534135", "revid": "466539", "url": "https://it.wikipedia.org/wiki?curid=534135", "title": "Quo vadis? (romanzo)", "text": "Quo vadis?, opera letteraria dello scrittore polacco Henryk Sienkiewicz, \u00e8 un romanzo storico pubblicato dapprima a puntate nel 1894 sulla Gazzetta Polacca e quindi raccolto in un unico volume nel 1896, port\u00f2 a livello internazionale la fama dell'autore, che per questo divenne Premio Nobel per la letteratura nel 1905.\nSullo sfondo della Roma imperiale, soffocata dalla tirannide di Nerone, viene narrata la storia d'amore contrastata e impossibile fra Ligia, una cristiana proveniente dai Ligi, e Marco Vinicio, patrizio romano. Il loro \u00e8 un amore solcato dalle differenze ideologiche che dividono i loro mondi: quello pagano, nel suo massimo splendore di gloria e nella sua massima decadenza morale, e quello dei cristiani delle catacombe, impregnato di preghiera e amore fraterno. La loro storia affonda dunque in quella serie di avvenimenti storici che condurranno al grande incendio di Roma del 64 e, di conseguenza, alla successiva persecuzione anti-cristiana.\nSienkiewicz decise di dare questo titolo al suo romanzo in ricordo del famoso episodio - ripreso da una tradizione popolare non contenuta nei Vangeli - nel quale Ges\u00f9 appare a san Pietro, il quale gli rivolge appunto la domanda: \"Quo vadis, Domine?\" (Dove vai, Signore?).\nTrama.\nIndice dei capitoli.\nCapitolo I.\nMentre Petronio, stanco per un banchetto della notte precedente, si d\u00e0 alle cure del corpo, giunge in visita suo nipote Marco Vinicio, figlio di sua sorella. Dopo una generica conversazione, il giovane arriva al motivo per cui \u00e8 venuto a chiedere aiuto allo zio: di ritorno da una campagna contro i Parti, sotto la guida di Corbulone, \u00e8 stato costretto a fermarsi lungo la via per essersi slogato un braccio; nella casa dell'ex tribuno Aulo Plauzio, che l'ha accolto e assistito, ha conosciuto Callina, chiamata da tutti Ligia poich\u00e9 ella \u00e8 una principessa di questo popolo del nord. Attratto dal suo splendido aspetto di vergine pura, Vinicio se n'\u00e8 innamorato ma, intimidito dal suo stesso sentimento, chiede ora allo zio Petronio di aiutarlo.\nCapitolo II.\nPetronio e Vinicio, usciti da palazzo, si dirigono in lettiga verso la villa di Aulo Plauzio. Passati dal foro romano ritirano un libro, il Satyricon, opera dello stesso Petronio. Giunti in casa del vecchio tribuno, notano la straordinaria aria di pace che permea la dimora. Mentre i due patrizi discutono con Pomponia Grecina, moglie di Plauzio, fa la sua prima apparizione la giovane Ligia, delicata e pura fanciulla, istruita e gioiosa. Vinicio passeggia con lei cercando, invano, di mostrarle il suo amore. Il capitolo si conclude con l'enigmatica frase di Pomponia che risponde a una domanda di Petronio dicendo: \"Io credo in Dio unico, giusto e onnipotente\".\nCapitolo III.\nIn lettiga Petronio commenta sarcasticamente la frase di Pomponia, mentre Marco non vuole pi\u00f9 attendere, ama Ligia ed \u00e8 disposto a tutto pur di averla. Appena giunti in casa di Crisotemide, amante di Petronio, questi ha un colpo di genio: presto Ligia sar\u00e0 in casa di Marco.\nCapitolo IV.\nIl giorno dopo, al mattino, il centurione Hasta bussa alla porta di Aulo Plauzio con un drappello di uomini: ha ricevuto dall'imperatore l'ordine di portare via Ligia che, essendo un ostaggio, \u00e8 propriet\u00e0 di Nerone. Ursus, schiavo ligio fedelissimo alla giovane, chiede di poterla seguire al palazzo imperiale per difenderla dagli abusi che certamente subir\u00e0. Pomponia, per meglio proteggere la figlia adottiva, spedisce una lettera ad Atte, un tempo concubina di Nerone, che ella conosce quale simpatizzante del cristianesimo, professato da Ursus, Ligia e Pomponia. Plauzio, deciso a riprendersi Ligia, comprende che la causa di tutto \u00e8 Petronio e si reca presso il Palatino per chiederne la restituzione.\nCapitolo V.\nPlauzio raggiunge in fretta il palazzo di Seneca, chiedendo al filosofo di difendere la sua causa. Questi, ormai inviso a Nerone, non pu\u00f2 far nulla se non lamentarsi con Petronio per il turpe gesto, di certo poco degno di un \"arbiter elegantiarum\". Plauzio, recatosi presso Marco Vinicio, lo rimprovera aspramente per avergli portato via Ligia. Il giovane, ignaro del piano dello zio, corre furibondo al suo palazzo. Plauzio crede di averla vinta ma a sera gli giunge un messaggio da parte di Vinicio: Cesare ha voluto che la giovane fosse condotta al suo palazzo, la sua volont\u00e0 \u00e8 legge.\nCapitolo VI.\nMarco Vinicio raggiunge furioso lo zio, cerca di fargli del male ma questi sa difendersi con forza. Il giovane era convinto che Petronio avesse fatto rapire Ligia perch\u00e9 attratto da lei o per farne dono a Nerone, questi si discolpa e gli spiega la legge secondo la quale un ostaggio imperiale \u00e8 propriet\u00e0 dell'imperatore e questi pu\u00f2 farne uso quando meglio vuole. Non potendo negare nulla al suo fidato amico, Nerone ha concesso a Petronio di portar via la fanciulla dalla casa di Plauzio e condurla, qualche giorno dopo, in casa di Vinicio. Il giovane tribuno, entusiasta, scrive ad Aulo Plauzio la lettera sopracitata.\nCapitolo VII.\nLigia, nel palazzo imperiale, \u00e8 affidata alle cure di Atte che subito si affeziona a lei per i suoi modi gentili. Gli schiavi preparano un sontuoso banchetto per la sera e Ligia dovr\u00e0 parteciparvi, abbigliata come meglio potr\u00e0. Sebbene la giovane non voglia mescolarsi ai viziosi cortigiani di Nerone ne \u00e8 costretta per non attirarsi subito l'ira di Cesare. Al banchetto saranno presenti Petronio e Marco Vinicio: a loro Ligia potr\u00e0 chiedere d'intercedere affinch\u00e9 la riconducano a casa. La fanciulla si sente risollevata e si prepara per il banchetto. A sera giungono in massa i cortigiani, i \"clientes\" e i servitori dei nobili patrizi, raggiunti poco dopo dallo stesso Nerone e da Poppea, giunta l\u00ec soltanto per ascoltare il canto del marito. Ligia siede al fianco di Marco Vinicio ma questi, dopo essersi ubriacato, acceso di passione per lei, cerca di farle del male; la giovane spaventata dal patrizio e dalle orge che in quel momento si svolgono al banchetto cerca di fuggire ma le \u00e8 impossibile. In suo aiuto accorre Ursus, lo schiavo ligio, che scaraventa lontano Vinicio e porta via la sua padrona da quel lupanare. Marco, fiaccato dal vino, non riesce a fermarla.\nCapitolo VIII.\nLigia e Ursus decidono di tornare nella loro terra natia, nonostante le preoccupazioni di Atte; solo cos\u00ec la giovane si salver\u00e0 dai soprusi di Vinicio e potr\u00e0 proteggere Aulo e Pomponia, risparmiando loro la collera di Cesare che li colpirebbe se ella invece tornasse nella loro casa. Ursus decide dunque di recarsi dal vescovo di Roma, Lino, e chiedere l'aiuto di un drappello di cristiani che libereranno Ligia quando questa verr\u00e0 condotta in casa di Vinicio la stessa sera.\nCapitolo IX.\nNonostante sia anch'ella innamorata di Vinicio, Ligia \u00e8 stata delusa da lui e non vuole che egli la sposi. Atte cerca di farla ragionare ma ella \u00e8 risoluta e non cede. In quel momento esse vengono raggiunte dall'imperatrice Poppea che passeggia nei suoi giardini con le serve e la figlioletta in fasce. Sbalordita per la bellezza della giovane cristiana, la sovrana teme che Nerone l'abbia presa a palazzo per sostituire lei, splendida ma senza dubbio pi\u00f9 vecchia. Venuta a sapere che Ligia dovr\u00e0 essere consegnata al giovane Vinicio, va via trionfante lasciando inascoltate le preghiere della fanciulla. La piccola Augusta, figlia di Nerone e Poppea, comincia a piangere disperata. Al tramonto un gruppo di schiavi di Vinicio, guidati dal liberto Atacino, si recano a palazzo per prendere Ligia.\nCapitolo X.\nMentre Vinicio attende innervosito l'arrivo dell'amata fanciulla, Petronio e l'amante Crisotemide ridono per la sua fretta. Per strada la lettiga di Ligia viene assaltata da un gruppo di cristiani, la giovane viene salvata da Ursus che nello scontro uccide inavvertitamente il liberto Atacino. Tornati a casa gli schiavi di Vinicio chiedono perdono al padrone che, furibondo, li condanna alla flagellazione e alla prigionia.\nCapitolo XI.\nIl mattino dopo Marco si reca al palazzo imperiale: crede sia stato Cesare a rapire Ligia. Chiede sue notizie ad Atte ma questa assicura che Nerone non \u00e8 uscito la sera prima perch\u00e9 al capezzale della piccola Augusta moribonda. Sarebbe meglio per Ligia che non si scopra dove sia: Poppea crede che la giovane le abbia stregato la figlia, che adesso rischia la vita. Se la principessa sopravvive tutti riterranno infondata tale ipotesi ma se la neonata muore allora l'imperatrice cercher\u00e0 Ligia per ucciderla. Marco, convinto dunque che n\u00e9 Nerone n\u00e9 Pomponia siano colpevoli del rapimento, si allontana dal palazzo imperiale e trova Petronio, che ha ordinato ai suoi servitori di sorvegliare tutte le porte della citt\u00e0.\nCapitolo XII.\nVinicio e Petronio ipotizzano che la fanciulla sia stata rapita dai suoi correligionari: Pomponia tempo prima era stata accusata di essere una cristiana e parecchi schiavi, come Ursus, abbracciavano quella fede. Per distrarre il giovane nipote, il cui fisico comincia a cedere per il nervosismo, Petronio lo invita a unirsi a una delle sue schiave, fra cui la pi\u00f9 bella \u00e8 una greca di nome Eunica. Vinicio rifiuta la proposta ed esce alla ricerca di Licia; Petronio ordina che la schiava sia condotta in casa del nipote ma questa chiede implorante di rimanere con lui, senza che il patrizio sappia spiegarsi il perch\u00e9. Dopo averla punita, l'atriense ricorda al padrone che un giorno Eunica gli aveva parlato d'un tale capace di trovare chiunque e dovunque che, se ben pagato, sarebbe riuscito a trovare Ligia.\nCapitolo XIII.\nIl tale viene subito convocato: il suo nome \u00e8 Chilone Chilonide, un greco filosofo, mago, indovino, profeta (in poche parole, un ciarlatano). Conosce gi\u00e0 tutto ci\u00f2 che riguarda Ligia e Vinicio, con un buon prezzo la trover\u00e0 in poco tempo. \u00c8 certo che i suoi correligionari l'hanno aiutata a fuggire: non conosce i loro luoghi di riunione ma \u00e8 pronto a scoprirlo presto. Unico indizio datogli da Vinicio: il simbolo d'un pesce. Corso in una locanda della Suburra, Chilone comincia subito a chiedere informazioni.\nCapitolo XIV.\nGrandi e solenni celebrazioni accompagnano le esequie della principessa Augusta, Nerone ne piange la perdita, ordina che sia divinizzata e le sia eretto un tempio con sacerdoti speciali. Nel vedere Petronio, l'imperatore lo maledice, convinto come la moglie della colpevolezza di Ligia. Il cinico patrizio usa subito la sua arte oratoria per cancellare dalla sua mente quel pericoloso sospetto; per distrarsi gli consiglia di fare un viaggio in Grecia, dove potr\u00e0 dare sfogo alla sua arte poetica. Qualche giorno dopo Chilone torna da Vinicio e gli comunica di aver trovato il significato del simbolo del pesce: le lettere della parola greca \"\u1f30\u03c7\u03b8\u03cd\u03c2\" (\"ichth\u00f9s\", cio\u00e8 \"pesce\") non sono altro che un acronimo per \"Ieso\u00f9s Christ\u00f2s Theo\u00f9 Ui\u00f2s Sot\u00e8r\" (\"Ges\u00f9 Cristo figlio di Dio Salvatore\"), ci\u00f2 dimostra che la fanciulla \u00e8 una cristiana e che i suoi correligionari sono complici della sua fuga. Per l'occasione Chilone ha imbrogliato un gruppo di cristiani facendo credere di essere un loro presbitero e presto trover\u00e0 Ligia: per acquistarsi il loro favore deve prima pagare il riscatto per un giovane di nome Quinto, figlio del vecchio cristiano Euricio, reso schiavo dal nobile Pansa ma troppo debole per il lavoro assegnatogli. Vinicio sospetta che il ciarlatano voglia accaparrarsi il denaro e promette che invier\u00e0 con lui un suo servo con la somma richiesta per controllare che il pagamento venga effettuato.\nCapitolo XV.\nPetronio invia una lettera al nipote spiegando come la corte imperiale passa le giornata ad Anzio, dove Nerone ha voluto recarsi per ristabilire l'animo dopo la morte della figlia. Vinicio risponde commentando le notizie ricevute da Chilone: Ligia \u00e8 a Roma e presto sar\u00e0 con gli altri cristiani a una riunione nella quale predicher\u00e0 il famoso Pescatore, uno degli apostoli di Ges\u00f9.\nCapitolo XVI.\nChilone raggiunge Vinicio e gli rivela che fra i cristiani vi \u00e8 un certo Glauco, un tempo suo amico, il quale l'ha tradito vendendo sua moglie e i suoi figli e ora cerca anche lui per ucciderlo. Il millantatore chiede aiuto al giovane patrizio che gli offre del denaro per trovare sicari e uccidere il pericoloso Glauco.\nCapitolo XVII.\nIn verit\u00e0 non \u00e8 Glauco ad aver venduto i figli e la moglie di Chilone ma viceversa; questi era convinto di averlo ucciso e adesso non sa cosa fare per difendersi dalla vendetta del vecchio amico. Messosi alla ricerca d'un cristiano che, a buon prezzo, l'aiuti nel suo intento di eliminarlo incontra un tale Urbano, lavorante al mulino. Questi \u00e8 in realt\u00e0 Ursus, presentatosi col suo nome cristiano: Chilone gli fa credere che Glauco sia un traditore, che vuole condannare i suoi correligionari, consegnare Ligia a Marco Vinicio. Ursus inizialmente non vuole ascoltarlo ma alla fine cede e promette che eliminer\u00e0 il traditore, Chilone gli assicura che il vescovo Lino e il Grande apostolo lo perdoneranno per il peccato commesso.\nPersonaggi.\nI protagonisti.\nIl personaggio \u00e8 liberamente tratto dalla descrizione che Tacito fa di Caio Petronio o Petronio Arbitro, arbitro d'eleganza e probabile autore del Satyricon.\nFilmografia.\nDal romanzo sono stati tratti sei film, alcuni dei quali di grande successo:"}
{"id": "534140", "revid": "61024", "url": "https://it.wikipedia.org/wiki?curid=534140", "title": "Johann Eck", "text": ""}
{"id": "534143", "revid": "61024", "url": "https://it.wikipedia.org/wiki?curid=534143", "title": "Giovanni Eck", "text": ""}
{"id": "534144", "revid": "1226", "url": "https://it.wikipedia.org/wiki?curid=534144", "title": "La Bambina della Sesta Luna", "text": ""}
{"id": "534145", "revid": "1543377", "url": "https://it.wikipedia.org/wiki?curid=534145", "title": "Ferdinando Coppola", "text": "Carriera.\nClub.\nNapoli.\nCresciuto nel Napoli, esordisce in Serie A il 16 maggio 1998, a 20 anni, in occasione della partita giocata allo Stadio San Paolo contro il (2-2). Viene subito notato dal commissario tecnico della Nazionale Italiana Under-21 Marco Tardelli, che lo convoca in vista dell'amichevole contro la Scozia del 23 maggio 1998; Coppola, tuttavia, non scende in campo nella vittoria di Castel di Sangro per 4-0. Nella stagione successiva, in Serie B, \u00e8 il terzo portiere della squadra partenopea e disputa le ultime 2 gare di campionato.\nLa definitiva consacrazione arriva poco dopo l'inizio del girone di ritorno della stagione successiva: partito come vice di Alessio Bandieri, a causa di alcune incertezze di quest'ultimo viene schierato come titolare dall'allenatore Walter Novellino.\nNella stagione 2000-2001, in massima serie con Zden\u011bk Zeman in panchina, \u00e8 ancora il titolare, pur non godendo della piena fiducia dell'allenatore, che caldeggia l'acquisto di un portiere esperto e pi\u00f9 adatto al suo schema.\nBologna.\nDopo la sconfitta interna per 5-1 contro il Bologna del 22 ottobre 2000, nella quale commette numerosi errori, viene ceduto in prestito proprio alla squadra emiliana, alla ricerca di una riserva di Gianluca Pagliuca. La societ\u00e0 rossoblu lo acquista definitivamente l'anno seguente, facendolo rimanere in rosa per altre due stagioni, tutte in Serie A, ma sempre come secondo portiere, con il ruolo da titolare solamente per le gare di Coppa Italia.\nDurante il periodo al Bologna si concede una piccola parentesi televisiva, partecipando ad una puntata di \"Un posto al sole\" con altri due ex calciatori del Napoli, Paolo Cannavaro e Benito Carbone.\nAscoli e prestito alla Reggina.\nNell'estate del 2003 passa a parametro zero all', in Serie B, ma a causa di un infortunio nel precampionato si ritrova nuovamente nel ruolo di secondo portiere e a gennaio viene ceduto in prestito con diritto di riscatto alla , in Serie A.\nL'anno seguente la squadra amaranto decide di non esercitare il diritto di opzione e Coppola torna ad Ascoli, dove parte inizialmente come riserva, guadagnando il ruolo di numero 1 a met\u00e0 campionato. In questa stagione gioca 28 partite in campionato, che vede la societ\u00e0 bianconera promossa a tavolino in Serie A, e 2 nei play-off. Nella stagione 2005-2006 disputa quindi la sua prima stagione da titolare in massima serie, scendendo in campo in tutte le 38 partite di campionato.\nMilan e prestito al Piacenza.\nL'ottima stagione lo porta, nell'estate del 2006, a essere acquistato dal Milan a parametro zero, che gli offre un contratto triennale fino al 30 giugno 2009. Ci\u00f2 nonostante, il 22 agosto dello stesso anno, pur di giocare con continuit\u00e0, accetta il trasferimento in prestito al , in Serie B, in cerca di un nuovo portiere dopo l'infortunio di Mario Cassano. Con la maglia biancorossa gioca tutti i match di campionato, in cui il Piacenza si classifica al quarto posto; tuttavia non prende parte ai play-off, che in questa stagione non si sono disputati a causa dell'eccessivo distacco tra la terza classificata, il Genoa, e la quarta, il Piacenza appunto.\nA fine stagione torna al Milan per fine prestito.\nAtalanta.\nIl 29 giugno 2007 viene acquistato in prestito dall'Atalanta, in Serie A. Esordisce in maglia nerazzurra il 26 agosto seguente, in occasione della trasferta di Reggio Calabria contro la Reggina, sua ex squadra, che vede gli orobici pareggiare per 1-1. Con la societ\u00e0 bergamasca ottiene il record di essere stato l'unico calciatore, in quel campionato, ad aver disputato tutte le 38 partite senza aver mai saltato un minuto, inoltre risulta decisivo proprio nella gara in casa del Milan, quando para al 90\u00ba un rigore decisivo ad Andrea Pirlo con l'Atalanta che esce vittoriosa per 2-1 da \"San Siro\".\nIl 16 giugno 2008 i bergamaschi prelevano la met\u00e0 del cartellino del giocatore dal Milan, a fronte di un importo di 750.000 euro. All'inizio del girone di ritorno della stagione in corso, dopo alcune prestazioni poco convincenti, perde il posto da titolare, con il tecnico Luigi Delneri che gli preferisce Andrea Consigli, interrompendo una striscia di oltre 140 presenze consecutive del calciatore napoletano.\nNella stagione successiva rimane il vice di Consigli, collezionando 8 presenze in campionato e 1 in Coppa Italia.\nRitorno al Milan e parentesi a Siena e Torino.\nAl termine della stagione il Milan riscatta la compartecipazione per 200.000 euro e cede il portiere classe 1978 in prestito al , in Serie B.\nDebutta con la maglia bianconera il 22 agosto 2010, nel corso del match valevole per la prima giornata di campionato giocato allo Stadio Adriatico contro il Pescara (1-1). Con la societ\u00e0 toscana gioca in totale 42 partite, di cui 2 in Coppa Italia, contribuendo alla promozione in Serie A della squadra.\nAl termine del campionato fa ritorno al Milan, che lo cede ancora in prestito, questa volta al Torino, sempre in Serie B. In maglia granata debutta il 27 agosto 2011, sempre contro una sua ex squadra, questa volta l'Ascoli, in occasione della trasferta del Del Duca vinta per 2-1. Con la societ\u00e0 torinese gioca 24 partite da titolare tra campionato e Coppa Italia, terminando anzitempo la sua stagione il 22 gennaio 2012, quando, nel corso del match esterno contro il Cittadella, si scontra fortuitamente con il compagno di squadra Valerio Di Cesare, riportando una distorsione del ginocchio sinistro con rottura del legamento crociato anteriore e del legamento collaterale mediale.\nScaduto il prestito ritorna al Milan. Il 9 dicembre 2012, dopo aver scontato la squalifica di quattro mesi impostagli dal TNAS in merito all'inchiesta calcioscommesse, viene convocato per la prima volta dall'allenatore Massimiliano Allegri, in vista del match esterno proprio contro il Torino. Il 31 gennaio 2013, tuttavia, ritorna al Torino, che lo acquista a titolo definitivo con un contratto semestrale. Dopo aver disputato solo l'ultima giornata di campionato contro il , il 1\u00ba luglio rimane svincolato e il 19 agosto 2013 firma un nuovo contratto con il Milan, scegliendo di indossare la maglia numero 35.\nRitorno al Bologna e il passaggio all'Hellas Verona.\nL'8 luglio 2014 viene ceduto a titolo definitivo al Bologna appena retrocesso in Serie B, tornando in rossobl\u00f9 dopo undici anni; conquistato il posto di titolare, ricopre un ruolo da protagonista e trascina la squadra verso la promozione in massima serie grazie a numerose prodezze, piazzandosi inoltre 7\u00ba nella Top 15 dei portieri di Serie B secondo una classifica stilata dalla Lega Serie B.\nA fine stagione rimane svincolato e il 17 luglio 2015 firma per il Verona in Serie A, come terzo portiere. Complici la cessione di Rafael ed un lieve infortunio di Gollini, torna titolare in serie A dopo pi\u00f9 di due anni e mezzo in occasione di Verona-Genoa (1-1). I giallobl\u00f9 chiudono comunque la stagione con una retrocessione e sono costretti a ripartire dalla serie cadetta. Durante l'estate viene confermato come portiere di riserva, alle spalle di Nicolas.\nAllenatore.\nBologna.\nIl 19 novembre 2019 viene ingaggiato con un contratto annuale dal come collaboratore tecnico della Prima Squadra e del Settore Giovanile per quanto concerne la preparazione dei portieri. Alla fine della stagione non rinnova il suo contratto.\nCremonese.\nL'8 gennaio 2021 entra a far parte dello staff di Fabio Pecchia, neoallenatore della , come preparatore dei portieri.\nCalcioscommesse.\nChiamato in causa nell'inchiesta del calcioscommesse, il 26 luglio 2012 viene deferito dal procuratore federale Stefano Palazzi per illecito sportivo in riguardo alla partita AlbinoLeffe-Siena del 29 maggio 2011. Il 1\u00ba agosto Palazzi richiede per lui una squalifica pari a 3 anni e 6 mesi ma il 10 agosto seguente, in primo grado, la Commissione Disciplinare lo condanna a 6 mesi di squalifica (reato derubricato da illecito sportivo a omessa denuncia). Il 22 agosto, in secondo grado, gli viene confermata la squalifica, mentre il TNAS, ultimo livello di giudizio sportivo, la riduce a 4 mesi, permettendo il rientro del calciatore l'8 dicembre.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nIl 25 agosto dello stesso anno Massimo Mezzaroma (ex presidente del Siena), Pier Paolo Sganga (ex consigliere d'amministrazione) e Cristian Stellini (ex collaboratore tecnico) vengono deferiti dal Procuratore Federale Stefano Palazzi in relazione alla tentata combine di Siena-Varese 5-0 del 21 maggio 2011: Coppola avrebbe rifiutato la combine propostagli da Sganga senza per\u00f2 denunciare il fatto alle autorit\u00e0 e andando a riferire l'accaduto al compagno di squadra Filippo Carobbio. Per evitare il deferimento per omessa denuncia, concorda con la procura un patteggiamento."}
{"id": "534150", "revid": "1699816", "url": "https://it.wikipedia.org/wiki?curid=534150", "title": "Ultimate Mortal Kombat 3", "text": "Ultimate Mortal Kombat 3 \u00e8 un videogioco di tipo picchiaduro, evoluzione del precedente titolo \"Mortal Kombat 3\". Il gioco \u00e8 stato sviluppato per Super Nintendo, Sega Mega Drive e Sega Saturn; in seguito sono state pubblicate delle versioni per console moderne come Nintendo DS e PlayStation 2. Il gioco \u00e8 disponibile anche per Xbox 360 tramite il servizio Xbox Live. Nel 2011 \u00e8 stato incluso nella raccolta per console (PS3, Xbox 360) e PC (Windows) intitolata \"Mortal Kombat Arcade Kollection\", in cui appare nella sua originaria forma arcade (sala giochi), assieme ai classici \"MK1\" e \"MK2\".\nModalit\u00e0 di gioco e differenze rispetto a \"MK3\".\nRispetto a \"Mortal kombat 3\" sono stati aumentati gli effetti e i bonus sbloccabili tramite i \"Kombat Kodes\", codici da inserire nelle schermate che appaiono prima di ogni incontro.\nFu creata anche una versione per Nintendo DS dove introduceva anche il minigioco Puzzle Kombat, visto in \"Mortal Kombat Deception\". In questa versione alcuni personaggi, come Rain e Noob Saibot, non possono essere utilizzati; quest'ultimo \u00e8 giocabile solo tramite un codice. Per facilitare i giocatori durante i combattimenti nello schermo superiore o inferiore (modificabile in opzioni) sono presenti tutti i codici per le mosse speciali e le fatality, friendship, animality e babality; manca il codice per le brutality, visto che per eseguirle \u00e8 necessaria solo una combo molto lunga.\nRispetto alla versione base del gioco (Mortal Kombat 3), sono stati reinseriti diversi personaggi che avevano spiccato in \"MK 1\" e \"2\", ovvero i guerrieri ninja (sia maschili che femminili), la cui esclusione non era evidentemente stata ben accolta dal pubblico. Nella versione originale (arcade, Sega Saturn, Xbox 360, PlayStation 2, Nintendo DS), cinque di essi appaiono subito selezionabili, ovvero Scorpion, Reptile, Kitana, Jade, Smoke cyborg (nota: Smoke cyborg era gi\u00e0 incluso in \"MK3\", ma era considerato personaggio \"segreto\"). In aggiunta, tre personaggi sono utilizzabili dopo averli \"sbloccati\" (attraverso un apposito codice), ovvero Ermac (un nuovo ninja dalla divisa rossa, mai apparso prima), Mileena e Sub-Zero mascherato.\nNelle versioni per SNES e MegaDrive, invece, sono stati aggiunti come selezionabili Rain, Noob Saibot, Mileena, Sub-Zero mascherato ed Ermac, mentre i personaggi nascosti selezionabili sono Smoke ninja, Motaro e Shao Kahn.\nPersonaggi.\nA seconda della versione presa in considerazione, alcuni personaggi risultano gi\u00e0 selezionabili. Ad esempio, nelle versioni Super Nintendo e Mega Drive, Mileena, Ermac e Sub-Zero mascherato sono normalmente presenti nella schermata di selezione, mentre devono essere sbloccati su Sega Saturn."}
{"id": "534158", "revid": "94647", "url": "https://it.wikipedia.org/wiki?curid=534158", "title": "Allocuzione", "text": "Lallocuzione \u00e8 il riferimento linguistico del parlante al suo interlocutore; tutte le forme (parole o sintagmi nominali) impiegate dal parlante per denotare l'interlocutore sono chiamate allocutivi; il parlante viene definito come allocutore, mentre l'interlocutore \u00e8 lallocutario.\nNon rientrano nella definizione di allocutivo le forme generiche usate per attirare l'attenzione o per stabilire un canale di comunicazione (funzione fatica), ma solo i termini che denotano l'allocutario; per esempio: pronomi personali, titoli, termini di parentela, termini di stima o affetto, insulti.\nNei fenomeni di allocuzione rientra l'espressione della \"cortesia\": gli allocutivi, infatti, si dividono in allocutivi naturali (adatti ai rapporti paritari) e allocutivi di cortesia (detti \"formule di cortesia\" o \"pronomi di cortesia\"). Questi ultimi sono scelti nei rapporti gerarchici e, in generale, nelle interazioni con persone verso le quali il parlante intende mostrare il proprio rispetto.\nParte dell'atto di allocuzione \u00e8 l'uso di appellativi come \"signora\", \"avvocato\", \"dottoressa\", \"professore\"; sono di particolare importanza in lingue che non conoscono la distinzione tra il \"tu\" ed il \"lei\". Nell'esempio in inglese che segue, l'uso del \"lei\" \u00e8 sostituito da quello dell'appellativo \"sir\": \nNella lingua italiana, hanno grande rilievo il \"tu\" ed il \"lei\", con il loro rapporto di opposizione (rispettivamente confidenziale e formale):\nLe ragioni delle forme di cortesia.\nL'espressione cortese del rispetto \u00e8 legata a due fattori:\nLei, voi, loro.\nLa conversazione \u00e8 regolata da norme di cortesia che si manifestano nella lingua secondo determinate strategie che hanno per scopo quello di rendere visibili la distanza o il rispetto che caratterizzano l'enunciato. Una strategia di cortesia molto usata \u00e8 quella di impersonalizzare l'interlocutore usando la terza persona (\"lei\") al posto della seconda (\"tu\"), oppure usando il plurale al posto del singolare. In questo modo, l'opposizione [\u00b1reverenziale] diventa parte delle regole della lingua. Tipiche soluzioni sono quelle dell'uso del plurale e della terza persona (dunque, forme del tipo \"voi\", \"lei\", \"loro\"):\nIn diverse lingue, per finire, l'opposizione tra allocuzione familiare e cortese - e dunque l'espressione della cortesia - \u00e8 realizzata con strumenti diversi dalla scelta della persona per pronome o verbo. Come accennato, \u00e8 questo il caso del latino classico fino al terzo secolo d.C. Che si faccia uso oppure no di un particolare pronome per l'espressione della cortesia, generalmente si ricorre comunque anche ad ulteriori strategie come l'impiego di titoli (\"signora, dottore, padre\" etc).\nAltri progetti.\n "}
{"id": "534160", "revid": "76963", "url": "https://it.wikipedia.org/wiki?curid=534160", "title": "Ron Goodwin", "text": "Biografia.\nRon Goodwin nasce a Plymouth in Gran Bretagna ed inizia a studiare il pianoforte in giovane et\u00e0. Diplomatosi in pianoforte e tromba alla Guildhall School of Music di Londra, inizia la sua attivit\u00e0 come collaboratore musicale di programmi televisivi. Il suo primo lavoro nel campo della musica \u00e8 di copista e arrangiatore per editori, bande musicali, gruppi e per la BBC. Successivamente lavora anche come direttore d'orchestra in studi di registrazione collaborando con cantanti come, ad esempio, Petula Clark.\nNegli anni cinquanta, costituisce la Ron Goodwin Concert Orchestra con la quale comincia a registrare sue composizioni che portano all'edizione di numerosi LP.\nCompositore di colonne sonore, nella sua attivit\u00e0 pluriennale diriger\u00e0 alcune delle principali orchestre internazionali, quali la Royal Philharmonic Orchestra.\nVincitore di tre Ivor Novello Awards per compositori musicali, uno dei quali nel 1994, alla carriera. Gli viene conferita la cittadinanza onoraria della citt\u00e0 di Londra.\nEgli solitamente dirige sue composizioni, musiche di altri autori e musica leggera. Incide inoltre una grande quantit\u00e0 di composizioni pop arrangiate per orchestra sinfonica.\nRon Goodwin \u00e8 particolarmente famoso per le sue colonne sonore, avendone scritte circa sessanta nel corso della sua carriera.\nLa sua prima colonna sonora fu per il film \"Whirlpool\" di Lewis Allen nel 1958, seguita da alcuni lavori televisivi e dal film \"L'invasione dei mostri verdi\" (\"The Day of the Triffids\") di Steve Sekely nel 1962.\nSono sue le colonne sonore di alcuni famosi film di guerra, in cui il compositore scrive partiture per musiche bandistiche con ottoni e per orchestre sinfoniche.\nEgli ha scritto le musiche, inoltre, di \"Quei temerari sulle macchine volanti\" nel 1965, \"Frenzy\" di Alfred Hitchcock nel 1972 e quattro film della serie Miss Marple, quelli interpretati negli anni '60 dall'attrice Margaret Rutherford.\nGoodwin, che soffriva di asma, \u00e8 morto improvvisamente nella sua casa di Brimpton Common dopo aver concluso di dirigere l'ultima serie di concerti natalizi con la Bournemouth Symphony Orchestra."}
{"id": "534170", "revid": "94647", "url": "https://it.wikipedia.org/wiki?curid=534170", "title": "Allocutivi", "text": ""}
{"id": "534171", "revid": "94647", "url": "https://it.wikipedia.org/wiki?curid=534171", "title": "Allocutivo", "text": ""}
{"id": "534177", "revid": "287204", "url": "https://it.wikipedia.org/wiki?curid=534177", "title": "Giuseppe Calcaterra", "text": "Professionista dal 1985 al 2001.\nCarriera.\nPassato professionista con l'Atala-Campagnolo nel 1985, nei due anni seguenti mostr\u00f2 di avere doti di passista veloce, in grado di reggere il passo su salite non troppo lunghe e di riuscire a contrastare i velocisti nelle volate di gruppo. I risultati giunsero subito: nel 1986 fu terzo in una tappa del Tour de Suisse e secondo al Trofeo Laigueglia, mentre nel 1987 vinse la Nizza-Alassio, una tappa alla Settimana Siciliana e soprattutto la diciottesima tappa del Giro d'Italia con arrivo a Trescore Balneario. Nello stesso anno si piazz\u00f2 inoltre secondo nella classifica finale della Tirreno-Adriatico e della Settimana Siciliana e colse anche un ottimo quinto posto nella Milano-Sanremo.\nNegli anni successivi conquist\u00f2 qualche buon piazzamento e poche altre vittorie (alla fine della carriera saranno nove in totale): tra queste una tappa e la classifica finale del Giro di Puglia, il Giro dell'Appennino nel 1993 e la vittoria nella diciottesima tappa della Vuelta a Espa\u00f1a con arrivo ad Avila nel 1994.\nNel 1995 and\u00f2 a correre nella Mercatone Uno, squadra di Mario Cipollini, e qui si trasform\u00f2 in gregario del capitano nelle volate. Nel 1996 la squadra prese la sponsorizzazione Saeco: per cinque anni Calcaterra fece parte del treno che del toscano.\nCalcaterra sacrific\u00f2 cos\u00ec definitivamente le ambizioni personali di risultato (sfior\u00f2 il successo solo nel 2000 giungendo secondo nell'ultima tappa del Giro d'Italia con tradizionale arrivo a Milano) per dedicarsi esclusivamente ai compiti di gregario fino al 2001, anno in cui decise di interrompere l'attivit\u00e0 agonistica.\nIn carriera corse per Atala, Chateau d'Ax, Amore &amp; Vita, Mercatone Uno e Saeco.\nPer quanto riguarda le grandi corse a tappe, partecip\u00f2 a dodici Giri d'Italia (tutti portati a termine), cinque Tour de France (due quelli conclusi) e cinque volte alla Vuelta a Espa\u00f1a (tre quelle concluse)."}
{"id": "534184", "revid": "76963", "url": "https://it.wikipedia.org/wiki?curid=534184", "title": "Vilma B\u00e1nky", "text": "Biografia.\nPrimogenita di J\u00e1nos B\u00e1nky Koncsics e Katalin Ulbert, nacque a Nagydorog in Ungheria. Dotata di una bellezza eterea e delicata, grazie anche ad una seducente chioma bionda e a splendidi occhi blu, Vilma B\u00e1nky inizi\u00f2 a lavorare poco pi\u00f9 che ventenne in alcuni film in Ungheria e in Francia. Nel 1925 venne notata dal produttore hollywoodiano Samuel Goldwyn che la port\u00f2 in America e la scrittur\u00f2.\nDopo aver imparato la lingua inglese, a partire dalla met\u00e0 degli anni venti del Novecento, B\u00e1nky conquist\u00f2 le platee americane in una serie di film muti sentimentali nei quali recit\u00f2 con altri divi dello schermo, come Ronald Colman e Rodolfo Valentino, che affianc\u00f2 anche nel suo ultimo film d'avventura, \"Il figlio dello sceicco\" (1926).\nNel 1927 la Banky spos\u00f2 il celebre attore Rod La Rocque, con il quale rester\u00e0 fino alla morte avvenuta nel 1969. \nCon l'avvento del cinema sonoro, la carriera di Vilma B\u00e1nky entr\u00f2 in fase di declino e nel 1933 l'attrice abbandon\u00f2 Hollywood. Negli anni seguenti trascorrer\u00e0 il tempo dedicandosi alla sua passione, il golf, e occupandosi di una fondazione di beneficenza, la \"The Banky - La Rocque Foundation.\"\nMor\u00ec all'et\u00e0 di novant'anni per arresto cardiaco.\nPremi e riconoscimenti.\nPer il suo contributo all'industria cinematografica, le venne assegnata una stella sulla Hollywood Walk of Fame al 7021 di Hollywood Blvd."}
{"id": "534186", "revid": "68105", "url": "https://it.wikipedia.org/wiki?curid=534186", "title": "Sheldon Glashow", "text": ""}
{"id": "534190", "revid": "767487", "url": "https://it.wikipedia.org/wiki?curid=534190", "title": "Vartanush", "text": "La vartanush \u00e8 una marmellata ricavata dai petali di rosa. Si tratta di una ricetta tipica dell'Armenia.\nA Venezia \u00e8 prodotta dai monaci dell'Ordine Mechitarista armeno nell'Isola di San Lazzaro, che coltivano molti rosai, alcuni di specie rarissime, nel giardino del convento.\nIn particolare, la rosa migliore da cui ottenere la marmellata \u00e8 la rosa canina, che fiorisce nella tarda primavera; la tradizione vuole inoltre che le rose vadano raccolte al sorgere del sole."}
{"id": "534191", "revid": "33689", "url": "https://it.wikipedia.org/wiki?curid=534191", "title": "Tom Lovett", "text": ""}
{"id": "534192", "revid": "46931", "url": "https://it.wikipedia.org/wiki?curid=534192", "title": "Andrew Browne Cunningham", "text": ""}
{"id": "534193", "revid": "46931", "url": "https://it.wikipedia.org/wiki?curid=534193", "title": "Battaglia di capo Matapan", "text": ""}
{"id": "534195", "revid": "46977", "url": "https://it.wikipedia.org/wiki?curid=534195", "title": "Quartaumentata", "text": ""}
{"id": "534199", "revid": "38120", "url": "https://it.wikipedia.org/wiki?curid=534199", "title": "The masque", "text": ""}
{"id": "534201", "revid": "767487", "url": "https://it.wikipedia.org/wiki?curid=534201", "title": "Decalogo 6", "text": "Decalogo 6 \u00e8 il sesto dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nProtagonista \u00e8 un ragazzo, Tomek, impiegato delle poste, mite e insicuro, che vive assieme a una signora anziana, madre di un suo amico espatriato. Solo, orfano, s'invaghisce di Magda, una donna che abita nel condominio di fronte, pi\u00f9 matura di lui, fatta notare dall'amico prima di partire, e che Tomek inizia segretamente a spiare con un cannocchiale. La guarda, la segue, studia le sue abitudini. Ogni sera il momento dell'osservazione si ripete, anche quando Magda rincasa e trascorre dei momenti di intimit\u00e0 con un uomo. Il ragazzo prover\u00e0 anche a interferire tra i due, seppure sempre timidamente, ad esempio chiamando i vigili urbani per denunciare un'inesistente perdita di gas dalla casa della donna, cos\u00ec da rovinarle la serata con il compagno. Ma \u00e8 durante le sue contemplazioni che si consumano due solitudini, sospese tra il buio dei palazzi, le riprese effettuate sempre dall'alto, come se il regista seguisse tutta la storia da un davanzale, e in cui l'innamoramento del ragazzo s'aggira attorno al suo desiderio senza la forza di toccarlo, limitandosi a osservalo a distanza.\nTomek decide di confessarsi con Magda. La donna all'inizio reagisce male, ma non sembra troppo disturbata. Anzi, quando la sera stessa invita a casa il suo uomo, sposta il letto davanti alla finestra cos\u00ec che Tomek possa guardare (anche se l'uomo in questione prender\u00e0 male l'iniziativa).\nTomek riesce quindi ad ottenere un invito a cena dalla donna, un'occasione per parlarle e conoscersi meglio. Il ragazzo \u00e8 innamorato di lei, anche se non conosce bene l'amore.\nLa donna lo invita a casa propria, un po' per stuzzicarlo, un po' incuriosita. Per convincere Tomek che l'amore non esiste, lo seduce e quando il ragazzo raggiunge l'orgasmo troppo presto, senza neanche consumare con lei un rapporto completo, ma solo sfiorandola, gli dice freddamente: \u00abecco, \u00e8 tutto qua l'amore\u00bb. Tomek scappa via disperato: la donna che aveva idealizzato non corrisponde affatto alla realt\u00e0. Giunto a casa, si taglia le vene.\nMagda \u00e8 turbata dal proprio cinismo. Vede andar via l'ambulanza da sotto casa di Tomek e viene a sapere dalla padrona di casa di lui che \u00e8 all'ospedale ma si salver\u00e0. Quando prova a chiedere di lui all'ufficio postale, le rispondono \u00abSi \u00e8 tagliato le vene per amore\u00bb... quell'amore in cui Magda diceva di non credere. Da quell'avvenimento i ruoli prendono a ribaltarsi: ora \u00e8 lui il disilluso e lei l'innamorata, lui ad avere conosciuto l'amore e lei a volerlo riscoprire, e cerca a tutti i costi di rivederlo.\nQuando, dopo alcuni giorni di incertezza, Magda incontra finalmente Tomek all'ufficio postale, i due si vedono. \u00c8 l'ultima scena, girata dietro un vetro: i due si rincontrano diversi, tanto che a Magda, che finalmente gli sorride, Tomek confida: \"Ho smesso di spiarla\"; mentre sfuma l'immagine su di lei che pensosa e forse un poco delusa lo guarda, il film si conclude.\nVarie.\nIl personaggio silenzioso del \"Decalogo\", interpretato da Artur Barci\u015b, stavolta ha il ruolo di un uomo vestito di bianco e con una valigia in mano, che Tomek incontra per ben due volte.\nIl tema del liquido \u00e8 trattato tramite il latte, ma anche il sangue, e quindi attraverso la dicotomia tra i due.\nPer la prima volta qualcuno gli rivolge la parola, per l'esattezza lo stesso Tomek subito dopo che Magda accetta il suo invito ad uscire.\nTomek, durante la consegna del latte, incrocia il protagonista del \"Decalogo 9\"."}
{"id": "534207", "revid": "1632387", "url": "https://it.wikipedia.org/wiki?curid=534207", "title": "Ponentino", "text": "Il Ponentino \u00e8 un vento lieve occidentale, una brezza di mare, che spira nella stagione estiva ed \u00e8 principalmente avvertito sulle coste dell'Italia centrale, in particolare della Toscana meridionale e del Lazio.\nRaggiunge punte massime di circa 20 nodi sul litorale antistante la citt\u00e0 di Roma.\n\"Er Ponentino\".\nIl Ponentino \u00e8 il vento pi\u00f9 noto fra quelli che spirano su Roma, sebbene nella concezione popolare si intenda con questo termine il vento di Ponente che si leva sul far della sera nella stagione calda.\nDati gli orari e le stagioni in cui lo si avverte (a Roma \u00e8 in realt\u00e0 pi\u00f9 presente in primavera, ma la sensazione di refrigerio \u00e8 pi\u00f9 distinta nei crepuscoli estivi), questo vento \u00e8 divenuto oggetto di una particolare percezione popolare, ben presto elemento di tradizione popolaresca istintiva, nella coincidenza del suo levarsi con l'ora del riposo, della cena (rito fra i pi\u00f9 importanti della romanit\u00e0) e dell'amore.\nDell'amore il Ponentino divenne nel tempo allusivo e romantico riferimento e custode, complice creatore di produttive atmosfere soprattutto per il corteggiamento, silenzioso messaggero delle note di fiduciosi stornelli, di amorosi versi cantati che questo vento, si riteneva, potesse rendere ammaliatori. Ed era, secondo proprio un antico stornello, la miglior scusa per poter assestare una ciocca di capelli dell'amata, forse davvero scomposta da qualche refolo, e per restare nei paraggi a provare una tenera incerta carezza.\nSottintesa cornice delle liturgie alimentari serali che Fellini descrisse in \"Roma\", e forse \"di\" Roma, \"er Ponentino\" \u00e8 in realt\u00e0 rinfrescante ragione e condizione dell'uso romano di cenare, quando possibile, all'aperto, trasportando fra le case aromi di cucinato e trasformando le stanche strade in profumate promesse del ristoro, unendo le singole abitazioni, i singoli nuclei familiari, nel rito della cena che si fa cos\u00ec distintamente collettivo, di rione. Come appunto espressivamente colto dal cineasta.\nD'intorno, intanto, svaniscono i fumi ed i vapori della giornata operosa, ed i monti lontani come il Terminillo o quelli pi\u00f9 vicini come i Castelli, riguadagnano nitidezza nell'aria purificata, rassicurando a vista i Romani che i monti sono ancora l\u00e0, a carpire da questo vento echi e fragranze del \"caput mundi\". E se dopo la cena risoffiasse, vuole sempre la proverbialit\u00e0 degli stornelli, volano di nascosto le notizie, si sviluppano in segreto i progetti, si decidono sacralmente le cose di casa, tramano di traverso le spie e vitaminici si svegliano i pazzi. \n La notazione, di riscontro diffuso, fu attribuita a Giulio Carlo Argan, storico dell'arte ed ex sindaco della Capitale, sul principio degli anni ottanta ."}
{"id": "534212", "revid": "7", "url": "https://it.wikipedia.org/wiki?curid=534212", "title": "Crop circles", "text": ""}
{"id": "534217", "revid": "363629", "url": "https://it.wikipedia.org/wiki?curid=534217", "title": "Guy de Chauliac", "text": "Biografia.\nNacque a Chaulhac tra il 1290 e il 1300, in un piccolo paese nella zona sud ovest del Massiccio Centrale, nella contrada di Malzieu en Loz\u00e8re, da una povera famiglia di contadini. Probabilmente apprese i rudimenti della pratica ortopedica da qualche cerusico o praticone ambulante cos\u00ec che era in grado di trattare le fratture e le lussazioni. Questa sua capacit\u00e0 gli serv\u00ec a curare una nobile del luogo che, per riconoscenza, lo aiut\u00f2 a studiare in una struttura religiosa, ove divenne \u2018chierico\u2019, con conseguente possibilit\u00e0 di intraprendere la carriera medica, a quei tempi era prerogativa del clero.\nStudi\u00f2 nelle facolt\u00e0 di Linguadoca a Tolosa e a Montpellier dove consegu\u00ec il titolo di \"Magister Medicinae\" nel 1325. Frequent\u00f2 quindi l'Universit\u00e0 di Parigi e l'Universit\u00e0 di Bologna, tappa obbligata per i medici dell'epoca perch\u00e9 sede di una famosa scuola di anatomia e chirurgia.\nNel 1344 divenne canonico del convento di Saint-Just a Lione, struttura risalente al V secolo e che vedr\u00e0 nel 1305 l'incoronazione di Clemente V, il Papa che abolir\u00e0 l'ordine dei Templari e trasferir\u00e0 la sede papale ad Avignone. In questo convento, che secondo le consuetudini dell'epoca comprendeva alcuni locali destinati agli infermi, ebbe la possibilit\u00e0 di esercitare la professione medica. Il Papa francese Clemente VI, allora residente ad Avignone lo chiamer\u00e0 a s\u00e9 come archiatra pontificio. Titolo che conserver\u00e0 anche con i suoi successori Innocenzo VI e Urbano V.\nStudi di anatomia.\nNel 1340 Clemente VI, preoccupato per le ricorrenti epidemie di peste, con un atto straordinario per i tempi, concesse l'autorizzazione a praticare l'autopsia dei malati deceduti per questa malattia nella speranza che ci\u00f2 contribuisse a spiegarne le cause. Guy fu tra coloro che pi\u00f9 si avvalse di questa facolt\u00e0 ed il continuo esercizio autoptico gli serv\u00ec a migliorare le conoscenze di anatomia: materia che peraltro aveva gi\u00e0 appreso esaurientemente a Bologna dove aveva avuto la possibilit\u00e0 di seguire le lezioni di Bertuccio di Rolando, a sua volta discepolo del grande Mondino dei Liuzzi (1276 \u2013 1328), ritenuto il padre dell'Anatomia. Mondino nel 1315 aveva pubblicato l\"'Anothomia\" in cui aveva indicato lo studio dell'anatomia come base di ogni progresso medico e chirurgico fissando un preciso protocollo per la pratica autoptica, protocollo che viene seguito ancora oggi. Proprio a Bologna quindi nel 1316, per la prima volta, l'anatomia umana avrebbe assunto dignit\u00e0 di insegnamento accademico.Non vanno per\u00f2 dimenticati i suoi approfonditi studi sullo \"stato dell'arte\" del tempo: la medicina araba. Nel suo trattato \"Chirurgia Magna\" infatti, Guy de Chauliac cita non meno di 200 volte il noto chirurgo arabo-spagnolo Abulcasis e la sua opera (\"al-Tasr\u012bf li-man \u02bfajaza \u02bfan al-ta\u02bfl\u012bf\").\nLa peste nera.\nNel 1348 essendo scoppiata l'epidemia di Peste Nera che port\u00f2 a morte un terzo della popolazione europea, Guy de Chauliac sugger\u00ec a Clemente VI di allontanarsi da Avignone, ma il Papa prefer\u00ec rimanere in sede, chiuso nei suoi appartamenti, tra enormi fuochi perennemente accesi. Probabilmente il grande calore tenne lontano le pulci, veicolo della peste bubbonica e ci\u00f2 consent\u00ec al pontefice di salvarsi. Guy de Chauliac, invece, contrasse la malattia contagiandosi dai malati che curava; riusc\u00ec per miracolo a salvarsi ed eseguendo varie autopsie sui cadaveri, pot\u00e9 quindi descriverla accuratamente, distinguendo la forma bubbonica da quella polmonare, considerata da lui inevitabilmente fatale.\nFama europea.\nMedico famoso, fu consultato da Carlo V di Valois, re di Francia, da Laura de Noves, la musa ispiratrice di Francesco Petrarca, da re di Boemia Giovanni del Lussemburgo. Ad Avignone ebbe modo di conoscere il Petrarca con il quale entr\u00f2 in polemica violenta forse a seguito della morte di Laura dovuta alla peste.\nMor\u00ec a Lione il 23 luglio 1368; secondo alcune fonti venne inumato, a Lione, nel vecchio cimitero dei preti di Saint-Just, divenuto in seguito l'attuale Cimitero di Loyasse.\nPubblicazioni e importanza della sua opera.\nNel 1340 Guy scrive \"Inventorius sive Collectorium Partis Chirurgicalis Medicinae\" un testo che rappresenta la summa delle conoscenze sull'argomento medico in quanto sono citati i testi classici greci e romani, quelli arabi, quelli delle scuole salernitana e bolognese.\n\u00c8 l'autore di \"Chirurgia Magna\" (1363), rielaborazione del testo scritto nel 1340. Il trattato si divide in tre parti: la prima \u00e8 dedicata all'anatomia in quanto anche Guy ritiene indispensabile la sua conoscenza per \"localizzare \" la malattia, la seconda in cui vengono descritti i vari stati morbosi in cinque capitoli di cui rivestono grande interesse quello dedicato alle fratture e distorsioni ed il seguente dedicato all'amputazione degli arti gangrenosi, e l'ultima parte dedicata alla terapia con le indicazioni all'uso degli antidoti e dei salassi.\nLa \"Chirurgia Magna\" \u00e8 scritta volutamente non in latino, la lingua ufficiale, ma in un miscuglio di idiomi in cui al latino si mescolano frasi e termini arabi, greci, provenzali ed in lingua volgare. Guy la dedica ai suoi confratelli ed al suo Maestro Bertuccio. Nella prima edizione inoltre menziona Mondino riconoscendogli l'autorit\u00e0 di Maestro ed il merito di aver dato risalto all'importanza dell'anatomia, base di ogni conoscenza medica.\nLa sua opera avr\u00e0 un grande successo con centinaia tra edizioni, traduzioni e commenti e per almeno 4 secoli rappresenter\u00e0 uno dei punti di riferimento obbligato dei chirurghi di tutta Europa. Nel mondo latino sar\u00e0 conosciuta anche con il soprannome di \u2018Guida di Guido\u2019 in riferimento al suo nome italianizzato di Guido di Cauliaco.\nMente fervida e grande chirurgo descrisse con accuratezza l'ernia e le diagnosi differenziali rispetto ad essa: idrocele e varicocele, e propose una sua terapia chirurgica per questa malattia. Si dedic\u00f2 anche alle malattie dei denti ed alla loro prevenzione e fu il primo ad usare il termine \u2018dentista'. Come Rogerio Frugardi propose alcune misture a base di mandragora, oppio ed altre sostanze per alleviare il dolore. Il suo limite, grave, fu quello di sostenere l'utilizzo del cauterio rispetto al tagliente. \nEgli infatti, con la Scuola Medica Salernitana (Rogerio Frugardi) e quella araba, privilegi\u00f2 la teoria galenica del pus bonum et laudabile e quindi l'utilizzo di metodi che facessero suppurare le ferite. Ci\u00f2 a differenza del suo connazionale Henri de Mondeville che aveva fatto propri gli insegnamenti dei Maestri Ugo e Teodorico de' Borgognoni fautori della teoria \u2018secca\u2019 delle ferite."}
{"id": "534224", "revid": "1372005", "url": "https://it.wikipedia.org/wiki?curid=534224", "title": "Laura de Noves", "text": "Alcuni l'hanno identificata con la Laura conosciuta, amata e celebrata da Francesco Petrarca, altri ritengono che quest'ultima non sia mai esistita e sia stata soltanto un espediente poetico con un riferimento al \"laurus\", l'albero sacro dedicato al dio Apollo, protettore della poesia.\nBiografia.\nNon si sa molto di Laura de Noves. Nata nel 1310 da Audiberto ed Ermessenda de Noves \"in borgo d'Avignone\", Laura si un\u00ec in matrimonio il 16 gennaio 1325 con il marchese Ugo de Sade, col quale gener\u00f2 undici figli. Essa dunque \u00e8 un'ascendente del celebre marchese de Sade.\nFrancesco Petrarca la conobbe due anni dopo che ella si era sposata col marchese, il 6 aprile 1327: \u00e8 in questo giorno (Venerd\u00ec santo nella finzione letteraria di Petrarca, in realt\u00e0 luned\u00ec) che il poeta laureato la vide nella chiesa di Santa Chiara durante il suo soggiorno ad Avignone e se ne innamor\u00f2 all'istante, tanto che continu\u00f2 a celebrarla in ogni sua poesia. \u00c8 lo stesso Petrarca a indicarci le circostanza dell'innamoramento per Laura, nel sonetto \"Era il giorno ch'al sol si scoloraro\":\nL'identificazione della Laura petrarchesca con Laura de Noves ci viene fornita dallo stesso poeta nella \"Familiare\" II, nella quale testimonia l'esistenza della fanciulla ad uno scettico Giacomo Colonna. Tutto quello che si sa di lei, immagine stilizzata dall'amore ideale, viene dalle parole dello stesso Petrarca, che nel nome di \"Madonna Laura\" scrisse il suo \"Canzoniere\", opera composta da 263 rime \"in vita\" e 103 rime \"in morte di Madonna Laura\", per un totale di 366 componimenti. Il poeta aretino ci rende note anche le circostanze della tragica morte, avvenuta il 6 aprile 1348 a causa della peste nera (per la quale spirarono anche gli amici Sennuccio del Bene, Giovanni Colonna e Francesco degli Albizzi), in un passo del \"Triumphus Mortis\":\nVenne sepolta nella chiesa \"des Cordeliers\" di Avignone; la tomba venne aperta dal re Francesco I nel 1533, e si trov\u00f2 tra l'altro un sonetto in italiano.\nIl \"senhal\" Laura.\nUna delle parole, nel \"Canzoniere\" petrarchesco, che pi\u00f9 irradiano molteplici significati \u00e8 proprio \"Laura\": il poeta aretino impiega il nome della fanciulla come espediente poetico dietro il quale celare la figura del lauro, simbolo di gloria e trionfo letterario (di alloro erano composte le corone che andavano a cingere il capo dei massimi poeti). Si tratta di una reminiscenza dal sapore spiccatamente provenzale: era vezzo della letteratura occitanica alludere alla donna amata con un appellativo fittizio ma fonicamente simile, con l'impiego di un'apposita figura retorica, il senhal.\nIn effetti nei sonetti del \"Canzoniere\" la Laura petrarchesca \u00e8 designata, oltre che come \u00ablauro\u00bb, anche come \u00abauro\u00bb (un latinismo per oro) e \u00abaura\u00bb (intesa come brezza, aria); quest'ultimo termine a sua volta richiama l'aurora, simbolo del rinnovamento tanto ambito dal poeta laureato. Evidente \u00e8 anche il riferimento al mito di Dafne che, attiratasi le attenzioni del dio Apollo, si trasform\u00f2 in pianta per sottrarsi alle sue lusinghe: \u00e8 cos\u00ec che Laura assurge a simbolo di un amore non corrisposto ma anche dell'ispirazione divina."}
{"id": "534225", "revid": "599013", "url": "https://it.wikipedia.org/wiki?curid=534225", "title": "Burgaria", "text": "Burgaria, \"Burg\u00e0ria\" o \"Burgar\u00eca\" e anche \"Bulgaria\" fu un antico contado dell'alto Medioevo, corrispondente all'attuale territorio occidentale e nord-occidentale della provincia di Milano (l'Altomilanese). Era uno dei contadi in cui si suddivideva la marca di Milano sotto la dominazione dei longobardi e dei franchi.\nLa pi\u00f9 antica esistenza di un \"Comitatus Burgarensis\" viene menzionata in tre diplomi rispettivamente dell'877, dell'890 e del 919 d.C..\nConfinava probabilmente con il Seprio a nord, il fiume Ticino a ovest (ma andava forse anche oltre), la contea di Milano a sud, ed infine a est con la Brianza, lungo il confine segnato dal fiume Seveso.\nNon \u00e8 ben chiaro se il suo capoluogo fosse l'antica Parabiago, i cui signori furono prima i \"Sambonifacio\", poi i loro discendenti \"Crivelli de Parabiaco\", o se tale borgo fu un territorio autonomo a s\u00e9 stante, dato che in alcuni documenti viene menzionato un \"Contado di Parabiago\".\nAltri centri venivano segnalati dai cronisti di varie epoche, come presunti e/o probabili capoluoghi del Contado: Dairago, ricordata anche come importante capopieve; Corbetta e Rosate, citati come centri di maggiore importanza. Probabilmente la Burgaria cambiava sede alternando i vari paesi, forse in base al predominio di una o dell'altra famiglia nobiliare, nelle varie epoche della sua esistenza.\nEtimologia.\nVi sono tre differenti interpretazioni sull'origine del nome; le due pi\u00f9 probabili si vogliono da brughiera, tipico paesaggio boschivo lombardo (vedi anche Brugherio), o dai bulgari, di cui un piccolo gruppo emigr\u00f2 assieme ai longobardi (come testimonia anche il toponimo Bulgarograsso, in provincia di Como); la terza, pi\u00f9 improbabile data l'antecedenza dell'evento, si richiama addirittura ai burgundi, stabilitisi in piccole zone del Nord Italia durante le prime invasioni barbariche (si veda Sannazzaro de' Burgondi, in provincia di Pavia).\nStoria.\nSorse come territorio autonomo tra il VI e il VII secolo dell'era cristiana, proprio nel periodo di dominio longobardo, e tale rimase dopo la conquista dell'Italia ad opera di Carlo Magno; successivamente all'avvento del Sacro Romano Impero Germanico, pass\u00f2 sotto il Seprio, dato che nell'epoca della Battaglia di Legnano veniva ricordato come parte integrante della contea di Gallarate. Torn\u00f2 contea autonoma verso il XIII o il XIV secolo, per poi decadere con l'inizio del Rinascimento, difatti nei documenti dei secoli successivi la Burgaria non venne pi\u00f9 menzionata e contemporaneamente anche Parabiago, il presunto capoluogo, conobbe un periodo di decadenza.\nPievi.\nLa contea della Burgaria comprendeva in et\u00e0 rinascimentale le seguenti pievi:"}
{"id": "534227", "revid": "599013", "url": "https://it.wikipedia.org/wiki?curid=534227", "title": "Gian Matteo Fagnini", "text": "Professionista dal 1994 al 2005, vinse due tappe al Giro d'Italia 1998, aggiudicandosi anche la classifica intergiro della corsa.\nCarriera.\nDa dilettante vinse alcune importanti gare di categoria (Firenze-Viareggio, Coppa Cicogna, Ruota d'Oro) e, nel 1993, la medaglia d'oro nella prova su strada ai Giochi del Mediterraneo in Francia.\nPassato professionista nel 1994 con la Mercatone Uno, dimostr\u00f2 subito buone doti da velocista riuscendo gi\u00e0 a vincere una corsa, una tappa alla Euskal Bizikleta. L'anno successivo si aggiudic\u00f2 due tappe alla Vuelta Ciclista a Costa Rica e sfiora il ben pi\u00f9 prestigioso successo nell'ultima tappa del Tour de France, dove giunse secondo alle spalle di Djamolidine Abdoujaparov. Nello stesso anno corse per la prima volta con Mario Cipollini, che per il 1996 lo volle nel treno delle sue volate alla Saeco.\nPer Fagnini fu la svolta: nacque e si perfezion\u00f2 in quegli anni il \"treno rosso\" della Saeco e il velocista lecchese fu designato come ultimo uomo (ossia colui che deve lanciare la volata al velocista principale fino agli ultimi 200 metri). Diventando dunque principalmente un gregario, non ebbe pi\u00f9 molte occasioni per cercare vittorie personali. Tuttavia le poche che ebbe, riusc\u00ec a sfruttarle al meglio: nel 1997 vinse una tappa della Volta a la Comunitat Valenciana e durante il Giro d'Italia 1998 riusc\u00ec ad imporsi in due tappe. Cipollini non riusc\u00ec a concludere la corsa a causa della durezza del percorso, si ritir\u00f2 e la squadra decise cos\u00ec di dare via libera a Fagnini, che riusc\u00ec a ripagare la fiducia con due vittorie di tappa, nella ventesima frazione, che si concludeva in territorio svizzero a Mendrisio, e nell'ultima con il tradizionale arrivo a Milano. Inoltre, grazie anche ai punti conquistati nelle volate ai traguardi intermedi, Fagnini si aggiudic\u00f2 anche la maglia azzurra dell'intergiro.\nNel 1999 si piazz\u00f2 secondo e terzo in due tappe della Tirreno-Adriatico e al Giro d'Italia fu secondo nella volata alle Terme Luigiane alle spalle di Laurent Jalabert. A fine anno Fagnini lasci\u00f2 la Saeco per trasferirsi nella tedesca Team Deutsche Telekom, per aiutare a vincere il tedesco Erik Zabel che, grazie al suo lavoro, riusc\u00ec a tornare competitivo, con vittorie di tappa al Tour de France e alla Milano-Sanremo (in quest'ultima riuscir\u00e0 a portare a quattro i suoi successi). Negli anni alla Telekom Fagnini riusc\u00ec a vincere anche il Giro di Colonia e una tappa alla Vuelta a Asturias, poi, una volta lasciata la squadra tedesca, decise di mettere la sua esperienza soprattutto al servizio dei giovani nella Domina Vacanze nel 2004 e nella Naturino-Sapore di Mare nel 2005. Proprio al termine del 2005 Fagnini decise di chiudere l'attivit\u00e0 agonistica.\nNelle grandi corse a tappe vanta tre partecipazioni al Giro d'Italia, che concluse due volte, con due vittorie di tappa nel 1998, otto partecipazioni al Tour de France (concluso in quattro occasioni) e una sola partecipazione alla Vuelta a Espa\u00f1a che, per\u00f2, non riusc\u00ec a portare a termine."}
{"id": "534228", "revid": "729019", "url": "https://it.wikipedia.org/wiki?curid=534228", "title": "Motorway M6", "text": "L'autostrada M6 \u00e8 l'autostrada pi\u00f9 lunga del Regno Unito.\nHa una lunghezza totale di 364,8 km. L'autostrada passa le citt\u00e0 di Coventry, Birmingham, Stoke-on-Trent, Warrington, Preston terminando a Carlisle, presso la frontiera scozzese."}
{"id": "534235", "revid": "767487", "url": "https://it.wikipedia.org/wiki?curid=534235", "title": "Gli uomini preferiscono le bionde (film 1953)", "text": "Gli uomini preferiscono le bionde (\"Gentlemen Prefer Blondes\") \u00e8 una pellicola del 1953 diretta da Howard Hawks, interpretata da Marilyn Monroe e Jane Russell, tratta dall'omonimo romanzo e del successivo adattamento teatrale curati da Anita Loos. Il film ebbe enorme successo e lanci\u00f2 all'apice della popolarit\u00e0 le due protagoniste.\nTrama.\nLorelei Lee e Dorothy Shaw sono due ballerine americane molto amiche ma diverse fra loro: Dorothy \u00e8 attratta dalla bellezza e Lorelei dalla ricchezza; infatti il suo fidanzato \u00e8 il ricco Gus Esmond. I due progettano di sposarsi a Parigi perch\u00e9 il padre dell'uomo non vuole vedere il figlio sposato con una ragazza che non sia ricca; dunque Dorothy e Lorelei si imbarcano per essere raggiunte da Gus in un secondo momento.\nSulla nave Lorelei viene presentata al ricco Sir Francis Beekman, un anziano proprietario di una miniera di diamanti; la ragazza, con la sua bellezza, lo porta a regalarle il diadema che appartiene a sua moglie. Dorothy invece conosce Ernie Malone e si innamora di lui, ricambiata; Malone, in realt\u00e0, \u00e8 un investigatore privato ingaggiato da Esmond sr. per controllare Lorelei e, quando Dorothy scopre la sua vera identit\u00e0, lo rifiuta.\nLa nave finalmente arriva a Parigi, e le due ragazze cominciano a dedicarsi agli acquisti sfrenati. Quando arrivano all'albergo, scoprono che Gus ha annullato la prenotazione dell'albergo e la lettera di credito data a Lorelei; le due amiche si ritrovano cos\u00ec in mezzo alla strada, ma dopo poco tempo riescono a trovare lavoro in un teatro come ballerine. Gus arriva a Parigi e, quando assiste allo spettacolo di Lorelei, decide di lasciarla.\nIntanto anche la polizia \u00e8 a teatro per portare Lorelei in tribunale a causa del diadema, di cui \u00e8 stata denunciata la scomparsa ma che la ragazza non vuole restituire perch\u00e9 lo considera suo; viene poi convinta da Dorothy a restituire l'oggetto, ma quando vuole farlo si accorge che \u00e8 sparito: allora, mentre Dorothy va in tribunale al posto di Lorelei, quest'ultima cerca di spillare a Gus i soldi per un altro diadema.\nIn tribunale Dorothy cerca di far guadagnare a Lorelei pi\u00f9 tempo possibile e, mentre viene interrogata, arriva Malone, che la riconosce: l'investigatore non dice per\u00f2 nulla, ma rintraccia Beekman e lo obbliga a restituire il diadema che aveva rubato a Lorelei per paura della moglie. Il padre di Gus va al teatro dove si \u00e8 esibita Lorelei e gli impartisce la sua benedizione.\nLa pellicola si conclude con il doppio matrimonio di Lorelei con Gus e di Dorothy con Malone sulla nave.\nProduzione.\nInterpreti.\nGli attori Marilyn Monroe, Charles Coburn e George Winslow avevano gi\u00e0 precedentemente recitato insieme l'anno prima ne \"Il magnifico scherzo\" (1952), diretto sempre da Howard Hawks.\nNel numero \"Diamonds Are a Girl's Best Friend\", il ballerino all'estrema destra con i baffetti \u00e8 un giovane e quasi irriconoscibile George Chakiris.\nCuriosit\u00e0.\nL\u2019interpretazione di \"Diamonds Are A Girl's Best Friend\" fu filmata anche in una versione Cinemascope per presentare l\u2019allora nuovo formato a grande schermo. Fu poi inclusa dieci anni dopo nel documentario \"Marilyn\" di Henry Koster narrato da Rock Hudson.\nDistribuzione.\nDoppiaggio.\nNel doppiaggio italiano le due protagoniste Marilyn Monroe e Jane Russell sono state doppiate rispettivamente da Miranda Bonansea e da Dhia Cristiani. Dorothy (Jane Russell) per\u00f2, nella scena del tribunale in cui finge di essere Lorelei (Marilyn Monroe) ha la stessa voce di Marilyn, ovvero di Miranda Bonansea.\nInfluenza culturale.\nLa canzone \"Diamonds Are a Girl's Best Friend\" interpretata nella pellicola dalla Monroe fu un grande successo anche negli anni seguenti:"}
{"id": "534238", "revid": "4069666", "url": "https://it.wikipedia.org/wiki?curid=534238", "title": "Metodo dell'assonometria", "text": ""}
{"id": "534243", "revid": "205250", "url": "https://it.wikipedia.org/wiki?curid=534243", "title": "Sheldon Lee Glashow", "text": "Biografia.\nSheldon Glashow \u00e8 nato a New York da genitori ebrei immigrati dalla Russia zarista. Il padre si chiamava Lewis Gluchovsky (traslitterato dall'ufficio immigrazioni americano in \"Glashow\") e la madre Bella Rubin.\nHa frequentato la \"Bronx High School of Science\" di New York, istituto frequentato anche da Steven Weinberg. Ha ricevuto il Bachelor of Arts alla Cornell University nel 1954. \u00c8 passato poi alla Harvard University, dove, sotto la supervisione di Julian Schwinger, ha conseguito il PhD nel 1959. Dopo un periodo trascorso al Niels Bohr Institute di Copenaghen e al CERN (1958-1960), ha vinto una borsa di ricerca al Caltech (1960-1961) e l'anno successivo \u00e8 divenuto assistente alla Stanford University.\nNegli anni sessanta si \u00e8 dedicato a un primo tentativo di unificazione elettrodebole, che incontrava difficolt\u00e0 legate all'introduzione delle masse dei bosoni W e Z, difficolt\u00e0 risolte in seguito da Steven Weinberg e Abdus Salam, con i quali ha condiviso il Premio Nobel per la fisica nel 1979.\nNel 1970 ha predetto l'esistenza del quark charm in un articolo scritto con Luciano Maiani e John Iliopoulos, proponendo l'estensione del modello originario a tre quark (\"up\", \"down\" e \"strange\"). Il quarto quark \u00e8 stato poi scoperto con esperimenti compiuti con l'acceleratore lineare SLAC e presso il Brookhaven National Laboratory nel 1974. La proposta del quarto quark era legata al tentativo di eliminare alcune anomalie della teoria elettrodebole; il meccanismo di eliminazione ha preso il nome di \"meccanismo GIM\", dalle iniziali dei tre fisici.\nDal 1966 \u00e8 stato professore di fisica alla Harvard University. Divenuto professore emerito, ha continuato a lavorare in fisica delle particelle e in cosmologia nell'ambito della teoria della grande unificazione (GUT).\n\u00c8 socio straniero dell'Accademia Nazionale dei Lincei.\nGlashow ha espresso un forte scetticismo nei confronti della teoria delle superstringhe, in quanto non ritiene accettabile che la teoria non abbia ancora prodotto alcuna predizione falsificabile."}
{"id": "534245", "revid": "287204", "url": "https://it.wikipedia.org/wiki?curid=534245", "title": "A notti \u00e8 fatta dinnu...", "text": "A notti \u00e8 fatta dinnu... \u00e8 il primo album del gruppo calabrese dei QuartAumentata uscito nel 1999."}
{"id": "534246", "revid": "767487", "url": "https://it.wikipedia.org/wiki?curid=534246", "title": "Velocit\u00e0 di rotazione", "text": "La velocit\u00e0 di rotazione (Vr) \u00e8 la velocit\u00e0 alla quale un aeromobile \u00e8 in grado di staccare le ruote dalla pista in fase di decollo.\nEssa \u00e8 diversa da aeromobile ad aeromobile e, nell'ambito della stessa macchina, pu\u00f2 variare in funzione di:\nIl parametro della Vr si evince dalle tabelle del manuale di volo dell'aeromobile: le tabelle prendono in considerazione tutte le variabili sopracitate e riassumono la velocit\u00e0 di rotazione in funzione di esse."}
{"id": "534247", "revid": "117178246", "url": "https://it.wikipedia.org/wiki?curid=534247", "title": "Richard Meier", "text": "Biografia.\nSi laurea alla Cornell University nel 1957 per poi intraprendere un viaggio per l'Europa, dove ha modo di conoscere Le Corbusier. Tornato negli Stati Uniti, insieme agli architetti Peter Eisenman, John Hejduk, Michael Graves, Charles Gwathmey fonda il gruppo \"New York Five\", con l'intenzione di portare avanti le idee di Le Corbusier e che nel 1967 arriva ad esporre al MoMa. \nTra il 1958 e il 1963 Meier lavora in diversi e affermati studi di architettura, tra i quali Skidmore, Owings &amp; Merrill (SOM) e lo studio di Marcel Breuer.\nNel 1963 nel suo appartamento progetta il suo primo edificio, una residenza per i genitori a Essex Fells nel New Jersey, e subito dopo progetta la \"Smith House\" a Darien (Connecticut), l'edificio che comincer\u00e0 a dargli una fama internazionale.\nNel 1967 lavora alla conversione dei vecchi laboratori della Bell nel Greenwich Village di Manhattan, ottenendo ottime critiche dal mondo dell'architettura e della stampa. Gli anni ottanta segnano l'affermarsi della sua fama a livello internazionale.\nNel 1984, a soli 49 anni, diventa il pi\u00f9 giovane architetto ad aver mai vinto il Pritzker Prize; nello stesso periodo, ottiene commissioni per importanti edifici come il \"Getty Center\" di Los Angeles e l\"'High Museum of Art\" di Atlanta."}
{"id": "534248", "revid": "339392", "url": "https://it.wikipedia.org/wiki?curid=534248", "title": "Mitologia di Re Art\u00f9", "text": ""}
{"id": "534256", "revid": "1543377", "url": "https://it.wikipedia.org/wiki?curid=534256", "title": "Fabio Firmani", "text": "Caratteristiche tecniche.\nIncontrista di centrocampo, agiva spesso da filtro in mediana davanti alla difesa. In possesso di una discreta visione di gioco a cui abbinava notevoli doti in fase di interdizione, la sua carriera \u00e8 stata spesso costellata da numerosi infortuni che ne hanno limitato l'utilizzo con continuit\u00e0.\nCarriera.\nGiocatore.\nClub.\nFirmani inizia la sua carriera a Roma nelle file della Lodigiani nella stagione 1995-1996 per poi passare la stagione successiva al . Rester\u00e0 a Vicenza per sei anni collezionando 70 presenze (esordisce in Serie A nel suo primo anno in biancorosso il 26 gennaio 1997 nella partita Vicenza-Fiorentina 3-2) e segnando anche un gol nel ritorno dei quarti di finale della Coppa delle Coppe 1997-1998 contro gli olandesi del Roda JC, fino alla stagione 2001-2002; in questi sei anni ci sar\u00e0 anche la parentesi di un anno alla nella stagione 1998-1999 e contribuir\u00e0 alla vittoria dei veneti nel campionato di Serie B 1999-2000.\nPassa poi al ChievoVerona nel 2001-2002, ma nell'inverno di quella stessa stagione viene ceduto subito al , sempre in massima serie. Il campionato successivo veste i colori arancio-nero-verde del per poi trasferirsi a Catania nell'estate successiva. Con la squadra etnea trova un po' di stabilit\u00e0, restando comunque in Sicilia per due stagioni consecutive e scendendo in campo 39 volte, fino al 2004-2005. Qui mette a segno una rete contro l' nel match di Coppa Italia.\nL'anno seguente il centrocampista romano, svincolatosi dagli etnei, viene chiamato dalla Lazio per sostituire Giuliano Giannichedda, passato alla . Preso in considerazione fino a met\u00e0 stagione, subisce poi un grave infortunio che lo costringe a saltare tutto il girone di ritorno. La stagione 2007-2008 lo vede protagonista di un nuovo infortunio e colleziona 7 presenze in campionato segnando 3 reti. Il 25 novembre 2007 segna il suo primo gol, decisivo, con la maglia \"biancoceleste\" nella partita contro il all'Olimpico. Successivamente si ripete al Renzo Barbera contro il nella gara d'andata terminata col punteggio di 2-2 e col all'ultima giornata (anche questa rete decisiva per la conquista dei tre punti visto il successo per 2-1 dei biancoceleste).\nAll'inizio del 2009 va a giocare in prestito a Dubai fino al termine della stagione, approdando all'Al Wasl, dove indossa la maglia numero 44. A giugno torna alla Lazio, facendo il suo esordio stagionale contro il Genoa il 13 dicembre, dopo quasi quattro mesi tra panchina e tribuna. Firmani nell'ottobre 2010 trova e sottoscrive l'accordo con la Lazio per la risoluzione del contratto che lo svincoler\u00e0 a partire dal 1\u00ba gennaio 2011.\nIl 12 febbraio si trasferisce in Cina, presso la squadra del Guizhou Renhe (nuova denominazione della societ\u00e0 Shaanxi Chanba), militante nella Chinese Super League. Nel maggio 2012, al termine della stagione agonistica, il centrocampista romano annuncia il ritiro dal calcio giocato.\nIn carriera ha totalizzato complessivamente 83 presenze e 4 reti in Serie A e 139 presenze e 4 reti in Serie B.\nNazionale.\nConta 10 presenze ed una rete con la Nazionale Under-21, con cui ha vinto l'Europeo 2000.\nViene convocato per i Giochi olimpici del 2000, senza scendere in campo.\nDirigente sportivo.\nTerminata la carriera agonistica, Firmani intraprende quella di procuratore di calcio, diventando nell'estate del 2012 consulente di mercato dell'Al-Nasr, una tra le squadre pi\u00f9 importanti degli Emirati Arabi Uniti.\nStatistiche.\nPresenze e reti nei club.\n\"Statistiche aggiornate al 2 novembre 2011.\""}
{"id": "534257", "revid": "287204", "url": "https://it.wikipedia.org/wiki?curid=534257", "title": "Navigando", "text": "Navigando \u00e8 il secondo album del gruppo calabrese dei QuartAumentata uscito nel 2002."}
{"id": "534260", "revid": "125705430", "url": "https://it.wikipedia.org/wiki?curid=534260", "title": "4 mosche di velluto grigio", "text": "4 mosche di velluto grigio \u00e8 un film del 1971 diretto da Dario Argento.\nGirato dal 20 luglio al 22 settembre 1971 a Torino, Milano, Spoleto, Tivoli e Roma, \u00e8 il terzo capitolo della cosiddetta \"Trilogia degli animali\" di Argento. All'epoca incass\u00f2 2 miliardi e 300 milioni di lire.\nTrama.\nRoberto Tobias \u00e8 un batterista in un complesso rock. \u00c8 pedinato da alcuni giorni da un misterioso individuo con impermeabile scuro. Una sera, finite le prove con la band decide di affrontare direttamente il proprio persecutore: accortosi nuovamente della sua presenza, lo segue fino all'interno di un teatro. I due hanno una colluttazione e il persecutore tira fuori un pugnale, con il quale Roberto lo uccide accidentalmente.\nL'omicidio viene fotografato da una persona che, con il volto nascosto da una maschera carnevalesca dalle sembianze infantili, si trovava gi\u00e0 sul loggione del teatro e che da quel momento comincia a perseguitare il batterista; essa si introduce di nascosto in casa sua, gli invia fotografie del delitto avvenuto e oggetti personali dell'individuo deceduto tra cui la sua carta d'identit\u00e0, dalla quale si evince che quest'ultimo si chiamava Carlo Marosi.\nRoberto, preso dai sensi di colpa e braccato dal ricattatore, non fa parola della cosa n\u00e9 agli amici pi\u00f9 stretti, n\u00e9 alla moglie Nina, che si accorge per\u00f2 del suo nervosismo. Il musicista \u00e8 da tempo afflitto da un incubo ricorrente: la decapitazione di un individuo (di cui ignora l'identit\u00e0) da parte di un boia armato di scimitarra, in una affollata piazza dell'Arabia Saudita, incubo iniziato dopo aver sentito un amico parlare dell'inquietante esecuzione qualche giorno dopo l'omicidio. Impaurito, si convince di essere lui stesso il condannato del sogno.\nLe minacce continuano: Roberto, in piena notte, viene aggredito dal proprio persecutore. Solo a questo punto mette al corrente la moglie di quanto gli \u00e8 appena accaduto e dell'omicidio di cui \u00e8 stato protagonista. In un secondo tempo Roberto si rivolge ad un suo amico eccentrico che vive in una baracca, Diomede, soprannominato Dio, che gli consiglia di rivolgersi ad un investigatore privato economico ma affidabile, Gianni Arrosio.\nNel frattempo Amelia, la domestica di Roberto, venuta a conoscenza dell'identit\u00e0 del persecutore e messasi in contatto con quest'ultimo per ricattarlo, viene uccisa nel parco dove aveva fissato l'appuntamento. A questo punto il persecutore mette in chiaro le sue intenzioni di uccidere Roberto, rubandogli anche il gatto, che in seguito il batterista trover\u00e0 morto. Si scopre, frattanto, che Carlo Marosi, l'uomo che pedinava originariamente Roberto, in realt\u00e0 non \u00e8 morto: il pugnale con cui \u00e8 stato colpito era del tipo usato nelle finzioni cinematografiche. Egli ha accettato di collaborare con il persecutore per mettere in scena la propria falsa morte. Dopo l'omicidio della domestica per\u00f2 decide di rompere ogni accordo, in quanto secondo i piani prestabiliti nessuno doveva morire veramente e quando lo comunica al persecutore di Roberto finisce a sua volta ucciso, colpito al volto e strozzato con un filo di ferro.\nVenuto a conoscenza di quest'ultimo fatto, con l'assassino che gli lascia un biglietto dicendogli che ora tocca a lui, Roberto tuttavia non cede alle insistenze della moglie che lo sollecita ad allontanarsi da casa con lei, e lasciatala libera di partire, rimane solo con Dalia, cugina della consorte, con cui allaccia una relazione clandestina.\nL'investigatore privato Arrosio \u00e8 un personaggio stravagante con alle spalle ben 84 casi falliti da quando ha iniziato la sua carriera di detective; nonostante le perplessit\u00e0 di Roberto, rivoltosi a lui seguendo il consiglio di Diomede dopo l'ultima minaccia ricevuta, si riveler\u00e0 un segugio dotato di fiuto fino, capace di avvicinarsi molto all'identit\u00e0 dell'assassino. Egli, analizzando alcune foto di famiglia fornitegli da Roberto, viene a capo di una notevole circostanza: scopre che il persecutore era stato chiuso anni prima in un manicomio a causa di una grave paranoia omicida provocata dal padre adottivo, cessata dopo la morte di quest'ultimo. L'investigatore Arrosio non fa in tempo a riferire quest'ultima scoperta a Roberto: mentre \u00e8 alle calcagna del persecutore nei sotterranei della citt\u00e0, viene da questi ucciso in un bagno della metropolitana con un'iniezione micidiale al torace dopo essere stato stordito per mezzo di una bastonata sulla fronte. Arrosio muore comunque serenamente, felice di aver risolto il suo primo caso. In seguito \u00e8 la volta di Dalia, che viene aggredita in casa di Roberto e uccisa a coltellate dopo aver iniziato ad avere dei sospetti sull'identit\u00e0 del persecutore.\n\u00c8 a questo punto che la polizia, incapace di identificare il colpevole, decide di fare ricorso a una moderna tecnologia: esaminando la retina della defunta Dalia si ritiene possibile ricavare l'ultima immagine impressa su di essa prima della morte e, si spera, il volto dell'aggressore. Il tentativo, tecnicamente riuscito, risulta tuttavia vano, in quanto l'unica confusa immagine che emerge dalla retina di Dalia \u00e8 quella di quattro mosche, sfocate e sgranate, che, poste l'una dietro l'altra, formano una specie di arco.\nA fronte del mistero, Diomede consiglia a Roberto di aspettare a casa, armato di una pistola che lui stesso gli fornisce, il proprio aggressore. In una notte di vento, ecco la soluzione del caso: la luce va via e il batterista si prepara ad affrontare l'assassino, ma ad entrare in casa, inaspettatamente, \u00e8 sua moglie Nina che cerca di convincerlo ad andare via insieme a lei, ma Roberto rifiuta dicendole di prendere l'automobile e allontanarsi da l\u00ec. Mentre spinge Nina fuori di casa, Roberto nota il suo ciondolo, uscito accidentalmente dalla camicetta: una mosca. L'ultima immagine vista da Dalia era quindi il ciondolo di Nina che oscillava: il persecutore assassino, quindi, \u00e8 proprio sua moglie.\nLa donna, approfittando dello stupore del marito, gli sottrae l'arma e dopo averlo ferito a un braccio, confessa a Roberto di volerlo uccidere per vendicarsi di suo padre, a cui lui somiglia molto. Nina racconta che il padre, volendo ad ogni costo un figlio maschio, l'aveva fatta soffrire picchiandola, facendola vestire da uomo e mortificandola. Per questo motivo, accecata dalla follia e dalla rabbia, era finita in manicomio. Per tre anni, aveva progettato di uccidere suo padre, per liberarsi della sua paranoia; alla morte di quest'ultimo, avvenuta proprio mentre la ragazza si trovava in manicomio, aveva cercato invano qualcuno che gli somigliasse per potersi vendicare. E l'incontro con Roberto era stato per lei un miracolo. Mentre sta per uccidere Roberto, Nina viene messa in fuga da Diomede, ma l'auto finisce contro un grosso camion ed ella muore decapitata: il condannato decapitato protagonista dell'incubo ricorrente di Roberto era proprio Nina.\nProduzione.\nIl film, nel descrivere il menage fra Roberto e Nina, contiene alcuni riferimenti autobiografici. Lo stesso Michael Brandon fu scelto dal regista perch\u00e9 gli somigliava vagamente, come pure Mimsy Farmer, scelta per il ruolo della moglie del protagonista dopo aver repentinamente scartato altre attrici candidate al ruolo di Nina Tobias, assomigliava all'ex moglie del regista romano.\nIl personaggio Diomede, interpretato da Bud Spencer, \u00e8 originariamente presente nel romanzo \"La statua che urla\" di Fredric Brown, da cui \u00e8 ispirato il primo film di Argento, \"L'uccello dalle piume di cristallo\".\nLa magistrale sequenza finale del film, girata a 18.000 fps fu un'idea suggerita ad Argento dall'organizzatore generale Angelo Jacono.\nColonna sonora.\nSecondo i ricordi di Claudio Simonetti, il regista, essendo un grande appassionato di rock, inizialmente prese in considerazione i Deep Purple per la colonna sonora, che avevano iniziato gi\u00e0 a scrivere alcuni temi, quando il progetto sfum\u00f2 a causa della legge italiana, che non permetteva l'elargizione di finanziamenti pubblici alla produzione di una pellicola, in caso di coinvolgimento di artisti stranieri. Alla fine Argento decise di rivolgersi a Ennio Morricone, gi\u00e0 celebre all'epoca per le musiche composte per i film di Sergio Leone e con il quale aveva gi\u00e0 fruttuosamente collaborato in \"L'uccello dalle piume di cristallo\" e ne \"Il gatto a nove code\". Per\u00f2, a seguito di contrasti nati durante la lavorazione, Dario Argento e Morricone non avrebbero pi\u00f9 lavorato insieme fino a \"La sindrome di Stendhal\" del 1996.\nDistribuzione.\n\"4 mosche di velluto grigio\" esce nelle sale il 24 dicembre 1971 ed \u00e8 l'unico film di Argento a non essere stato trasmesso per lungo tempo (dal 1992 al 2008) dalle emittenti televisive italiane e a non essere uscito nel mercato italiano home video prima del 2009, n\u00e9 in VHS e n\u00e9 in DVD a causa di problemi legati ai diritti d'autore. Bench\u00e9 fossero state annunciate ipotetiche uscite video nel 1999, nella seconda met\u00e0 del 2000 e nel 2003, e si fossero dimostrati interessati sia la Filmauro di Aurelio De Laurentiis che la Dragon Entertainment, la prima uscita in DVD risale al febbraio 2009.\nI diritti del film per l'Italia erano detenuti dalla Cinema International Corporation, succursale europea della americana Paramount Pictures. Il contratto di distribuzione stipulato nel 1971 \u00e8 scaduto il 31 dicembre 1991 senza che qualcuno avesse nel frattempo provveduto a trovare un nuovo distributore. Dal 1\u00ba gennaio 1992 il film \u00e8 tornato dunque di propriet\u00e0 della Seda Spettacoli: dal momento per\u00f2 che la societ\u00e0 italiana era fallita nel 1983, i diritti sono stati automaticamente trasmessi a Dario e Claudio Argento, che li detengono per tutto il mondo, tranne che negli Stati Uniti d'America. Negli Stati Uniti D'America, infatti, la pendenza dei diritti rientra ancora nelle disponibilit\u00e0 della americana Paramount Pictures.\nDel film esiste una versione stampata e distribuita in super 8, alla fine degli anni settanta. La qualit\u00e0 \u00e8 tuttavia mediocre. Altri film di Argento con le stesse caratteristiche, prodotti privi di autorizzazione, furono nella stessa epoca: \"L'uccello dalle piume di cristallo\", \"Profondo rosso\" e \"Suspiria\".\nEdizione in DVD.\nIl 24 febbraio 2009 \"4 mosche di velluto grigio\" esce in dvd negli Stati Uniti d'America con il titolo \"Four Flies On Grey Velvet\" in una edizione curata dalla Mya Communication, una societ\u00e0 collegata alla NoShame americana. La notizia dell'uscita del dvd americano, diffusa in aprile 2008, era diventata ufficiale solo a novembre dello stesso anno. La Mya Communication ha provveduto ad un restauro tecnico delle immagini del film, aggiungendo dei contenuti extra. Unico problema la mancanza di alcuni secondi dalla versione integrale, sparsi in quattro differenti scene. Una prima uscita in dvd, seppur pi\u00f9 improvvisata, con inserti VHS, meno ottimale e non su larga scala, c'era stata nel dicembre 2007 con la RetroMedia, una societ\u00e0 tedesca.\nUno degli ultimi passaggi in TV del film fu su Rete 4, venerd\u00ec 22 febbraio 1991, in seconda serata, per il ciclo \"Ultimo spettacolo\". Prima del 1991, il film era stato trasmesso solamente altre due volte in televisione, in entrambi i casi da Italia 1: nel 1984 in prima serata (per la sua prima TV) e nel 1986 in seconda serata, all'interno del ciclo \"Tutto Argento\". Infine \"Quattro mosche di velluto grigio\" \u00e8 tornato in onda anche sulla TV generalista grazie a LA7, che lo ha ritrasmesso venerd\u00ec 3 luglio 2015 in seconda serata, dopo ben 24 anni dal suo ultimo passaggio su una rete televisiva generalista italiana.\nL'edizione italiana in DVD \u00e8 stata annunciata l'8 aprile 2009 per il noleggio e il 20 maggio dello stesso anno per la vendita, curata dalla 01 Distribution (Rai Cinema). Ma la societ\u00e0 Profondo Rosso informa, il 23 marzo 2009, che Dario e Claudio Argento vengono a sapere per puro caso dell'edizione Dvd italiana e di conseguenza danno mandato ai loro legali per far bloccare quantomeno la distribuzione italiana della 01 Distribution, sia per il noleggio che per la vendita, attraverso diffide e ingiunzioni. Tutto ci\u00f2 perch\u00e9 la 01 ha acquistato i diritti da una non meglio identificata societ\u00e0 straniera e a sua volta questa societ\u00e0 straniera non ha acquisito i diritti dai fratelli Argento. Rai Cinema, da parte sua, sospende tutta l'operazione.\nIl 20 maggio 2009 \"4 mosche di velluto grigio\" esce ugualmente sul mercato home video italiano nell'edizione statunitense della Mya Communication.\nIl 18 aprile 2012, conclusi i problemi legati ai diritti d'autore dell'opera, \u00e8 infine uscita la versione italiana di \"4 mosche di velluto grigio\" distribuita dalla 01 Distribution (Rai Cinema).\nOpere derivate.\nLa trasposizione letteraria del film (scritta da Nanni Balestrini) \u00e8 stata pubblicata dall'editore Newton Compton nella prima met\u00e0 degli anni novanta, assieme a quelle de \"L'uccello dalle piume di cristallo\" (Nanni Balestrini), \"Il gatto a nove code\" (Nanni Balestrini), \"Profondo rosso\" (Nicola Lombardi), \"Tenebre\" (Luigi Cozzi), sotto il titolo \"Profondo Thrilling\". Allegata al libro anche una scheda tecnica di \"4 mosche di velluto grigio\"."}
{"id": "534262", "revid": "13648", "url": "https://it.wikipedia.org/wiki?curid=534262", "title": "Immagine (geometria descrittiva)", "text": ""}
{"id": "534264", "revid": "1568601", "url": "https://it.wikipedia.org/wiki?curid=534264", "title": "Muztagata", "text": "Il Muztagata (o Muztagh Ata; in uiguro \u0645\u06c7\u0632 \u062a\u0627\u063a \u0626\u0627\u062a\u0627, \u041c\u0443\u0437\u0442\u0430\u0493 \u0410\u0442\u0430; in cinese: \u6155\u58eb\u5854\u683c\u5cf0; in pinyin: M\u00f9sh\u00ect\u01ceg\u00e9 F\u0113ng) \u00e8 la seconda vetta pi\u00f9 alta del Pamir (o del Kunlun, come indicano altre fonti). Il nome deriva dall'uiguro e significa \"padre delle montagne ghiacciate\". \nSi trova a sud del Kungur Tagh, la vetta pi\u00f9 alta della cresta dei monti Muztagata, noti anche come monti Kashgar. A nord-est di questo sistema montuoso si trovano il bacino del Tarim e il deserto del Taklamakan. Tra le cime si trova il lago Karakul, vicino al quale passa la strada del Karakorum. La citt\u00e0 pi\u00f9 vicina \u00e8 Tashkurgan (la citt\u00e0 cinese pi\u00f9 occidentale).\nAltitudine.\nUfficialmente si ritiene che il Muztagata sia alto 7\u00a0546 metri s.l.m., ma i moderni sistemi GPS indicato che la misura debba essere ridotta. Alcune fonti indicano l'altezza in 7\u00a0509\u00a0m. Dalla cupola di ghiaccio del Muztagata discendono 16 ghiacciai. Il pi\u00f9 grande di essi, situato sul versante orientale, ha una lunghezza di 21\u00a0km.\nAscensioni.\n\u00c8 la vetta pi\u00f9 facile da scalare tra quelle oltre 7000 metri, grazie al fianco occidentale che scende dolcemente fino a valle. In ogni caso, prima della conquista della vetta operata da E.A. Beletskiy e la sua spedizione di cinesi e sovietici nel 1956, la scalata \u00e8 stata tentata quattro volte: nel 1894 (da Sven Hedin), nel 1900, nel 1904 e nel 1947 (da Eric Shipton e Bill Tilman). Nel 1980 Ned Gillette riusc\u00ec nell'impresa di salire in vetta con gli sci."}
{"id": "534265", "revid": "529641", "url": "https://it.wikipedia.org/wiki?curid=534265", "title": "Abballamu cu ventu", "text": "Abballamu cu ventu \u00e8 il terzo album del gruppo calabrese dei QuartAumentata uscito nel 2005."}
{"id": "534267", "revid": "767487", "url": "https://it.wikipedia.org/wiki?curid=534267", "title": "The Good Shepherd - L'ombra del potere", "text": "The Good Shepherd - L'ombra del potere (\"The Good Shepherd\") \u00e8 un film del 2006 diretto da Robert De Niro.\nBasato su una sceneggiatura di Eric Roth (autore anche della sceneggiatura di \"Forrest Gump\" e di \"Munich\"), il film narra la storia della CIA, ripercorrendone venticinque anni di storia, dalle origini all'inizio della seconda guerra mondiale come Office of Strategic Services attraverso la trasformazione in CIA nell'immediato dopoguerra sino al fallito sbarco nella baia dei Porci di esuli anticastristi, organizzato dal direttore della CIA Allen Welsh Dulles durante l'amministrazione del Presidente John Fitzgerald Kennedy.\nTrama.\nGli avvenimenti sono raccontati attraverso l'agente Edward Wilson. Questi \u00e8 un giovane e brillante studente di poesia all'Universit\u00e0 di Yale, che viene cooptato nell'organizzazione studentesca paramassonica degli Skull and Bones, fucina di leader dalla quale saranno arruolati i futuri quadri dell'intelligence statunitense. Arruolato nell\u2019OSS ed addestrato nella Londra dei primi anni quaranta, egli diverr\u00e0 un freddo e spietato agente segreto, prima contro i nazisti e poi contro i sovietici.\nTradimenti, ricatti, uccisioni, complotti, tutto sar\u00e0 da lui freddamente e razionalmente tramato in nome del bene supremo: la sicurezza e la supremazia dell'America dominata dall'aristocrazia WASP, come afferma in una conversazione con un boss mafioso, secondo la quale gli altri gruppi etnici \"sono solo in visita\". La sua dedizione alla causa \u00e8 totale e all'America sacrificher\u00e0 ogni cosa, la moglie e il figlio nonch\u00e9 la donna veramente amata, che lascia per sposare la sorella del migliore amico che aspetta un figlio da lui.\nProduzione.\nIl personaggio di Edward Wilson \u00e8 liberamente ispirato a James Angleton, funzionario OSS e poi alto dirigente CIA negli anni raccontati dal film. De Niro si ritaglia una piccola parte interpretando il generale Sullivan, personaggio ispirato al capo dell'OSS e fondatore della CIA, il generale William Joseph Donovan.\nL'impianto narrativo \u00e8 giocato su continue analessi, o flashback, che richiedono allo spettatore un minimo di conoscenza storica per riuscire a comprendere dove si trova quello che sta vedendo.\nDistribuzione.\nDistribuito nelle sale statunitensi a partire dal 22 dicembre 2006, il film ha incassato in totale 99.5 milioni di dollari, di cui quasi 60 in patria e quasi 40 all'estero.\nAccoglienza.\nIncassi.\nIl film ha incassato in tutto il mondo 100 266 865 $.\nCritica.\nSu Rotten Tomatoes il film ha un indice di gradimento del 55% basato su 171 recensioni, con un voto medio di 6.14/10. Il commento del sito recita: \"Sebbene ambizioso e diretto con sicurezza da Robert De Niro, The Good Shepherd \u00e8 in fin dei conti un noioso film drammatico che contiene poche sorprese e soccombe per la sua sole seriet\u00e0\". Su Metacritic, il film ha un punteggio medio di 61/100 basato su 33 critiche, con un consenso \"generalmente favorevole\".\nSequel.\nIl regista Robert De Niro in una intervista ha affermato che gli piacerebbe girare un sequel, continuando la storia della CIA fino al presente. De Niro ha annunciato che sta sviluppando il sequel come serie televisiva, con Eric Roth come produttore/scrittore e lui stesso come regista della prima puntata.\nCuriosit\u00e0.\nNel film \u00e8 presente una scena in cui l'agente della CIA Edward Wilson (interpretato da Matt Damon) incontra un mafioso italoamericano dal nome inventato interpretato da Joe Pesci. Il personaggio racconta di come sia arrivato negli Stati Uniti a pochi mesi di vita e di come abbia combattuto contro Castro per la riconquista dei casin\u00f2 perduti, organizzando anche la famosa invasione della baia dei Porci. Come si evince dalla biografia di Frank Sheeran, questo \u00e8 un chiaro riferimento alla vita di Russell Bufalino, mafioso italoamericano, interpretato, ad anni di distanza, sempre dall'attore Joe Pesci."}
{"id": "534269", "revid": "44638", "url": "https://it.wikipedia.org/wiki?curid=534269", "title": "Muztagh Ata", "text": ""}
{"id": "534270", "revid": "1124164", "url": "https://it.wikipedia.org/wiki?curid=534270", "title": "Jacopo Palma il Vecchio", "text": "Biografia.\nIl suo vero nome era Jacomo Nigretti de Lavalle ed era figlio di Antonio detto Tonolo fu Bartolomeo. Il Vasari lo chiama \"Il Palma\". Nigretto (Negretto) era il soprannome di Comino de Lavalle, bisnonno del Palma, figlio di un Giovanni detto Nigro (Negro) della famiglia Ruggeri. De la Valle non era propriamente un cognome, ma indicava la contrada dove la famiglia aveva abitato o abitava a Serina. Jacomo era prozio di Palma il Giovane.\nPittore affermato all'epoca, lo testimoniano due dati: di lui resta una sola opera firmata, una \"Madonna\" conservata a Berlino (il che fa presupporre che la sua arte fosse pi\u00f9 che conosciuta) ed il Vasari lo munifica di complimenti arrivando a dire \"che Leonardo da Vinci e Michelangelo Buonarroti non avrebbero altrimenti operato\".\nNato da famiglia modestissima di mandriani e pastori, a Serina rimane poco e, come moltissimi compaesani, si dirige presto verso la capitale, Venezia, che in quel periodo rappresenta il fulcro artistico ed economico dell'Italia settentrionale. La prima testimonianza della sua presenza a Venezia \u00e8 del 1510, anno in cui compare come testimone in un atto notarile. Dobbiamo dare per certo che fosse presente a Venezia in giovanissima et\u00e0 e che l\u00ec abbia portato a termine il suo alunnato.\nAmico e concorrente di Lorenzo Lotto, cerca la compiacenza di mecenati danarosi che gli possano permettere di guadagnare e produrre una gran quantit\u00e0 di dipinti, molti dei quali verosimilmente non gli sono stati attribuiti (il Vasari cita due opere e menziona un capolavoro attribuito attualmente ed abitualmente a Giorgione, mentre Cavalcaselle, Longhi, Milanesi ed altri la attribuiscono a Palma il Vecchio).\nLa sua maniera di dipingere \u00e8 appresa dai maestri veneziani di fine Quattrocento, in particolare da Vittore Carpaccio e Giovanni Bellini prima e da Giorgione poi: frequenta Tiziano, che si innamora di sua figlia Violante , e lavora assiduamente per le committenze che non mancano mai.\nNei primi anni del XXI secolo \u00e8 stato ritrovato in un bunker nazista il ritratto di donna che si tiene una lunga ciocca di biondi capelli. L'immagine ricorda l'atteggiamento della Venere di casa de' Mezzan a Feltre del Morto da Feltre e evidenzia un rapporto culturale stretto tra Palma e Morto dopo il ritorno del secondo nella sua citt\u00e0, Feltre, e il suo soggiorno veneziano dove con Giorgione aveva lavorato al Fondaco dei Tedeschi.\nLa sua arte \u00e8 incentrata su soggetti mitologici, soggetti sacri e ritrattistica. All'epoca giovanile apparterrebbero i dipinti di soggetto mitologico (\"Concerto campestre\", Ardencraig, Scozia; \"Venere e Cupido\", Cambridge), per poi rivolgersi al soggetto sacro, sia con le pale d'altare, sia con le pi\u00f9 famose \"Sacre Conversazioni\".\nLe \"Sacre Conversazioni\" sono per lo pi\u00f9 commesse da privati o enti religiosi, e questo appare evidente nelle opere stesse, quando la richiesta perviene da qualche priore o vescovo, il Palma dipinge in maniera pi\u00f9 prettamente veneziana, con un tipico fondale belliniano e la preminenza marcata della sacra famiglia, mentre alla committenza privata esso regala l'ascesa alla divinit\u00e0, l'intimit\u00e0 al divino, con linearit\u00e0 di contorni e verismo pi\u00f9 vicini al Lotto.\nAl Museo nazionale di Capodimonte (Napoli) \u00e8 conservata la \"Sacra Conversazione con donatori\" che non solo avvicina i piani tra la Sacra Famiglia ed il committente, ma tutti i personaggi, tranne la Vergine richiamano gli spettatori a guardare chi l'opera l'aveva commissionata, con benedicenza del Bambino Ges\u00f9.\n\"L'Assunzione della Vergine\" che si trova alle Gallerie dell'Accademia di Venezia, \u00e8 un'opera mirabile per la pacatezza di tutti i personaggi e l'atmosfera \u00e8 bagnata da una luce dorata ravvivata dall'intenso rosso degli abiti di alcuni personaggi, ripreso qualche anno dopo da Tiziano con un altro intento e tutt'altro movimento."}
{"id": "534272", "revid": "599013", "url": "https://it.wikipedia.org/wiki?curid=534272", "title": "Mantegna (disambigua)", "text": ""}
{"id": "534274", "revid": "365417", "url": "https://it.wikipedia.org/wiki?curid=534274", "title": "Fronte Popolare per la Liberazione della Palestina", "text": "Il Fronte Popolare per la Liberazione della Palestina, noto anche con l'acronimo FPLP o con quello inglese PFLP (), \u00e8 un'organizzazione politica e militare palestinese di orientamento marxista-leninista e socialista rivoluzionario, fondata nel luglio 1967 da George Habash. Si definisce come \u00abfazione di avanguardia della classe lavoratrice palestinese e pi\u00f9 in generale dei lavoratori salariati\u00bb, il cui obiettivo strategico \u00e8 \u00abla liberazione della Palestina dall'occupazione coloniale sionista\u00bb e la \u00abcreazione di uno stato democratico palestinese su tutto il territorio della Palestina storica, con Gerusalemme quale sua capitale\u00bb. \n\u00c8 stata inserita da Canada, Stati Uniti d'America e Unione europea tra le organizzazioni terroristiche.\nStoria.\nNascita del Fronte.\nIl FPLP, fondato nel 1967, nacque da una costola del Movimento Nazionalista Arabo (), fondato gi\u00e0 nel 1953 da George Habash, un palestinese cristiano di Lidda. A 22 anni, Habash si rec\u00f2 in Libano per studiare medicina nell'Universit\u00e0 Americana di Beirut, laureandosi nel 1951.\nGi\u00e0 in quegli anni George Habash si convinse che la rivoluzione palestinese potesse nascere solamente da un progetto pi\u00f9 ampio di \"rivoluzione araba\".\nIn un'intervista concessa al giornalista statunitense John Cooley, Habash vedeva la disfatta araba come la conseguenza di un \"gap\" culturale e tecnologico fra mondo arabo in generale (e Palestina in particolare) e Israele. \nFormazione del FPLP.\nIl Movimento Nazionalista Arabo apr\u00ec sue branche clandestine in diversi Paesi arabi, inclusa la Libia, l'Arabia Saudita e il Kuwait, all'epoca ancora sotto dominazione britannica. Era convinto assertore del secolarismo e, in campo economico, del socialismo e preconizzava la lotta armata contro Israele. In collaborazione con l'Esercito di Liberazione della Palestina (ELP), l'MNA organizz\u00f2 gli \"Abtal al-\u2018Awda\" (Gli eroi del Ritorno [in Palestina]), come gruppo di \"commando\" nel 1966. Dopo la guerra dei sei giorni del giugno 1967, questo gruppo si present\u00f2 in agosto con due altre formazioni: la Giovent\u00f9 per la Vendetta e il Fronte per la Liberazione della Palestina (FLP) di Ahmad Jibril, filo-siriano, per formare insieme il FPLP, con Habash come leader.\nDai primi del 1968, il FPLP aveva addestrato da 1.000 a 3.000 guerriglieri palestinesi. Riceveva finanziamenti dalla Siria (dove era anche il suo Quartier Generale) e uno dei suoi campi d'addestramento si trovava ad al-Salt (Giordania). Nel 1969, il FPLP si dichiar\u00f2 un'organizzazione marxista-leninista, ma rimanendo comunque fedele agli ideali del Panarabismo, giudicando la lotta palestinese parte della pi\u00f9 ampia rivolta contro l'imperialismo occidentale, allo scopo anche di unire il mondo arabo rovesciandone i regimi \"reazionari\". Pubblic\u00f2 un giornale, \"al-Hadaf\" (\"Il fine\"), edito dallo scrittore Ghassan Kanafani.\nFrattura fra le organizzazioni.\nNel 1968, Ahmad Jibril ruppe con il FPLP, per formare il filo-siriano Fronte Popolare per la Liberazione della Palestina - Comando Generale (FPLP-CG).\nNel 1969, il Fronte Democratico per la Liberazione della Palestina (FDLP) fu formato come organizzazione separata, ostensibilmente maoista, sotto Nayef Hawatmeh e l'arabo cristiano Yasser Abd Rabbo, ma inizialmente il suo nome fu Fronte Democratico Popolare per la Liberazione della Palestina (FDPLP).\nNel 1972, il Fronte Popolare Rivoluzionario per la Liberazione della Palestina (FPRLP) nacque, staccandosi anch'esso dal FPLP di Habash.\nIl FPLP ebbe rapporti assai agitati con colui che un tempo era stato il vice di George Habash, Wadie Haddad, che infine fu espulso. Vi sono sospetti che egli fosse un agente sovietico infiltrato, ma la cosa non fu mai dimostrata.\nAdesione all'OLP.\nIl FPLP ader\u00ec nel 1968 all'Organizzazione per la Liberazione della Palestina (OLP), che radunava tutte le organizzazioni palestinesi militanti, diventando la seconda organizzazione pi\u00f9 numerosa al suo interno, dopo il \"Fath\" di Yasser Arafat. Nel 1974, esso abbandon\u00f2 il Comitato Esecutivo (CE) dell'OLP (ma non l'OLP) per raggiungere il cosiddetto \"Fronte del Rifiuto\", accusando l'OLP di abbandonare il fine della distruzione di Israele in cambio di una soluzione binazionale della questione palestinese, avversata decisamente dal FPLP. Il Fronte torn\u00f2 a far parte del CE dell'OLP nel 1981.\nAccuse al FPLP.\nIl FPLP si rese responsabile di atti di resistenza contro Israele. Secondo l'ex Presidente della Repubblica Italiana Francesco Cossiga e secondo la Commissione Mitrokhin, il Fronte, con la collaborazione del gruppo filo-palestinese tedesco diretto dal venezuelano Carlos, sarebbe il vero responsabile della strage di Bologna. Un'inchiesta \u00e8 stata aperta nel 2011 contro due ex membri tedeschi del gruppo Carlos, simpatizzanti per il FPLP, archiviata nel 2015.Opinioni queste non dimostrate mentre invece come esecutori materiali furono individuati dalla magistratura alcuni militanti di estrema destra, appartenenti ai Nuclei Armati Rivoluzionari, tra cui Valerio Fioravanti. Gli ipotetici mandanti sono rimasti sconosciuti, ma furono rilevati collegamenti con la criminalit\u00e0 organizzata e i servizi segreti deviati.\nIl FPLP oggi.\nHabash si ritir\u00f2 dalla direzione del Fronte nel 2000 e a lui succedette Abu Ali Mustafa, ucciso dagli israeliani nel 2001. Gli Stati Uniti e l'Unione europea hanno inserito il FPLP nell'elenco delle organizzazioni terroristiche.\nL'attuale segretario del FPLP \u00e8 Amad al-Sa\u02bfd\u0101t, condannato per l'omicidio del ministro israeliano del Turismo, Rehavam Ze'evi, \u00e8 stato rapito dagli israeliani durante l'assalto a Gerico.\nAd oggi il FPLP vanta un seguito abbastanza limitato all'interno dei Territori Occupati. Ci\u00f2 \u00e8 dovuto fondamentalmente alla mancanza di leader politici forti e di punti di riferimento per la popolazione, dati i continui e numerosissimi arresti che vi sono stati per numerosissimi esponenti politici dalla Seconda Intifada ad oggi ad opera delle forze israeliane. Sebbene durante gli anni settanta fosse una delle pi\u00f9 importanti organizzazioni politico-militari palestinesi e a oggi abbia ridotto di molto i suoi consensi, il FPLP resta comunque il terzo grande partito palestinese (con il 4,25% delle preferenze alle elezioni legislative in Palestina del 2006), dopo Hamas (44,45%) e Al Fatah (41,43%).\nOltre alla presenza in Cisgiordania si pensa che il FPLP (come altre organizzazioni) possieda delle basi militari clandestine di addestramento al combattimento nel sud del Libano. Questo dato sembra sia stato certificato durante l'offensiva israeliana a Gaza del 2008 durante la quale furono lanciati dal sud del Libano verso Israele dei razzi di fabbricazione sovietica, lanci effettuati con grande probabilit\u00e0 da militanti del FPLP dato il marchio di fabbrica di questi esplosivi e gli intensi rapporti politici che vi furono tra URSS e FPLP."}
{"id": "534278", "revid": "36426", "url": "https://it.wikipedia.org/wiki?curid=534278", "title": "Aretino", "text": ""}
{"id": "534279", "revid": "287204", "url": "https://it.wikipedia.org/wiki?curid=534279", "title": "Freiburg", "text": ""}
{"id": "534280", "revid": "767487", "url": "https://it.wikipedia.org/wiki?curid=534280", "title": "Tierra Santa", "text": "I Tierra Santa sono un gruppo musicale heavy metal che proviene dalla Spagna, dalla regione de La Rioja. Il gruppo si form\u00f2 nel 1997 ed era composto da \u00c1ngel, Arturo, Roberto,I\u00f1aki (Batteria) e Mikel (Tastiera), dal 2010, David Karrika sostituisce I\u00f1aki e Juanan a Mikel. \nDopo un lungo e difficile periodo di autoproduzione riescono ad ottenere di andare in \"tourn\u00e9e\" con gruppi pi\u00f9 conosciuti della scena hard rock della nazione come Avalanch e M\u00e4go de Oz. Con il tempo, dopo alcuni dischi, sono riusciti a sfondare definitivamente nel 2001 con il disco \"Sangre de Reyes\", approdando per la prima volta in Italia.\nDopo una lunga parentesi di quattro anni di pausa, ritornano alla scena con il decimo album intitolato \"Caminos de Fuego\" (Prodotto da Maldito Records), uscito al mercato il passato 3 novembre 2010."}
{"id": "534287", "revid": "228587", "url": "https://it.wikipedia.org/wiki?curid=534287", "title": "Schiavit\u00f9 nell'antica Grecia", "text": "La schiavit\u00f9 era una pratica molto comune nell'antica Grecia. Si stima che la maggioranza dei cittadini ateniesi possedesse almeno uno schiavo. La maggior parte degli antichi scrittori ritiene infatti che solo con un cos\u00ec massiccio numero di schiavi si potesse garantire il funzionamento economico di ogni citt\u00e0. Questo modello di societ\u00e0, messo in discussione gi\u00e0 nei dialoghi socratici, fu condannato per la prima volta dagli stoici.\nLa moderna storiografia tende a distinguere due tipi di schiavit\u00f9: la schiavit\u00f9 personale, in cui lo schiavo \u00e8 un individuo privato della propria libert\u00e0 e sottomesso al volere di un padrone, che in qualsiasi momento pu\u00f2 deciderne la vendita o la cessione; la schiavit\u00f9 legata alle terre, tipica dei penesti della Tessaglia e degli iloti di Sparta.\nGli studi accademici riguardanti la schiavit\u00f9 nell'antica Grecia sono spesso circondati da alcuni problemi metodologici. La documentazione \u00e8 molto disunita e frammentaria, anche quella riguardante Atene. Nessun trattato fu destinato alla schiavit\u00f9, se non per esaltarne i grandi potenziali economici. Commedie e tragedie rappresentano fonti quasi del tutto inattendibili perch\u00e9 scritte sulla base di stereotipi, mentre l'iconografia non fa alcuna distinzione tra schiavi e artigiani, dato che per i Greci \u00abentrambi lavorano per soddisfare i bisogni altrui e non i propri; dipendono da altri per la loro sussistenza; pertanto non sono pi\u00f9 liberi\u00bb.\nTerminologia.\nNell'antica Grecia erano presenti pi\u00f9 termini per indicare gli schiavi, che possono portare ad ambiguit\u00e0 testuali se studiati al di fuori del proprio contesto.\nIn Omero, Esiodo e Teognide lo schiavo era chiamato (\"dm\u014ds\"). Il termine greco ha un significato generale, anche se spesso indica i prigionieri presi come bottino di guerra: nell', ad esempio, Telemaco menziona \u00abgli schiavi | che a me solo acquist\u00f2 l'invitto Ulisse\u00bb (trad. Ippolito Pindemonte).\nDurante il periodo classico i Greci usarono frequentemente il termine (\"andr\u00e1podon\", \"uno coi piedi da uomo\"),come opposto di (\"tetr\u00e1podon\", \"quadrupede\" e per estensione \"bestiame\"). Il termine \u00e8 utilizzato una sola volta da Omero () in riferimento ai prigionieri di guerra, ma il passo fu considerato spurio da Aristarco di Samotracia, che segu\u00ec Zenodoto e Aristofane di Bisanzio.\nIl termine pi\u00f9 comune resta (\"do\u00fblos\"), in opposizione a \u1f10\u03bb\u03b5\u03cd\u03b8\u03b5\u03c1\u03bf\u03c2 (\"el\u00e9utheros\", \"uomo libero\"); ricalca un'antica forma apparsa nelle iscrizioni micenee in lineare B \"do-e-ro\" (\"schiavo maschio\", o anche \"schiavo/a\", \"bracciante di condizione servile\") o \"do-e-ra\" (\"schiava\"). Il verbo (\"doul\u00e9u\u014d\", \"essere schiavo\", che sopravvive nel greco moderno col significato di \"lavorare\") pu\u00f2 anche avere un significato metaforico: come il padrone domina uno schiavo, cos\u00ec una citt\u00e0 domina un'altra o un genitore i propri figli.\nInfine, \u00e8 anche presente il termine \u03bf\u1f30\u03ba\u03ad\u03c4\u03b7\u03c2 (\"oik\u00e9t\u0113s\", \"colui che vive in casa\"), con riferimento alla servit\u00f9.\nSono presenti anche altri termini, che hanno un significato meno preciso e quindi richiedono una contestualizzazione:\nOrigini della schiavit\u00f9.\nIl modello di schiavo in Grecia \u00e8 tratto da quello della societ\u00e0 micenea, come testimoniato da numerose tavolette rinvenute a Pilo. Tra i Micenei si possono distinguere due principali categorie: gli \u03b5\u03bf\u03b9\u03bf (\"schiavi\") e i \u03b8\u03b5\u03bf\u03b9\u03bf (\"schiavi del dio\"), questi ultimi, con una buona probabilit\u00e0, schiavi di Poseidone. Gli schiavi del dio sono di solito menzionati per nome e come proprietari di terreni propri; il loro \"status\" \u00e8 molto simile a quello di un uomo libero. La natura e l'origine del loro legame con la divinit\u00e0 resta per\u00f2 poco chiaro. Alcuni nomi comuni tra questi schiavi mostrano che alcuni di loro potrebbero essere stati originari di Cerigo, Chio, Lemno o Alicarnasso, e resi schiavi a seguito di una cattura da parte di pirati. Le iscrizioni di Pilo mostrano che le unioni tra schiavi e non schiavi erano permesse e che essi potevano lavorare e possedere terre; sembra quindi che la principale divisione sociale tra i Micenei non fosse tanto quella tra uno schiavo e un uomo libero, ma piuttosto quella tra i suddetti e gli individui che abitavano nei palazzi.\nNon c'\u00e8 una continuit\u00e0 tra la fine dell'et\u00e0 micenea (TE IIIA, XIII-XI secolo a.C.) e il tempo di Omero (IX secolo a.C.), segno di un improvviso cambiamento dovuto alla conquista della Grecia da parte dei Dori, di cui si sa alquanto poco: questo periodo turbolento e oscuro viene definito medioevo ellenico. In Grecia si avverte anche un cambiamento linguistico, lo schiavo infatti non viene pi\u00f9 definito \"do-e-ro\" ma \u03b4\u03bc\u03ce\u03c2. Nell\"Iliade\" gli schiavi sono principalmente donne, prese come bottino di guerra, mentre gli uomini venivano o riscattati o uccisi in battaglia.\nNell\"Odissea\", parimenti, la maggior parte degli schiavi sono donne: esse erano serve o, qualche volta, concubine. Sono comunque presenti anche schiavi maschi, in particolare nell\"Odissea\", e un esempio su tutti \u00e8 il porcaro Eumeo; lo schiavo maschio, per\u00f2, si distingueva dalla femmina, essendo questo un membro centrale nel meccanismo dell'\u03bf\u1f36\u03ba\u03bf\u03c2 (\"unit\u00e0 familiare\"): Laerte mangia e beve coi suoi servi e in inverno dorme in loro compagnia. Il termine \u03b4\u03bc\u03ce\u03c2 non \u00e8 quindi di natura spregiativa: Eumeo, il \"divino\" porcaro, ha addirittura lo stesso epiteto riservato agli eroi. Ma anche in ambito omerico la schiavit\u00f9 rimane una disgrazia, come confermato da Eumeo stesso, che dice:\n\u00c8 difficile stabilire quando il commercio di schiavi ebbe inizio nel periodo arcaico. Ne \"Le opere e i giorni\" (VIII secolo a.C.) Esiodo dice di possedere numerosi \u03b4\u03bc\u1ff6\u03b5\u03c2. La presenza di \u03b4\u03bf\u1fe6\u03bb\u03bf\u03b9 \u00e8 testimoniata dai poeti lirici quali Archiloco (VII secolo a.C.) e Teognide (VI secolo a.C.). Un'altra prova \u00e8 data dalla legge sugli omicidi di Dracone (circa 620 a.C.), in cui si menzionano schiavi. Secondo Plutarco Solone (594-593 a.C.) proib\u00ec agli schiavi di praticare la ginnastica e la pederastia. Alla fine del periodo arcaico aumentano gli accenni alla schiavit\u00f9: essa comincia a diventare una questione comune coll'emanazione della \u03c3\u03b5\u03b9\u03c3\u03ac\u03c7\u03b8\u03b5\u03b9\u03b1 (\"seis\u00e1chtheia\", inizio VI secolo a.C.), una riforma della costituzione ateniese che fu alla base della democrazia nel secolo seguente. Lo studioso americano Moses Israel Finley nota come l'isola di Chio, che secondo Teopompo fu la prima citt\u00e0 ad organizzare un mercato degli schiavi, fu coinvolta in un precoce processo democratico (VI secolo a.C.) e conclude affermando che \u00abun aspetto della storia greca, in poche parole, \u00e8 l'avanzare passo dopo passo della libert\u00e0 \"e\" della schiavit\u00f9\u00bb.\nRuolo economico.\nErano aperte agli schiavi tutte le attivit\u00e0, ad eccezione della politica: nell'antica Grecia, infatti, essa era considerata l'unica attivit\u00e0 degna di un cittadino, mentre il resto veniva affidato, quando possibile, a un non-cittadino.\nI principali compiti che svolgevano gli schiavi erano legati all'agricoltura, che costituiva uno dei fondamenti dell'economia greca. Alcuni piccoli proprietari terrieri potevano permettersi uno schiavo, in certi casi addirittura due. Riguardo ai grossi proprietari terrieri sono presenti molti manuali (come l\"Economico\" di Senofonte) che danno la conferma della presenza, nelle grandi tenute, di dozzine di schiavi, distinti in lavoratori e sorveglianti. Tuttavia, la vera misura di utilizzo degli schiavi in agricoltura come forza lavoro \u00e8 ancora oggetto di discussione. Resta comunque certo il fatto che ad Atene in particolare la schiavit\u00f9 fosse assai comune, anche se, probabilmente, i Greci erano ben lontani dal massiccio utilizzo degli schiavi tipico dei latifondi romani.\nIl lavoro degli schiavi era massivamente utilizzato anche nelle miniere e nelle cave, dove molti di essi erano propriet\u00e0 di ricchi cittadini. Lo stratego Nicia (V secolo a.C.) affitt\u00f2 un migliaio di schiavi presso le sue miniere d'argento del Laurio, in Attica; Ipponico 600 e Filonide 300. Senofonte scrive che questi schiavi, il cui numero \u00e8 stato stimato a unit\u00e0, ricevevano ciascuno un obolo al giorno (circa 60 dracme l'anno). Sempre Senofonte, nel suo opuscolo \"Poroi\", suggerisce di dare ai cittadini fino a tre schiavi ciascuno, cosicch\u00e9 la rendita assicurata dal loro affitto assicurasse il mantenimento dell'intera cittadinanza.\nGli schiavi erano impiegati anche come artigiani e commercianti; come nel caso dell'agricoltura, erano impiegati per svolgere le mansioni che andavano oltre le capacit\u00e0 della famiglia che li possedeva. Alcuni esempi si ritrovano nella fabbrica di scudi di Lisia, che impiegava 120 schiavi, e nel padre di Demostene che possedeva 32 armaioli e 20 rifacitori di letti.\nGli schiavi erano infine impiegati anche nelle case: il loro ruolo andava da quello di sostituire il padrone nei lavori domestici a quello di accompagnarlo nei viaggi, fino alla possibilit\u00e0 per lo schiavo di essere l'attendente di un oplita. Le schiave erano addette ai compiti domestici, in particolare preparare il pane o tessere. Solo i cittadini pi\u00f9 poveri non possedevano uno schiavo domestico.\nDemografia.\nPopolazione.\n\u00c8 difficile stimare il numero di schiavi presenti nell'antica Grecia, data la mancanza di un preciso censimento. \u00c8 comunque certo che ad Atene la maggior parte della popolazione era formata da schiavi, con circa unit\u00e0 nel VI e nel V secolo a.C. (in media tre o quattro schiavi per famiglia). La stima pi\u00f9 bassa () degli schiavi in Grecia, riguardante il periodo di Demostene (IV secolo a.C.), corrisponde a uno schiavo per famiglia. Se ad Atene era presente il maggior numero di schiavi, nell'isola di Chio, in proporzione ai cittadini, era presente una grande popolazione di schiavi. Nel V secolo a.C., Tucidide comment\u00f2 \"a favore\", come scrive lo studioso Peter Hunt, della diserzione di schiavi del Laurio durante la guerra deceleica.\nNel IV secolo a.C., tra il 317 e il 307 a.C., Demetrio Falereo ordin\u00f2 un censimento generale dell'Attica, che rivel\u00f2 abitata da cittadini, meteci e schiavi. L'oratore Iperide, nella suo \"Contro Atenogene\", ricorda per\u00f2 che lo sforzo di arruolare schiavi non port\u00f2 alcun vantaggio nella sconfitta di Cheronea del 338 a.C.; questo numero corrisponde al dato fornito da Ctesicle.\nDai resoconti degli antichi scrittori greci sembra che la maggior parte degli Ateniesi possedesse almeno uno schiavo. Aristofane, nella commedia \"Pluto\", descrive dei poveri contadini che hanno per\u00f2 diversi schiavi al loro servizio; Aristotele descrive la casa come il luogo dove uomini liberi e schiavi convivono. Non possedere un singolo schiavo era un chiaro segno di povert\u00e0. Nell'orazione di Lisia \"Per l'invalido\" un uomo menomato si sforza di farsi concedere una piccola pensione dallo stato dicendo: \u00abil mio reddito \u00e8 molto piccolo e ora devo richiedere a me stesso di fare tutte queste cose, non ho nemmeno i soldi per comprarmi uno schiavo che le possa fare.\u00bb Al momento della sua morte Platone disse di avere al proprio servizio cinque schiavi e sostenne anche che un uomo ricco se ne poteva permettere anche cinquanta. Ateneo nomina un amico di Aristotele, Mnasone, proprietario dell'eccezionale cifra di schiavi.\nFonti di approvvigionamento.\nNell'antica Grecia erano presenti quattro fonti di schiavi principali: la guerra, la pirateria, il brigantaggio e il commercio.\nGuerra.\nRendere schiavi coloro che erano sconfitti in una battaglia o in una guerra era una pratica comune nell'antica Grecia, cos\u00ec come nella Magna Grecia. Tucidide ricorda che, durante la spedizione ateniese in Sicilia, abitanti di Hykkara furono catturati dallo stratego ateniese Nicia e venduti come schiavi per 120 talenti ai Catanesi. Allo stesso modo, nel 348 a.C. Filippo II di Macedonia ridusse in schiavit\u00f9 la popolazione di Olinto, nel 335 a.C. Alessandro Magno fece altrettanto con quella di Tebe; la lega achea ag\u00ec allo stesso modo a Mantinea.\nL'esistenza di schiavi greci fu sempre sgradevole per i Greci liberi; ugualmente, l'asservimento delle citt\u00e0 e dei loro abitanti era una pratica controversa. Alcuni generali (come gli spartani Agesilao II e Callicratida) rifiutarono quest'ultima pratica. Alcune citt\u00e0 stipularono accordi per proibire la schiavizzazione: a meta del III secolo a.C. Mileto promise di non ridurre alcun abitante di Cnosso in schiavit\u00f9, e viceversa. D'altra parte portava grande prestigio l'emancipare, dietro pagamento di un riscatto, una citt\u00e0 ridotta in schiavit\u00f9: cos\u00ec fu per Cassandro I, che, nel 316 a.C. restitu\u00ec la libert\u00e0 a Tebe. Prima di lui, Filippo II di Macedonia aveva ridotto in schiavit\u00f9 Stagira e poi l'aveva emancipata.\nPirateria e brigantaggio.\nLa pirateria e il brigantaggio costituivano un'importante fonte di schiavi, anche se l'importanza di questi metodi d'approvvigionamento variava in base alla regione e all'epoca.\nIn generale, pirati e briganti facevano le loro scelte in base ai possibili profitti: di solito, se un prigioniero era sufficientemente ricco, veniva chiesto un riscatto, ma, se questo non veniva pagato, egli veniva venduto a un trafficante di schiavi; per i prigionieri poveri, invece, si procedeva direttamente senza chiedere un riscatto. Tra alcuni popoli della Grecia (come tra gli Etoli, gli Acarnani e i Cretesi) la pirateria era ampiamente praticata come \u00abantica consuetudine\u00bb. Al di fuori della Grecia i pirati pi\u00f9 famosi erano gli Etruschi, i Fenici e gli Illiri. Strabone spiega che durante l'et\u00e0 ellenistica la diffusione della pirateria in Cilicia fu dovuta agli alti profitti che si potevano realizzare; l'isola di Delo, non molto lontana dalla Cilicia, permetteva lo \u00abspostamento di una miriade di schiavi ogni giorno\u00bb. La crescita dell'influenza della repubblica romana, grande utilizzatrice di schiavi, svilupp\u00f2 ulteriormente il commercio di schiavi in Grecia e caus\u00f2 una maggiore diffusione della pirateria. Nel I secolo a.C. i Romani, dopo la conquista del Mediterraneo, cercarono di sradicare questa pratica al fine di proteggere i commerci e gli scambi nel bacino.\nCommercio di schiavi.\nDurante l'et\u00e0 classica era presente un attivo commercio di schiavi tra le \"poleis\" greche e i regni d'Oriente. La frammentaria lista di schiavi confiscata ai complici della mutilazione delle Erme menziona 32 schiavi la cui origine \u00e8 stata accertata: 13 provenivano dalla Tracia, 7 dalla Caria e gli altri dalla Cappadocia, dalla Scizia, dalla Frigia, dalla Lidia, dalla Siria, dall'Illiria, dalla Macedonia e dal Peloponneso. Non era infrequente trovare degli indigeni che vendevano come schiavi dei connazionali ai mercanti greci.\nI principali centri del commercio di schiavi sembrano essere state le citt\u00e0 di Efeso, Bisanzio e persino la citt\u00e0 di Tana, la colonia greca pi\u00f9 settentrionale. Tra i barbari era diffusa la pratica di vendere anche i propri figli a questi mercati. Non esistono prove dirette del commercio degli schiavi, ma sono presenti prove che ne confermano la veridicit\u00e0. In primo luogo, c'erano nella popolazione di schiavi alcune nazionalit\u00e0 che ricorrevano con notevole frequenza, come gli arcieri sciti che ad Atene erano impiegati come forza di polizia (originariamente 300, in seguito quasi ). In secondo luogo, i nomi dati agli schiavi nelle commedie hanno spesso un collegamento geografico: cos\u00ec \"Thratta\", usato da Aristofane ne \"Le vespe\", \"Gli Acarnesi\" e \"La pace\", significa semplicemente \"Donna tracia\". Infine, la nazionalit\u00e0 di uno schiavo veniva presa in considerazione dai compratori pi\u00f9 importanti: si evitava di raggruppare troppi schiavi della stessa origine per evitare il rischio di una rivolta.\nIl prezzo degli schiavi variava a seconda delle loro abilit\u00e0. Senofonte valutava i minatori del Laurio, che ricevevano una paga di un obolo al giorno, 180 dracme ognuno; un artigiano maggiormente specializzato riceveva invece una paga di una dracma al giorno. I coltellinai del padre di Demostene erano stati valutati dalle 500 alle 600 dracme ognuno. Il prezzo degli schiavi variava anche in funzione della quantit\u00e0 di schiavi disponibili; nel IV secolo a.C. ve ne era una particolare abbondanza che permetteva di acquistarli in grandi mercati, dove ogni citt\u00e0 manteneva una propria tassa sulla vendita. Ad esempio, durante una festivit\u00e0 ad Azio (circa 216 a.C.) venne organizzata una grossa vendita di schiavi presso il tempio di Apollo, in cui la met\u00e0 dei proventi sarebbe andata alla lega acarnana e l'altra met\u00e0 alla citt\u00e0 pi\u00f9 vicina, Anactorio. Gli acquirenti godevano di una garanzia per i difetti: se lo schiavo acquistato risultava paralizzato o con problemi fisici senza che il compratore ne fosse al corrente, il venditore lo risarciva (Anagoges dike).\nAumento naturale.\nSembra che i Greci non permettessero agli schiavi di riprodursi, almeno durante l'et\u00e0 classica, visto che la percentuale di bambini nati in schiavit\u00f9 rispetto alla popolazione \u00e8 piuttosto alta nell'Egitto tolemaico. Le cause di questo potevano essere naturali: nelle miniere, per esempio, erano presenti uomini e non donne, mentre, al contrario, nei lavori domestici erano impiegate prevalentemente donne. Gli schiavi neri d'America dimostrano come la popolazione di schiavi si possa moltiplicare. Questa incongruenza rimane sostanzialmente inspiegata.\nSenofonte consiglia di far abitare separatamente gli schiavi dalle schiave affinch\u00e9 \u00abi servi non attendessero alla generazione senza il nostro consenso; poich\u00e9 i buoni, avendo generato figliuoli, sono il pi\u00f9 delle volte affettuosi, i malvagi poi, congiunti in matrimonio, divengono pi\u00f9 pronti al mal fare.\u00bb La motivazione era probabilmente economica; anche uno schiavo ben dotato era a buon mercato, quindi sarebbe costato meno che allevarne uno. Inoltre il parto avrebbe messo a rischio la vita della madre e non era sicuro che il bambino sarebbe arrivato fino all'et\u00e0 adulta.\nGli schiavi nati e allevati in una casa, detti \u03bf\u1f30\u03ba\u03bf\u03b3\u03b5\u03bd\u03b5\u1fd6\u03c2 (\"oikoghen\u00eais\"), spesso costituivano una classe privilegiata: avevano, per esempio, l'incarico di portare i bambini a scuola. Alcuni di questi bambini erano i figli del padrone di casa, anche se in molte citt\u00e0, come ad Atene, il bambino ereditava lo \"status\" della madre, che poteva essere schiava o cittadina.\nStatus degli schiavi.\nNell'antica Grecia erano presenti molti gradi di schiavit\u00f9, che andavano dal cittadino libero allo schiavo: in questa forbice si trovavano i penesti o gli iloti, i cittadini diseredati, i liberti, i figli di un cittadino e di uno schiavo, e i meteci, la cui condizione comune era la privazione di alcuni diritti civili. Lo storico americano Moses Israel Finley propone alcuni criteri per differenziare i differenti livelli di schiavit\u00f9:\nGli schiavi ad Atene.\nGli schiavi ateniesi erano propriet\u00e0 del loro padrone (o dello Stato), il quale poteva disporne a piacimento: poteva regalarli, venderli, affittarli o anche lasciare loro un'eredit\u00e0. Lo schiavo poteva sposarsi e avere figli, anche se la famiglia non veniva riconosciuta dallo Stato e il padrone poteva allontanarla in qualsiasi momento. Gli schiavi avevano meno diritti dei cittadini ed erano rappresentati dal padrone in tutte le questioni legali. Ogni reato commesso dallo schiavo veniva punito con un numero di frustate pari alle dracme che un cittadino avrebbe pagato come multa. Tranne rare eccezioni, la testimonianza di uno schiavo veniva considerata se questo era effettivamente sotto tortura, per cercare di eliminare la parzialit\u00e0 che lo schiavo ha nei confronti del suo padrone. Un esempio di fedelt\u00e0 lo si pu\u00f2 ritrovare nello schiavo di Temistocle, Sicinno, che, a dispetto delle sue origini persiane, trad\u00ec Serse I di Persia e aiut\u00f2 gli Ateniesi nella battaglia di Salamina. Nonostante la tortura fosse ampiamente utilizzata, gli schiavi ateniesi erano indirettamente protetti: se venivano maltrattati, il padrone poteva avviare un'azione legale (\u03b4\u03af\u03ba\u03b7 \u03b2\u03bb\u03ac\u03b2\u03b7\u03c2, \"d\u00edk\u0113 bl\u00e1b\u0113s\", ovvero un'azione giudiziaria contro un comportamento che \u00e8 andato a proprio danno). Al contrario, un padrone che veniva visto maltrattare eccessivamente uno schiavo poteva essere citato in giudizio da un cittadino (\u03b3\u03c1\u03b1\u03c6\u1f74 \u1f55\u03b2\u03c1\u03b5\u03c9\u03c2, \"graph\u00e8 hybre\u014ds\" ovvero un'accusa pubblica per un abuso del proprio potere).\nIsocrate sostiene che \u00abneanche il peggiore tra gli schiavi pu\u00f2 essere condannato a morte senza un processo\u00bb: il potere del padrone sullo schiavo non era assoluto. La legge di Dracone apparentemente puniva gli uccisori di uno schiavo. La causa che si poteva intentare contro l'uccisore di uno schiavo non era quella per danni, come succedeva per l'uccisione del bestiame, ma una \u03b4\u03af\u03ba\u03b7 \u03c6\u03bf\u03bd\u03b9\u03ba\u03ae (\"d\u00edk\u0113 phonik\u00e9\", ovvero un'azione giudiziaria per la morte). Nel IV secolo a.C. i sospetti criminali venivano giudicati nel Palladion, una corte adibita agli omicidi preterintenzionali; la pena era pi\u00f9 grande di una multa, ma minore della morte (probabilmente l'esilio, come succedeva quando veniva ucciso un meteco).\nOgni schiavo apparteneva di diritto alla famiglia del padrone: appena acquistato veniva di solito accolto con noci e frutta. Gli schiavi prendevano anche parte a molti dei culti religiosi e familiari: erano spesso invitati al banchetto del secondo giorno delle Antesterie e potevano essere iniziati ai misteri eleusini. Uno schiavo poteva chiedere asilo presso un tempio o un altare, come un uomo libero; condivideva i culti del suo padrone e poteva conservare le proprie usanze religiose, di qualunque natura esse fossero. Gli schiavi non potevano possedere alcuna propriet\u00e0, ma i loro padroni spesso permettevano loro di risparmiare per comprare poi la libert\u00e0 oppure per continuare una loro attivit\u00e0, sulla quale imponevano una tassa.\nGli schiavi ateniesi combatterono assieme ai cittadini durante la battaglia di Maratona e a loro fu dedicato un monumento. Prima della battaglia di Salamina gli Ateniesi emanarono un decreto in cui era scritto che i cittadini avrebbero dovuto \u00absalvare s\u00e9 stessi, le donne, i bambini e gli schiavi\u00bb.\nC'erano per\u00f2 certe restrizioni sessuali e alcuni obblighi. Per esempio, come stabilito da Solone, uno schiavo non poteva ingaggiare con un ragazzo libero una relazione pederastica, n\u00e9 frequentare le palestre. Alcuni schiavi, figli di prigionieri di guerra, venivano costretti a lavorare in bordelli maschili, come successe a Fedone di Elide, che venne poi acquistato e liberato da alcuni ricchi amici di Socrate su sua richiesta.\nGli schiavi di Gortina.\nA Gortina, nell'isola di Creta, seguendo le leggi scritte sulla pietra nel VI secolo a.C., gli schiavi (chiamati \"doulos\" o \"oikeus\") si vivevano in uno stato di grande dipendenza: ogni figlio spettava al padrone dello schiavo, e lo stesso padrone era responsabile dei reati dello schiavo e di ricevere compensi per ingiustizie subite al proprio schiavo da altri. Nelle leggi di Gortina, dove ogni pena era pecuniaria, le multe raddoppiavano se il colpevole risultava essere uno schiavo e, inversamente, diminuivano se la vittima era in condizione di schiavit\u00f9. Ad esempio, lo stupro di una donna libera da parte di uno schiavo era punibile con una multa di 200 stateri (400 dracme); se era uno schiavo la vittima del reato, la legge prevedeva una multa di un obolo ( di dracma).\nGli schiavi potevano possedere una casa e del bestiame, e le loro famiglie venivano riconosciute dalla legge che assegnava il diritto di sposarsi, di divorziare, di scrivere un testamento e di riscuotere l'eredit\u00e0 (diritti simili a quello di un uomo libero).\nSchiavit\u00f9 per debiti.\nPrima della seisachteia di Solone (594 o 591 a.C.), gli Ateniesi praticavano la schiavit\u00f9 per debiti: un cittadino incapace di pagare i propri debiti diveniva schiavo del creditore. L'esatta natura di questo fenomeno, \u00e8 ancora controversa per i moderni storici: non si conosce che tipo di schiavit\u00f9 fosse, n\u00e9 che cosa dovesse fare colui che diventava schiavo per debiti. Questo problema riguarda soprattutto i cosiddetti \"hekt\u0113moroi\", lavoratori dei terreni affittati dai ricchi proprietari e incapaci di pagare la quota spettante al proprietario.\nCon la seisacheteia (\u03c3\u03b5\u03b9\u03c3\u03ac\u03c7\u03b8\u03b5\u03b9\u03b1) Solone liber\u00f2 gli schiavi per debiti e abol\u00ec tutti i debiti privati e pubblici gi\u00e0 contratti. Aristotele, nella sua \"Costituzione degli Ateniesi\", cita il poema di Solone:\nSebbene il lessico di Solone si riferisca alla schiavit\u00f9 tradizionale, gli schiavi per debiti erano comunque Ateniesi e rimanevano tali, ma sotto il controllo di un altro Ateniese. \u00c8 proprio quest'aspetto (il fatto di essere sottomessi a un proprio concittadino) che gener\u00f2 una grande ondata di malcontento nel VI secolo a.C., non tanto tra gli schiavi \"comuni\", ma tra quelli diventati tali per debiti. La riforma di Solone lasci\u00f2 per\u00f2 due questioni irrisolte: il tutore di una donna non sposata, che aveva perso la sua verginit\u00e0, aveva il diritto di venderla come schiava, e un cittadino poteva esporre (cio\u00e8 \"abbandonare\") i figli che non si volevano in famiglia.\nManomissione.\n\u00c8 sicuro che la pratica della manomissione esistesse a Chio gi\u00e0 dal VI secolo a.C., anche se probabilmente risale a un'epoca precedente dato che la pratica era orale. Spesso le manomissioni mantennero un carattere orale anche durante l'et\u00e0 classica: era infatti sufficiente avere dei testimoni che assistessero alla procedura (che spesso si svolgeva in teatri o in tribunali pubblici). Questa pratica venne abolita ad Atene verso la met\u00e0 del VI secolo a.C. per evitare disordini pubblici.\nLa manomissione era relativamente comune nel IV secolo a.C., come testimoniato da alcune iscrizioni ritrovate nei santuari di Delfi e di Dodona, anche se la maggior parte delle quali risale a un periodo compreso tra il II secolo a.C. e il I secolo d.C. Erano presenti anche manomissioni collettive: un esempio conosciuto sono quelle di Taso (II secolo a.C.); queste ultime probabilmente presero luogo durante (o appena dopo) un periodo di guerra, come ricompensa per la lealt\u00e0 degli schiavi, per mezzo di un documento volontariamente stilato dal padrone (che era generalmente maschio, ma nel periodo ellenistico poteva essere anche femmina).\nSpesso gli schiavi erano per\u00f2 costretti a pagare una somma equivalente al proprio valore commerciale. Per farlo utilizzavano i risparmi oppure potevano cercare di ottenere un prestito (\u1f14\u03c1\u03b1\u03bd\u03bf\u03c2, \"\u00e9ranos\") da un amico o un cliente, come fece l'etera Neera.\nL'emancipazione aveva anche carattere religioso: lo schiavo veniva \"venduto\" alla divinit\u00e0, spesso ad Apollo, o consacrato dopo l'affrancamento; in questi casi una parte della somma che lo schiavo avrebbe dovuto versare, finiva presso le casse del tempio, che ne garantiva la libert\u00e0. La manomissione poteva avere anche solamente carattere civile, nel cui caso il magistrato aveva il ruolo della divinit\u00e0 e riscuoteva parte del denaro.\nLa libert\u00e0 poteva essere totale o parziale in base al volere del padrone. Nel primo caso lo schiavo era protetto da qualsiasi tentativo di porlo nuovamente in schiavit\u00f9 (come, per esempio, dagli eredi del padrone che lo aveva affrancato). Nel secondo caso lo schiavo doveva sottostare a un contratto, che fissava alcuni limiti alla sua libert\u00e0. Il contratto pi\u00f9 restrittivo era il \"paramone\", un contratto di breve durata consistente nel mettere a disposizione del padrone l'attivit\u00e0 lavorativa dell'affrancante. Una volta liberato, lo schiavo non godeva per\u00f2 degli stessi diritti di un cittadino. Platone, nelle \"Leggi\", scrive che il liberto:\nGli schiavi a Sparta.\nI cittadini spartani utilizzavano gli iloti, un gruppo, etnicamente differente dagli Spartani, ma dipendente dallo stato (anche se non \u00e8 sicuro che gli iloti fossero schiavi personali). Sono presenti menzioni di alcune manomissioni da parte degli Spartani (probabilmente non riguardanti gli iloti) e di vendite al di fuori della Laconia come per il poeta Alcmane. Tra gli altri schiavi non iloti si ricordano: Filosseno, che fu schiavizzato insieme ai suoi concittadini quando Nicia conquist\u00f2 l'isola di Citera durante la guerra del Peloponneso (in seguito sar\u00e0 venduto a un ateniese); un cuoco spartano venduto a Dionisio il vecchio o a un re del Ponto, come scrive Plutarco; e le famose nutrici spartane, molto apprezzate dagli Ateniesi.\nIn alcune opere si menzionano sia gli schiavi personali sia gli iloti, distinguendoli in due entit\u00e0 differenti. Platone, nell\"Alcibiade primo\", cita la \u00abpropriet\u00e0 di schiavi, e in particolare di iloti\u00bb tra i ricchi spartani e Plutarco scrive circa \u00abgli schiavi e gli iloti\u00bb. Infine, secondo Tucidide, l'accordo che fece terminare la rivolta degli iloti del 464 a.C. stabil\u00ec che nessun ribelle della Messenia che in futuro dovesse essere trovato nel Peloponneso poteva \u00abessere schiavo di colui che lo aveva catturato\u00bb, ci\u00f2 significa che la schiavit\u00f9 personale (al di fuori dei Messeni) era permessa al tempo.\nGran parte degli storici moderni sono quindi concordi che a Sparta erano presenti degli schiavi personali, al massimo dopo la vittoria spartana della guerra del Peloponneso (404 a.C.), ma comunque non in grande numero e solo tra le classi sociali pi\u00f9 abbienti.\nCondizioni degli schiavi.\n\u00c8 difficile stimare le condizioni degli schiavi nell'antica Grecia; \u00ablavoro, disciplina e cibo\u00bb sono i loro compiti secondo lo pseudo-Aristotele. Il consiglio di Senofonte era di trattarli come animali domestici, per punire gli atti di disobbedienza e ricompensare i buoni comportamenti. Al contrario, Aristotele consiglia di usare un trattamento simile a quello dei bambini e di non imporre solo ordini ma anche raccomandazioni, affinch\u00e9 lo schiavo sia in grado di capire le ragioni per cui \u00e8 deprecato un certo comportamento.\nNella letteratura greca sono spesso presenti scene di schiavi che vengono frustati, come modo di forzarli al lavoro, cos\u00ec come il controllo delle razioni di cibo, dei vestiti e delle ore di riposo. Nell\u2019Antica Roma era comune spogliare gli schiavi o i prigionieri di guerra come segno di ulteriore umiliazione. La violenza veniva spesso utilizzata dal padrone o dal supervisore del lavoro dello schiavo, il quale, talvolta, era anche lui in condizione di schiavit\u00f9. Cos\u00ec succede in una commedia di Aristofane, \"I cavalieri\", in cui due schiavi si lamentano del fatto di \u00abessere stati feriti e percossi senza rispetto\u00bb dal nuovo supervisore. Sempre in una commedia di Aristofane si legge:\nLa condizione degli schiavi variava molto in base al lavoro che svolgevano; gli schiavi delle miniere del Laurio e le \"pornai\" (prostitute) vivevano un'esistenza violenta e brutale, mentre gli schiavi pubblici, gli artigiani, i commercianti e i banchieri godevano di relativa indipendenza. In cambio di una \u1f00\u03c0\u03bf\u03c6\u03bf\u03c1\u03ac (\"apophor\u00e1\", \"tassa\") pagata al padrone, potevano vivere e lavorare da soli, e talvolta riuscire a guadagnare abbastanza denaro per ottenere la libert\u00e0. Cercare di emanciparsi era sicuramente una motivazione per risparmiare denaro, anche se il numero di schiavi affrancati sul totale resta sconosciuto.\nGli antichi scrittori ritengono che gli schiavi ateniesi godessero di \u00abuna particolare felicit\u00e0\u00bb. Lo pseudo-Senofonte deplora queste libert\u00e0 scrivendo \u00abcos\u00ec questi e i meteci prendono i pi\u00f9 grandi permessi; tu non puoi neanche colpirli, e loro non si fanno da parte per lasciarti passare\u00bb. Nonostante i buoni trattamenti, non si pot\u00e9 prevenire la fuga di schiavi ateniesi (la maggior parte di questi probabilmente artigiani) che, verso la fine della guerra del Peloponneso, si schierarono con gli Spartani che erano a Decelea. Il titolo di una commedia di Antifane, \"La caccia degli schiavi fuggitivi\" (\u0394\u03c1\u03b1\u03c0\u03b5\u03c4\u03b1\u03b3\u03c9\u03b3\u03cc\u03c2), lascia ipotizzare che gli scontri con gli schiavi fossero piuttosto comuni (nonostante rivolte come quella di Spartaco a Roma non siano mai state attestate). Ci\u00f2 pu\u00f2 essere spiegato considerando la relativa dispersione degli schiavi in Grecia, che preveniva il rischio di azioni organizzate. Si hanno comunque alcune menzioni di rivolte individuali, anche se rare, contro il proprio padrone: in un discorso di Antifonte viene citato il tentativo di assassinio del padrone da parte di uno schiavo adolescente.\nConsiderazioni.\nConsiderazioni storiche.\nPochissimi scrittori dell'antichit\u00e0 menzionano la schiavit\u00f9 nelle loro opere. Per Omero e per gli scrittori pre-classici la schiavit\u00f9 era una diretta conseguenza della guerra, come per Eraclito che afferma: \u00abla guerra \u00e8 padre di tutto, re di tutte le cose... trasforma alcuni in schiavi e altri ne libera\u00bb.\nDurante il periodo classico, la schiavit\u00f9 divenne necessaria per l'economia. Dal punto di vista filosofico, il dualismo tra schiavit\u00f9 e libert\u00e0 emerge in pi\u00f9 scrittori, come in Eschilo, ne \"I Persiani\", dove afferma che i Greci \u00abnon son servi: niun mortale segna ad essi la sua legge\u00bb; al contrario i Persiani, nella tragedia \"Elena\" di Euripide, \u00absono tutti schiavi tranne uno [il Gran Re\u00bb. Ippocrate, nel V secolo a.C., cerca di dare una spiegazione all'estesa schiavit\u00f9 orientale affermando che il clima caldo dell'Anatolia rendeva le persone placide e sottomesse. Questa spiegazione \u00e8 ripresa anche da Platone e da Aristotele nella \"Politica\" dove sviluppa il concetto di schiavit\u00f9 naturale, in cui \u00abl'essere che pu\u00f2 prevedere con l'intelligenza \u00e8 capo per natura, \u00e8 padrone per natura, mentre quello che pu\u00f2 col corpo faticare, \u00e8 soggetto e quindi per natura schiavo\u00bb. Al contrario degli animali, uno schiavo \u00e8 in grado di comprendere le ragioni ma \u00abnon ha per nulla la capacit\u00e0 di decisione\u00bb. Distaccandosi da Aristotele, Alcidamante afferma che \u00ab\"nessuno\" \u00e8 schiavo per natura\u00bb.\nSulla linea di Alcidamante, comincia a svilupparsi tra i sofisti il concetto che certi uomini, sia greci che barbari, nascano schiavi e certi altri nascano invece liberi. Lo stesso Aristotele riconosce quest'ultima possibilit\u00e0 e afferma che la schiavit\u00f9 non poteva essere irrogata se non quando lo schiavo non appartiene a se stesso, in accordo alla sua teoria sulla \"schiavit\u00f9 naturale\". Cos\u00ec anche i sofisti conclusero che la schiavit\u00f9 non era una questione sociale ma di spirito (anch'esso naturale e acquisito dalla nascita); in questo modo, come nota Menandro, rivolgendosi allo schiavo, \u00ababbi la testa libera dai pensieri, sebbene tu sia schiavo: e vedrai che non lo sarai ancora per molto tempo\u00bb. Questa idea, ripresa dagli stoici e dagli epicurei, non era tanto un incitamento alla ribellione contro la schiavit\u00f9 (termine che assume anche significato morale), quanto una semplice banalizzazione.\nNell'antica Grecia era impossibile comprendere una societ\u00e0 priva di schiavi. Anche nella terra immaginaria di Aristofane (\u039d\u03b5\u03c6\u03b5\u03bb\u03bf\u03ba\u03bf\u03ba\u03ba\u03c5\u03b3\u03af\u03b1, \"Nephelokokkygh\u00eda\"), descritta negli \"Uccelli\" e nella citt\u00e0 ideale di Platone descritta nelle sue \"Leggi\" e ne \"La repubblica\", erano presenti gli schiavi. Le citt\u00e0 utopiche di Falea di Calcedonia e Ippodamo sono basate su un'equa distribuzione dei beni tra tutte le persone libere, mentre gli schiavi sono utilizzati come artigiani e braccianti. Nelle \"citt\u00e0 capovolte\", descritte nel \"Lisistrata\" e ne \"Le donne alle Tesmoforie\", le donne salgono al potere o passano a gestire i latifondi, ma lo schiavo non viene descritto come capo del suo padrone. L'unica societ\u00e0 priva di schiavi era quella dell'et\u00e0 dell'oro, dove tutti i bisogni venivano subitamente placati. In questo tipo di societ\u00e0, come spiega Platone, non c'erano ruoli fissi: uno poteva raccogliere i frutti di un campo senza necessariamente averlo seminato. Nella societ\u00e0 immaginaria delle \"Anfizionie\" di Teleclide dei pani d'orzo combattono con delle pagnotte di grano per l'onore di essere mangiate dagli uomini; gli oggetti si muovono: la pasta si impasta, l'acqua si versa. Solo qui, fuori dal tempo e dallo spazio, non esistono schiavi.\nConsiderazioni moderne.\nLa schiavit\u00f9 dell'antica Grecia \u00e8 stata spesso fatta oggetto di discorsi apologetici tra i Cristiani che sono tradizionalmente insigniti del merito di averla abolita. Dal XVI secolo l'esistenza del colonialismo ebbe un notevole impatto sulla questione della schiavit\u00f9, tra chi la sosteneva e chi ne denunciava i misfatti. Cos\u00ec Henri-Alexandre Wallon pubblic\u00f2 \"History of slavery in Antiquity\" (\"La storia della schiavit\u00f9 nell'antichit\u00e0\") nel 1847, insieme ad altri lavori, tutti volti a cercare di abolire la schiavit\u00f9 nelle colonie francesi.\nNel XIX secolo, sulla questione emerse un dibattito di carattere politico-economico volto a distinguere le fasi della schiavit\u00f9 nell'organizzazione della societ\u00e0 umana e a identificare correttamente il luogo compreso dalla schiavit\u00f9 greca. Decisiva risult\u00f2 essere l'influenza del filosofo Marx: per lui le societ\u00e0 antiche erano caratterizzate dallo sviluppo della propriet\u00e0 e dal carattere primario (e non secondario come nella societ\u00e0 pre-capitalistiche) della schiavit\u00f9 come modo di produzione. Il positivismo, rappresentato in particolare dallo storico Eduard Meyer (che scrisse \"La schiavit\u00f9 nell'antichit\u00e0\", 1898), and\u00f2 presto in conflitto con le teorie marxiste. Secondo Meyer la schiavit\u00f9 costituiva il fondamento della democrazia greca, come un fenomeno di carattere sociale, e non economico.\nCon lo sviluppo della storiografia moderna nel XX secolo (con scrittori come Joseph Vogt) la schiavit\u00f9 cominci\u00f2 a essere vista come una condizione necessaria per lo sviluppo delle \u00e9lite. Vogt ritiene che la societ\u00e0 moderna, fondata sui valori umanistici, abbia sorpassato ogni motivazione per sviluppare le classi elitarie. Anche con gli studi del XX secolo, non si sono riuscite a chiarire due questioni fondamentali: se la societ\u00e0 dell'antica Grecia possa o meno definirsi \"fondata sulla schiavit\u00f9\" e se gli schiavi costituissero una vera e propria classe sociale."}
{"id": "534294", "revid": "1566286", "url": "https://it.wikipedia.org/wiki?curid=534294", "title": "Shah Rukh Khan", "text": "\u00c8 stato soprannominato dai media \"Baadshah di Bollywood\", \"Bakri di Bollywood\" o \"King Khan\".\nA partire dal 2015, Khan \u00e8 co-presidente della societ\u00e0 di produzione cinematografica Red Chillies Entertainment e le sue sussidiarie ed \u00e8 il proprietario della squadra dei Kolkata Knight Riders, squadra di cricket Twenty20 che milita nella Indian Premier League. Lavora anche di frequente come conduttore televisivo e un performer di spettacoli teatrali. Si presenta regolarmente negli elenchi delle persone pi\u00f9 influenti nella cultura indiana, e nel 2008, \u00e8 stato nominato da \"Newsweek\" come una delle 50 persone pi\u00f9 influenti nel mondo. Infine, \u00e8 noto per le sue attivit\u00e0 di volontariato.\nBiografia.\n\u00c8 nato in una famiglia musulmana di origini Pakistan. Suo padre, Taj Mohammed, ha lottato per la libert\u00e0 del paese e sua madre, Fatima, \u00e8 stata una delle prime donne musulmane a diventare magistrato. Ha frequentato il college Saint Columba a Delhi, retto da padri gesuiti, e ha un master in scienze della comunicazione conseguito alla Jamia Milia Islamia a Delhi. \u00c8 sposato con Gauri Khan, una donna punjabi di religione ind\u00f9 ed \u00e8 padre di tre figli: Aryan Khan, Suhana Khan e Abram Khan.\nDal look non convenzionale, dalle grandi capacit\u00e0 artistiche e dalla forte passione per il cinema, Shah Rukh Khan \u00e8 un attore versatile che ha coperto molti ruoli diversi.\nInizi\u00f2 la sua carriera d'attore con delle serie TV come \"Fauji\", (1988) che raccontava la vita dei militari e il loro addestramento, e \"Circus\" (1989) che raccontava la vita nel circo. Entrambe queste serie televisive divennero molto popolari in India.\nFece il suo debutto nel mondo del cinema con il film \"Deewana\", nel 1992, vincendo il premio per migliore debuttante al Filmfare. Inoltre apparve nel controverso film \"Maya Memsaab\", che presentava una scena d'amore esplicita. E con film come \"Kabhi Haan Kabhi Naa\" (\"Certe volte s\u00ec certe volte no\") e il film fantasy \"Chamatkar\" cominci\u00f2 a essere notato.\nNel 1993 si ciment\u00f2 in ruoli da cattivo, come in \"Darr\", in cui interpret\u00f2 un amante ossessionato e in \"Baazigar\", un anti-eroe e un omicida in cerca di vendetta, che attrassero molto l'attenzione. Questi due film sconvolsero la tradizionale formula di Bollywood, perch\u00e9 fu una cosa mai sentita nell'industria cinematografica di Mumbai che un attore conquistasse cos\u00ec grande fama interpretando ruoli negativi, tradizionalmente posti in secondo piano. Interpret\u00f2 il ruolo da cattivo per la terza volta nel film \"Anjaam\", (1994) che gli valse il premio per miglior cattivo al Filmfare.\nQuando ormai tutti pensavano che fosse adatto solo a questo tipo di ruoli sorprese tutti dimostrando la sua versatilit\u00e0 e la sua bravura scegliendo ruoli da ragazzo semplice e film romantici come in \"Dilwale Dulhania Le Jayenge\" (1995) che lo vide protagonista assieme a Kajol, considerata da alcuni la migliore attrice indiana oggigiorno. Il film raccontava di giovani \"NRI\" (\"non resident Indians\") a Londra che tornano in India e seguono le tradizioni e inoltre \u00e8 l'espressione dell'attuale conflitto tra il matrimonio combinato e quello d'amore. \"Dilwale Dulhania Le Jayenge\" fu un blockbuster al box office e consacr\u00f2 Shah Rukh Khan come migliore attore protagonista del Paese. Inoltre questo film detiene il primato mondiale per essere rimasto nelle sale pi\u00f9 a lungo, ben 555 settimane nel giugno 2006 e ancora adesso c'\u00e8 gente in India che va a vederlo al cinema.\nSeguirono successi su successi come \"Pardes\" (\"Terra straniera\") (1997), che parlava di emigranti, e \"Dil To Pagal Hai\" (\"Il cuore \u00e8 pazzo\") (1997).\nNel 1998 in \"Dil Se\" (\"Con tutto il cuore\") di Mani Ratnam \u00e8 stato Amarkant Varma, un inviato di All India Radio in zone travagliate come quelle del Kashmir. Questo film affronta un tema molto sentito oggi, il terrorismo. Il protagonista in una stazione ferroviaria si innamora di Meghna, interpretata da Manisha Koirala, che poi scopre essere una terrorista suicida. Il film \u00e8 ricordato anche per le splendide musiche di A. R. Rahman e per il successo di critica.\nNel 2001 produsse e interpret\u00f2 il film \"Asoka\" assieme a Kareena Kapoor, il primo film storico realizzato a Bollywood. Nonostante l'insuccesso al botteghino ebbe una buona accoglienza al festival del cinema di Venezia.\nEbbe ancora pi\u00f9 successo lavorando con il suo amico regista Karan Johar e con suo padre Yash Johar produttore, proprietario della Dharma Productions. Insieme hanno girato \"Kuch Kuch Hota Hai\" (\"Qualcosa sta succedendo/ascolta il tuo cuore\"), \"Kabhi Khushi Kabhie Gham...\" (\"Certe volte felicit\u00e0, certe volte tristezza\") che parla della famiglia indiana. Questi due film ebbero grande successo decretando SRK e Kajol come migliore coppia sullo schermo. Infatti tutti i film in cui sono stati co-star hanno avuto un gran successo di pubblico: \"Baazigar\", \"Karan Arjun\", \"Dilwale Dulhania Le Jayenge\", \"Kuch Kuch Hota Hai\", \"Kabhi Khushi Kabhie Gham\".\nNel 2002 si cal\u00f2 nella parte di Devdas, l'eroe tragico dell'omonimo film che non pu\u00f2 sposare per volere dei suoi genitori e per sua debolezza la sua amata Paro (Aishwarya Rai) e che per questo si lascia andare all'alcol e alla morte. Questo film ottenne un riconoscimento internazionale partecipando al Festival di Cannes.\nNel 2003 lavor\u00f2 ancora con Karan Johar in \"Tomorrow May Never Come\" (\"Kal Ho Na Ho\", \"Cogli l'attimo perch\u00e9 potrebbe non esserci un domani\"), che riscosse un grande successo anche tra i non indiani introducendo cos\u00ec Bollywood in Occidente. Quello stesso anno lavor\u00f2 anche in \"Chalte Chalte\" (\"Passo per passo\") con Rani Mukherjee che parlava delle difficolt\u00e0 del matrimonio.\nIl 2004 fu un anno fortunato per Shah Rukh Khan perch\u00e9 comparve in tre film che ebbero molto successo di pubblico e di critica e ricevendo una nomination per miglior attore al Filmfare.\nQuello stesso anno inoltre ha girato tutto il mondo con il suo concerto \"Temptation 2004\", che ebbe un enorme successo. E Nasreen Munni, la nota regista inglese, ha prodotto un documentario su Shah Rukh Khan, \"The Inner and Outer World of Shah Rukh Khan\" (\"Il mondo interiore e quello esteriore di Shah Rukh Khan\") che, raccontando il dietro le quinte del suo concerto \"Temptation 2004\", fa vedere il contrasto tra il suo lavoro e la vita familiare di ogni giorno.\n\"Paheli\" (\"Mistero\") (2005) di Amol Palekar \u00e8 invece un film diverso dagli altri. \u00c8 basato sulla storia di una favola del Rajasthan e parla di Lachchi (Rani Mukherjee) una donna lasciata dal marito che ha una storia d'amore con un genio che ha preso le fattezze del marito.\nRiconoscimenti.\nAltri premi.\nHa vinto dieci premi ai Rupa Cinegoers Awards, sei premi ai Star Screen Videocon Awards, sei premi ai Sansui Viewers Choice Movie Awards, quattro premi ai Zee Cine Awards, quattro premi People's Choice Movie Awards, tre premi agli IIFA Awards, tre premi ai Zee Gold Bollywood Awards, due premi ai AFJA Awards, un premio ai Aashirwad Award, un premio Disney Kids Channel, un Immy MTV per la miglior musica indiana, e un premio agli Sports World Film Awards."}
{"id": "534301", "revid": "31886", "url": "https://it.wikipedia.org/wiki?curid=534301", "title": "Certosino (gatto)", "text": "Il certosino, \"Chat de Chartreux\" in francese, \u00e8 una razza di gatto domestico originaria della Francia.\nLe origini e la storia moderna.\nIl gatto certosino \u00e8 una delle razze feline pi\u00f9 antiche. A partire dal XVI secolo si fa menzione di gatti blu-grigi che vivevano in Francia, nel 1558 il poeta Joachim du Bellay scrisse la poesia \"Vers Fran\u00e7ais sur la mort d\u2019un petit chat\" citando il proprio gatto grigio, ma solo nel 1723 compare il nome \"Chartreux/Certosino\"quando Jacques Savary des Br\u00fblons cit\u00f2 il \"gatto certosino\" nel \"Dictionnaire universel de commerce\". Un altro riferimento al gatto certosino si ritrova nel \"Systema Naturae\" del 1735 di Linneo, l'iniziatore della classificazione moderna delle specie viventi. Egli descrive la razza certosina con il nome di \"Catus coeruleus\" (gatto blu) considerandola quindi come una specie distinta.\nIl certosino \u00e8 stato importato in Francia dall'Oriente presumibilmente dai crociati di ritorno dalla Terra Santa, essendo originario delle regioni montuose della Turchia e dell'Iran. \nIl certosino \u00e8 stato allevato, in epoca moderna, a partire dagli anni trenta da Christine e Suzanne L\u00e9ger che iniziarono ad allevare dei gatti blu che erano numerosi a Belle-\u00cele-en-Mer, un'isola francese dell'Atlantico. Pochi anni dopo la loro gatta Nora fu dichiarata all'esposizione di Parigi \"il pi\u00f9 bel gatto certosino del mondo\". Nello stesso periodo si \u00e8 sviluppato un allevamento di gatti blu nella zona del massiccio centrale francese, con alcune caratteristiche fisiche differenti. Questi ultimi erano infatti decisamente pi\u00f9 robusti di quelli di origine atlantica.\nAl termine della Seconda Guerra Mondiale il numero di gatti certosini era estremamente ridotto, allo stesso modo di quello dei gatti di razza British Shorthair blu. Furono cos\u00ec effettuati numerosi incroci tra le due razze fino a portare la FIFe a creare un unico standard condiviso per Chartreux e British. Negli anni '70 del novecento, grazie all'opera di Jean Simonnet e di altri allevatori francesi, la FIFe torn\u00f2 a considerare le due razze come distinte vietando ogni ulteriore incrocio. \nIn Italia i primi gatti certosini furono introdotti da Giorgio Tonelli, che dopo lunghe ricerche in Francia port\u00f3 in Italia Cervin ed Electron de Labelrousse; dall'unione di Cervin con Caterina di Gioel, nel 1988 nacque la prima cucciolata italiana di certosini.\nIl carattere.\nIl certosino \u00e8 molto affettuoso, estremamente legato alla sua famiglia e con una forte personalit\u00e0. \u00c8 un gatto molto leale e la sua maturit\u00e0 si dimostra fin dalla tenera et\u00e0: infatti \u00e8 equilibrato, si affeziona alla famiglia e non alla casa, per cui accetta ben volentieri gli spostamenti. Non tende a essere territoriale, dunque si relaziona facilmente con altri animali domestici. \u00c8 attivo ed estroverso, si concede facilmente ai giochi, ma \u00e8 lui a scegliere da chi farsi coccolare. Di natura comunque indipendente, accetta le coccole, ma non gradisce essere preso in braccio o essere \"strapazzato\"; vi far\u00e0 capire lui quando \u00e8 in vena affettuosa o meno. Tende a legarsi di pi\u00f9 a un membro della famiglia in particolare, tant'\u00e8 che accompagna volentieri a passeggio il suo padrone e lo segue per casa, prestando molta attenzione a tutto ci\u00f2 che fa. Come tutti i gatti ama il calore, quindi d'inverno gradisce molto dormire ai piedi del letto del suo padrone, svolgendo cos\u00ec anche la sua funzione di gatto da guardia.\nLa corporatura.\nMassiccio e robusto, si nota un marcato dimorfismo tra la femmina e il maschio: la prima, di indole pi\u00f9 indomita e attiva, raggiunge pesi e dimensioni tipiche del gatto domestico (altrimenti noto come gatto europeo); il maschio pu\u00f2 invece raggiungere pesi e dimensioni considerevoli, fino ai 7-8\u00a0kg e oltre.\nSpesso viene descritto come \"patata sugli stuzzicadenti\", il certosino ha un corpo robusto, spalle larghe e un petto robusto, il tutto completato da zampe medio-corte, con ossa fini.\nIl mantello.\nIl pelo \u00e8 liscio, grigio riflessato di blu e pu\u00f2 avere sfumature che variano dal color cenere fino al color ardesia. Tutte le tonalit\u00e0 sono ammesse nello standard di razza, ma la pi\u00f9 apprezzata \u00e8 il grigio-argentato chiaro. Ai raggi del sole il mantello, per un fenomeno di rifrazione, assume sfumature di colore azzurro-viola. Secondo lo standard non deve esistere differenza di tonalit\u00e0 tra mantello e sottopelo: il mantello deve apparire uniforme senza ombreggiature, mentre la presenza di riflessi bruno-rossi, le picchettature o la presenza di peli bianchi sono considerati dei difetti. Alla nascita il pelo del cucciolo di certosino \u00e8 striato, ma nei primi mesi di vita le striature tabby sbiadiscono lasciando il caratteristico e uniforme colore blu sul mantello.\nGli occhi sono sempre di colore giallo oro.\nIl gene del pelo lungo.\nFino al recentissimo passato \u2013 vi sono testimonianze ancora negli anni settanta e ottanta \u2013 i certosini sono stati incrociati con soggetti di altre razze come il British Shorthair, il Siamese e non ultimo il Persiano per svariati motivi come il rischio d\u2019estinzione della razza (in tempo di guerra questi gatti venivano mangiati perch\u00e9 muscolosi e con il loro folto pelo doppio e lanoso s\u2019imbottivano i cappotti), o la correzione ad un colore pi\u00f9 intenso degli occhi, oppure ancora per evitare il rachitismo dovuto alla forte consanguineit\u00e0 dei soggetti. Proprio a causa dell\u2019ibridazione con il Persiano non \u00e8 raro trovare ancora oggi nelle cucciolate moderne un piccolo con pelo lungo invece che quello comune medio corto, dato che ci sono ancora tanti riproduttori portatori del gene recessivo LH che non sono stati testati. Negli Stati Uniti, ad esempio, il gene recessivo portatore del pelo lungo \u00e8 stato introdotto con Ixion de Guerveur nel 1973, un bel gatto portatore che veniva direttamente da Belle-\u00cele-en-Mer, l\u2019isola francese al largo della costa della Bretagna sulla quale le sorelle L\u00e9ger negli anni \u201830 hanno incominciato a selezionare la razza Chartreux. Ixion era fratello di Ingrid de Guerveur, soggetto importante per il programma riproduttivo di Jean Simmonet, l\u2019appassionato allevatore che col suo \u201cClub du chat de Chartreux\u201d ha salvato la razza certosina e ha fatto in modo che essa tornasse ad avere il suo standard riconosciuto e separato da quello del British Shorthair. Il gene recessivo del pelo lungo dunque non ha nulla a che vedere con malattie e nemmeno con riproduttori difettosi o che hanno problemi di salute, anzi, lo si pu\u00f2 riscontrare con una certa frequenza anche nelle linee di sangue ritenute migliori per i motivi sopra descritti. Nulla \u00e8 altres\u00ec ascrivibile all\u2019allevatore a cui accade questa cosa non essendo ovviamente lui il responsabile per le scelte, spesso motivate, operate da altri cinquant\u2019anni or sono.\nLa moderna ricerca genetica ha evidenziato che il gene che determina il pelo lungo \u00e8 di tipo recessivo e molto comune, quindi un gene debole, cio\u00e8 che per avere un effetto visibile sull\u2019aspetto del gatto (cucciolo a pelo lungo) deve essere portato e trasmesso da entrambi i genitori, ma proprio grazie alla sua debolezza pu\u00f2 restare latente, dunque non visibile, per parecchie generazioni per poi palesarsi all\u2019improvviso magari solo in un cucciolo di una cucciolata e non ogni volta che viene ripetuto lo stesso accoppiamento. Quindi, anche riproduttori con pelo in standard e di fenotipo corretto possono essere portatori del gene recessivo del pelo lungo (questo gene non \u00e8 visibile, non si palesa, se presente da solo nel corredo cromosomico) e dato che esso non si manifesta con regolarit\u00e0 matematica ad ogni cucciolata anche dello stesso accoppiamento per scoprirlo \u00e8 necessario fare analizzare un campione di sangue del gatto. Fortunatamente ad oggi \u2013 impensabile negli anni \u201870 \u2013 \u00e8 possibile sottoporre i propri riproduttori ad un\u2019analisi specifica e affidabile, seppure ancora costosa e non disponibile in tutti i laboratori, per verificare se e quali soggetti sono portatori del gene recessivo del pelo lungo;"}
{"id": "534302", "revid": "228587", "url": "https://it.wikipedia.org/wiki?curid=534302", "title": "Otto I", "text": ""}
{"id": "534307", "revid": "599013", "url": "https://it.wikipedia.org/wiki?curid=534307", "title": "Picco Ismail Samani", "text": "Il picco Ismail Samani (in tagico: \"\u049a\u0443\u043b\u043b\u0430\u0438 \u0418\u0441\u043c\u043e\u0438\u043b\u0438 \u0421\u043e\u043c\u043e\u043d\u04e3\", \"Qullai Ismoili Somoni\", in russo: \"\u041f\u0438\u043a \u0418\u0441\u043c\u043e\u0438\u043b\u0430 \u0421\u043e\u043c\u043e\u043d\u0438\") \u00e8 una montagna del Tagikistan, terza vetta del Pamir dopo il Kungur e il Muztagata.\nFino al 1991 in Unione Sovietica, era il pi\u00f9 alto rilievo orografico di tale Paese e, perci\u00f2, ebbe il nome ufficiale di Picco del Comunismo, denominazione tenuta fino al 1998, sette anni dopo lo scioglimento dell'URSS.\nGeografia.\n\u00c8 alto slm e si trova nel Gorno-Badakhshan, in Tagikistan, a ovest del lago Karakul e del picco dell'Indipendenza, nella catena dell'Akademii-Nauk (Accademia delle Scienze). A nord, alla distanza di circa 13\u00a0km, si trova il picco Kor\u017eenevskaja che fa parte della stessa catena.\nStoria.\nLa sua esistenza \u00e8 stata accertata solo nel 1928, ma inizialmente si ritenne che si trattasse del picco Garmo. Nel 1932 si cap\u00ec che si trattava di un monte a parte e venne dedicato a Stalin (\u041f\u0438\u043a \u0421\u0442\u0430\u043b\u0438\u043d\u0430, \"Pik Stalina\"). Nel 1962, come parte del processo di destalinizzazione operato da Chru\u0161\u010d\u00ebv, il nome fu cambiato in picco del Comunismo (\u041f\u0438\u043a \u041a\u043e\u043c\u043c\u0443\u043d\u0438\u0301\u0437\u043c\u0430, \"Pik Kommunizma\") e nel 1998 \u00e8 stato dedicato a Ismail Samani.\nLa prima scalata alla vetta, nel 1933, si deve all'alpinista sovietico Evgenij Abalakov."}
{"id": "534309", "revid": "1543377", "url": "https://it.wikipedia.org/wiki?curid=534309", "title": ".ec", "text": ".ec \u00e8 dominio di primo livello nazionale (TLD) assegnato all'Ecuador.\n\u00c8 amministrato dal NICEC."}
{"id": "534310", "revid": "104265", "url": "https://it.wikipedia.org/wiki?curid=534310", "title": ".ee", "text": ".ee \u00e8 dominio di primo livello nazionale (TLD) assegnato all'Estonia.\n\u00c8 amministrato dalla EENet."}
{"id": "534311", "revid": "183581", "url": "https://it.wikipedia.org/wiki?curid=534311", "title": "Universo mamma", "text": ""}
{"id": "534312", "revid": "81195", "url": "https://it.wikipedia.org/wiki?curid=534312", "title": "3-fosfoglicerato", "text": "Il 3-fosfoglicerato (o acido 3-fosfoglicerico) \u00e8 una molecola a tre atomi di carbonio che viene prodotta nel ciclo di Calvin. Qui al 1,5-ribulosio bifosfato (RuBP) viene addizionata una molecola di CO2 grazie ad un enzima chiamato RUBISCO (ribulosio bifosfato carbossidasi/ossidasi). Si ottiene cos\u00ec una molecola a 6 atomi di carbonio. Questa molecola viene divisa in due molecole da 3 atomi di carbonio: il 3-fosfoglicerato (3PG), che durante la seconda fase del ciclo di calvin si trasforma in gliceraldeide 3-fosfato (G3P). Per fare questo vengono impiegati gli ATP e il NADPH + H+. Il 3PG \u00e8 un intermedio metabolico sia della glicolisi che del ciclo di Calvin.\nL'enzima glicerato chinasi catalizza il trasferimento diretto di un gruppo fosfato dall'ATP al glicerato, portando alla formazione di ADP e 3-fosfoglicerato."}
{"id": "534314", "revid": "767487", "url": "https://it.wikipedia.org/wiki?curid=534314", "title": ".eg", "text": ".eg \u00e8 dominio di primo livello nazionale (ccTLD) assegnato all'Egitto.\n\u00c8 amministrato dalla Egyptian Universities Network."}
{"id": "534315", "revid": "984922", "url": "https://it.wikipedia.org/wiki?curid=534315", "title": ".er", "text": ".er \u00e8 dominio di primo livello nazionale (ccTLD) assegnato all'Eritrea.\n\u00c8 amministrato dalla EriTel."}
{"id": "534317", "revid": "767487", "url": "https://it.wikipedia.org/wiki?curid=534317", "title": ".et", "text": ".et \u00e8 dominio di primo livello nazionale (ccTLD) assegnato all'Etiopia.\n\u00c8 amministrato dalla Ethiopian Telecommunications Corporation."}
{"id": "534319", "revid": "1305772", "url": "https://it.wikipedia.org/wiki?curid=534319", "title": "Rahsaan Roland Kirk", "text": "Di origini africane, era cieco e noto fra l'altro per la sua capacit\u00e0 di suonare fino a tre sassofoni per volta. \u00c8 considerato (assieme ad Herbie Mann) il fondatore del flauto jazz moderno. La sua personalissima tecnica al flauto ha ispirato molti altri musicisti, tra cui il leader dei Jethro Tull, Ian Anderson.\nBiografia.\nKirk nacque a Columbus, Ohio. Gli fu imposto il nome di Ronald, che fu in seguito persuaso da un sogno a cambiare in Roland. Egli non era cieco alla nascita, ma lo divenne in giovane et\u00e0, quando un'infermiera sbagli\u00f2 la dose di un medicamento oculistico che gli stava somministrando. Fin dall'inizio, dunque, la sua vita \u00e8 segnata dalla sfortuna, come lo sar\u00e0 in seguito da una ferrea determinazione e dalla misteriosa influenza dei sogni. Fu seguendo l'impulso di un altro sogno che, nel 1970, aggiunse Rahsaan al suo nome e fu un sogno ad intimargli di usare tre sax allo stesso tempo.\nLo stile di Kirk \u00e8 generalmente ascrivibile ai generi hard bop e soul jazz, ma la sua conoscenza della storia del jazz gli permetteva di utilizzare molti elementi del passato, dal ragtime allo swing al free jazz, oltre ad esplorare spesso le province della musica classica e pop.\nKirk suonava e collezionava un gran numero di strumenti, soprattutto sassofoni, clarinetti e flauti. Come sassofonista, suonava il tenore e due sassofoni d'antiquariato: il manzello (un soprano con la campana di un mellophone) e lo stritch (un contralto dritto, privo di campana). Questi erano stati acquistati dopo che, nel corso di un sogno, Kirk si era visto suonare tre sassofoni simultaneamente: dopo averli trovati, Kirk li modific\u00f2 personalmente a questo scopo.\nKirk fu tra i primi ad affermare l'uso del flauto nel jazz in maniera non coloristica, usandolo come uno strumento con una voce propria e una presenza caratteristica. Per il flauto svilupp\u00f2 diverse tecniche, la pi\u00f9 nota delle quali \u00e8 forse il \"suono parlato\" (\"humming\"), ottenuta cantando e suonando il flauto allo stesso tempo. In questa tecnica, che pu\u00f2 essere ben notata nel brano \"You did it, You did it\" contenuto in \"We Free Kings\" (Mercury 1961) e in molti brani incisi da Kirk, lo strumentista canta la melodia che suona, spesso all'unisono, talvolta ad altri intervalli prefissati (ad esempio un intervallo di quarta ascendente). Tale tecnica era gi\u00e0 conosciuta e in uso in ambito jazzistico (cfr. il flautista Sam Most nelle incisioni con il pianista Bob Dorough '53-'56 spc. il brano \"I Hear a Rapsody\" e Yusef Lateef, per es. in \"Check Blues\" e in \"Prayer to The East\" 1957) anche se non veniva adoperata con la stessa sistematicit\u00e0 di Kirk.\nQuesta tecnica divenne famosa anche presso il pubblico del pop e del rock \"progressive\" dopo il 1968, quando fu adottata da Ian Anderson, leader dei Jethro Tull nei primi fortunati album del gruppo.\nUn'altra tecnica flautistica a volte usata da Kirk era suonare un flauto traverso e un flauto da naso allo stesso tempo.\nDopo aver affinato la tecnica che gli permetteva di suonare pi\u00f9 fiati contemporaneamente, Kirk appariva sul palco con i tre sassofoni al collo e circondato da una variet\u00e0 di flauti, fischietti ed altri strumenti. Kirk suonava occasionalmente l'armonica a bocca, il corno inglese, il flauto dolce ed era un buon trombettista. Suon\u00f2 anche altri strumenti non standard (adattando un bocchino da sax ad una tromba) o oscuri (il flauto da naso). Le sue incisioni abbondano di effetti sonori ottenuti da sveglie, sirene, e primitivi effetti elettronici, molto prima che questi fossero generalmente adottati.\nKirk era inoltre esperto nell'uso della respirazione circolare o respirazione continua: questo consiste nell'essere in grado di soffiare in uno strumento e di aspirare simultaneamente (usando le guance come mantice) e consente di mantenere una nota per una durata praticamente illimitata e di suonare lunghe sequenza ininterrotte di note.\nAlcuni critici giudicarono severamente la presenza scenica e il traboccante polistrumentismo di Kirk, che etichettavano come numeri da circo, ma queste critiche (non sempre infondate) non riuscirono a velare il valore di musicista di Kirk, che utilizzava i sassofoni per suonare accordi e dichiarava di utilizzare queste tecniche per riprodurre i suoni che sentiva nella mente. Finch\u00e9 fu in vita, tuttavia, non gli riusc\u00ec mai di avere un seguito tra i puristi (e di diversi suoi colleghi che condividevano queste posizioni), cosa che probabilmente limit\u00f2 il suo successo mentre era in vita.\nNel 1975, Kirk fu colpito da un'emorragia cerebrale che lo lasci\u00f2 semiparalizzato. Indomito e nonostante avesse perso l'uso di una mano, egli trov\u00f2 il modo di modificare i suoi strumenti per poterli suonare con una mano sola. Nel corso di un concerto al club Ronnie Scott's a Londra, riusc\u00ec a suonare due strumenti simultaneamente. In questo periodo egli affront\u00f2 una tourn\u00e9e internazionale ed apparve in televisione.\nLa morte, provocata da un secondo ictus, lo colse nel 1977 dopo un concerto al Bluebird di Bloomington, in Indiana.\nL'eredit\u00e0.\nMentre si \u00e8 gi\u00e0 detto del rapporto tra Kirk e Ian Anderson, le tecniche perfezionate da Kirk al flauto hanno influenzato molti altri musicisti, tra i quali forse i principali sono Jeremy Steig e David Jackson dei Van der Graaf Generator.\nNel 1978, sul singolo \"Hit me with your rhythm stick\" di Ian Dury (numero uno nelle hit parade inglesi) il sassofonista Davey Payne compare suonando due sax simultaneamente alla maniera di Kirk.\nIl brano \"Serenade To A Cuckoo\" \u00e8 divenuto uno standard noto anche al pubblico non specializzato, grazie forse - e abbastanza ironicamente - all'interpretazione datane da Ian Anderson. Anderson dichiar\u00f2 sempre di aver scoperto e praticato l'ultrasoffio grazie all'ascolto di Roland Kirk, e mai neg\u00f2 l'influenza che Kirk ebbe sul suo modo di suonare il flauto traverso.\nCuriosit\u00e0.\nA Rahsaan Roland Kirk \u00e8 dedicata la versione 5.3 della piattaforma software WordPress rilasciata il 13 novembre 2019.\nDiscografia.\nKirk preferiva suonare come leader e si ricordano poche performance da sideman. Ciononostante entr\u00f2 in sala d'incisione con Quincy Jones, Roy Haynes e soprattutto con Charles Mingus, con cui intrattenne un lungo rapporto di amicizia. Con Jones suon\u00f2 il flauto nel pezzo Soul Bossa Nova che figura nella colonna sonora dei film di \"Austin Powers\".\nLibri.\nKruth, John: Bright Moments. The Life and Legacy of Rahsaan Roland Kirk. Welcome Rain Publishers, New York 2000 ISBN 1-56649-105-3"}
{"id": "534320", "revid": "1700", "url": "https://it.wikipedia.org/wiki?curid=534320", "title": "Roland Kirk", "text": ""}
{"id": "534323", "revid": "1700", "url": "https://it.wikipedia.org/wiki?curid=534323", "title": "Nat Cole", "text": ""}
{"id": "534325", "revid": "44939", "url": "https://it.wikipedia.org/wiki?curid=534325", "title": "Acido 3-fosfoglicerico", "text": ""}
{"id": "534329", "revid": "76963", "url": "https://it.wikipedia.org/wiki?curid=534329", "title": "Jessica Bowman", "text": "Ha cominciato la sua carriera di attrice nella comunit\u00e0 teatrale locale e presto \u00e8 apparsa in numerosi spot pubblicitari.\nLa sua carriera \u00e8 decollata dopo numerose apparizioni televisive come ospite soprattutto sulla CBS (\"The Road Home\"). Nel gennaio 1995, ha fatto provini per il ruolo che l'ha consacrata come attrice e che le ha dato una notevole popolarit\u00e0.\nFu infatti selezionata per sostituire Erika Flores nella serie drammatica della CBS \"La signora del West\" (\"Dr. Quinn Medicine Woman\") nel 1995 nel ruolo di Colleen Cooper, la figlia adottata della protagonista interpretata da Jane Seymour.&lt;br&gt;\nOggi, \u00e8 considerata come la versione superiore del personaggio, anche se i dibattiti tra gli ammiratori proseguono.\nPer la sua parte ne \"La Signora del West\", Jessica Bowman ha ricevuto il premio per la \"Migliore Performance di giovane attrice di serie drammatiche\" agli Young Artists Awards nel 1996 ed \u00e8 stata anche candidata per il 1997 e per il 1998.&lt;br&gt;\nHa inoltre vinto il Michael Landon Award nel 1996 e ha vinto il premio Hollywood Reporter Young Star Award nel 1997.\nDopo la fine della serie nel 1998, ha frequentato la Northwestern University studiando recitazione. \nHa partecipato nel film per la televisione \"Someone to love me\" nel quale affrontava il ruolo di una vittima di una violenza e di una tragedia. Nonostante fosse il ruolo pi\u00f9 difficile capitatole fino a quel momento, ha ricevuto un forte plauso della critica.\nHa anche partecipato in numerose apparizioni nelle serie \"NYPD Blue\", \"Baywatch\", \"Crescere, che fatica!\" e \"Radio Killer\" nel 2001. In quell'anno, ha reinterpretato il ruolo di Colleen nel film Tv \"La signora del West - Ritorno a Boston\" (\"Dr. Quinn, Medicine Woman: The Heart Within\") (2001).\nRisiede attualmente nella California meridionale."}
{"id": "534331", "revid": "1005847", "url": "https://it.wikipedia.org/wiki?curid=534331", "title": "Alleanza del Nuovo Cittadino", "text": "L'Alleanza del Nuovo Cittadino (in slovacco: \"Aliancia nov\u00e9ho ob\u010dana\" - ANO) \u00e8 un partito politico slovacco fondato nel 2002 da Pavol Rusko, uno dei proprietari dell'emittente televisiva Mark\u00edza.\nL'acronimo della sua denominazione rimandava ad un duplice significato: \"\u00e1no\" significa \"s\u00ec\".\nNel 2011 assunse la denominazione di Partito del Mondo Libero di Nora Mojsejov\u00e1 (\"Strana Slobodn\u00e9 Slovo Nory Mojsejovej\"), nel 2013 quella di Cittadini (\"Ob\u010dania\") e nel 2014 quella di IDEA.\nSi dissolse nel 2017.\nStoria.\nIl partito si present\u00f2 alle elezioni parlamentari del 2002 raccogliendo l'8,5% dei voti; insieme a Movimento Cristiano-Democratico, Unione Democratica e Cristiana Slovacca - Partito Democratico e Partito della Coalizione Ungherese entr\u00f2 a far parte del nuovo governo guidato da Mikul\u00e1\u0161 Dzurinda e nel 2003 Rusko divenne ministro dell'economia.\nRusko fu costretto alle dimissioni nel 2005, dopo uno scandalo legato ad una cambiale di 100 milioni di corone da lui firmata quando era gi\u00e0 ministro. Fu cos\u00ec che ANO lasci\u00f2 l'esecutivo, ma la componente favorevole alla prosecuzione dell'esperienza di governo dette vita al movimento \"Speranza\" (\"N\u00e1dej\"), cui ader\u00ec, tra gli altri, Jirko Malch\u00e1rek, nuovo ministro dell'economia. Alle elezioni parlamentari del 2006 ANO perse la propria rappresentanza crollando all'1,42%; del pari, Nadej raccolse solo lo 0,64%."}
{"id": "534342", "revid": "62004", "url": "https://it.wikipedia.org/wiki?curid=534342", "title": "Campionati italiani di ciclismo su strada", "text": "I Campionati italiani di ciclismo su strada sono la manifestazione annuale che assegna il titolo di campione d'Italia nelle specialit\u00e0 del ciclismo su strada. I vincitori hanno il diritto di indossare per un anno la maglia tricolore di campione italiano nello svolgersi delle competizioni in cui hanno primeggiato.\nVengono assegnati titoli sia in linea che a cronometro per le categorie femminili \"Elite\", \"Juniores\" e \"Allieve\", e per le categorie maschili \"Elite\", \"Under-23\", \"Juniores\" e \"Allievi\". Dal 2010 vengono assegnati i titoli di campione italiano anche per le categorie di paraciclismo.\nStoria.\nIl Campionato italiano su strada viene organizzato per la prima volta nel 1885 sul percorso della Milano-Cremona-Milano e vinto da Giuseppe Loretz. Si \u00e8 disputato poi fino al 1896 ad esclusione degli anni 1894 e 1895. Dopo una pausa di alcuni anni, dal 1906 il Campionato viene organizzato ininterrottamente ad esclusione degli anni tra il 1915 e il 1918 a causa della prima guerra mondiale e nel 1944 per la Seconda guerra mondiale.\nIl Campionato italiano su strada si \u00e8 svolto sia in prova unica che a prove multiple. Dal 1885 al 1914, nel 1937 e 1938, dal 1941 al 1946, nel 1950, dal 1959 al 1961 e definitivamente dal 1966 si \u00e8 disputato in prova unica su percorsi appositamente allestiti o in concomitanza con altre classiche del calendario nazionale; ci\u00f2 avvenne a partire dal 1937, quando il Giro del Lazio venne associato al campionato italiano. Da allora tutte le corse di un giorno vennero abbinate ai campionati, escluse le grandi classiche del nord Italia Gran Piemonte (eccezion fatta per il 2017), Milano-Sanremo e Giro di Lombardia, la cui rilevanza a livello mondiale \u00e8 tale da non poter effettuare l'esclusione dalla gara dei corridori stranieri. Nelle edizioni a prove multiple, dal 1919 al 1936, nel 1939 e 1940, dal 1947 al 1949, dal 1951 al 1958 e dal 1962 al 1965, venivano conteggiati punti ottenuti in determinate classiche nazionali. Dal 1995 si disputa anche la prova a cronometro.\nIl Campionato italiano femminile si disputa dal 1963 per quanto riguarda la prova in linea, vinta da Paola Scotti, mentre la prova a cronometro si svolge dal 1987, vincitrice Maria Canins.\nAlbo d'oro.\nTitoli maschili.\n\"Aggiornato all'edizione 2021\".\nTitoli femminili.\n\"Aggiornato all'edizione 2021\".\nTitoli maschili Under-23.\n\"Aggiornato all'edizione 2021.\"\nTitoli maschili Juniores.\n\"Aggiornato all'edizione 2021.\""}
{"id": "534345", "revid": "709565", "url": "https://it.wikipedia.org/wiki?curid=534345", "title": "24 dicembre", "text": "Il 24 dicembre \u00e8 il 358\u00ba giorno del calendario gregoriano (il 359\u00ba negli anni bisestili). Mancano 7 giorni alla fine dell'anno.\nFeste e ricorrenze.\nCivili.\nNazionali:\nReligiose.\nCristianesimo:\nAltro.\n\"24 dicembre\" \u00e8 anche il titolo di una pi\u00e8ce teatrale di Bruno Tabacchini e Ciro Villano interpretata tra gli altri da Mario Brancaccio e Antonella Elia."}
{"id": "534350", "revid": "436907", "url": "https://it.wikipedia.org/wiki?curid=534350", "title": "Starless and Bible Black", "text": "Starless and Bible Black \u00e8 il sesto album in studio del gruppo musicale britannico King Crimson, pubblicato nel 1974 dalla E.G. Records.\nDescrizione.\nSebbene fin dal loro esordio i King Crimson avessero sempre utilizzato i concerti come una sorta di laboratorio per sviluppare ed arrangiare i loro pezzi, nonch\u00e9 per crearli \"ex novo\" attraverso l'improvvisazione pura, quest'album \u00e8 il loro primo a obbedire ad una strategia pi\u00f9 radicale, che Fripp adotter\u00e0 altre volte negli anni seguenti: trarre materiale inedito per un nuovo album direttamente dalle registrazioni dei concerti (con precedenza proprio alle improvvisazioni spontanee), abbattendo la separazione fra palco e sala d'incisione e creando di fatto un ibrido tra album dal vivo e album in studio, oltre a immortalare lo sforzo creativo nel momento stesso del suo prodursi, spirito fino ad allora pi\u00f9 tipico del jazz che del rock, almeno tradizionalmente.\nSu un totale di 46 minuti di durata dell'album, ben 34 sono registrati dal vivo in concerto e solo parte di questi venne successivamente sottoposta a \"rifinitura\" in studio di registrazione; pi\u00f9 in dettaglio:\nIl titolo dell'album cita testualmente l\"'incipit\" del dramma \"Under Milk Wood\" di Dylan Thomas. La stessa frase ricorre nel testo del brano \"Starless\", scartato da quest'album nella sua versione embrionale e pubblicato in forma ampliata alcuni mesi dopo, sul successivo \"Red\"."}
{"id": "534353", "revid": "729019", "url": "https://it.wikipedia.org/wiki?curid=534353", "title": "Giro del Belgio 1919", "text": "Il Giro del Belgio 1919, ottava edizione della corsa, si svolse in cinque tappe tra il 25 maggio e il 7 giugno 1919, per un totale di 1 383 km e fu vinto dal belga \u00c9mile Masson."}
{"id": "534359", "revid": "729019", "url": "https://it.wikipedia.org/wiki?curid=534359", "title": "Giro del Belgio 1920", "text": "Il Giro del Belgio 1920, nona edizione della corsa, si svolse in cinque tappe tra il 23 maggio e il 30 maggio 1920, per un totale di 1 395 km e fu vinto dal belga Louis Mottiat."}
{"id": "534362", "revid": "116688900", "url": "https://it.wikipedia.org/wiki?curid=534362", "title": "Bino Sanminiatelli", "text": "Il suo vero nome di battesimo era Fabio.\nBiografia.\nOriginario di una ricca famiglia di possidenti agricoli avente sede a Perignano, in provincia di Pisa, Sanminiatelli fu un produttore di vini \"prestato\", come diceva lui, \"alla letteratura\". Collabor\u00f2 alla rivista \"L'Italia futurista\" e, con Enrico Prampolini, nel 1917 fond\u00f2 la rivista \"Noi\".\nLe sue opere sono impregnate di un forte lirismo autobiografico e molto legate alla sua terra, la Toscana (e le Colline Pisane di Lari in particolare), dalla quale si stacc\u00f2 solo di rado, per compiere alcuni viaggi, le cui note confluirono nei suoi pregevolissimi diari e in alcuni saggi, nei quali egli diede prova di un raro rigore documentario. Fu anche noto per la sua attivit\u00e0 di disegnatore.\nEbbe ruoli direttivi nella Societ\u00e0 Dante Alighieri.\nLa sua produzione letteraria comprende romanzi, diari, elzeviri. Quanto pi\u00f9 la sua scrittura si va allontanando dal bozzettismo delle prime opere, tanto pi\u00f9 riesce a esprimere \u00able disposizioni alla inquietudine, alla rivolta, alla insoddisfazione che caratterizzano l'uomo del medio Novecento.\u00bb Ci\u00f2 appare pi\u00f9 chiaro ed esplicito nelle opere d'impronta diaristica e, in particolare, nei diari \"Il Permesso di vivere\" (1963) e \"Quasi un uomo\" (1968). Anche i romanzi migliori riflettono peraltro un dissidio evidente, come quello che logora il personaggio Gianni Macchia, l'inibito epper\u00f2 lucido protagonista del romanzo \"Le proibizioni\" (1954).\nNon mancano i giudizi limitativi, se non negativi, della critica. Ad esempio, secondo Giorgio B\u00e0rberi Squarotti, il suo \u00abcompiaciuto gusto della lingua finisce spesso per determinare una certa monotonia di ritmo narrativo.\u00bb\nSanminiatelli vinse nel 1933 il Premio Viareggio - quarto premio per \"Giochi da ragazzi\" e nel 1980, con \"La vita in campagna\", il Premio Selezione Campiello"}
{"id": "534367", "revid": "767487", "url": "https://it.wikipedia.org/wiki?curid=534367", "title": "Slash's Snakepit", "text": "Gli Slash's Snakepit sono stati un gruppo hard rock fondato da Slash. Ne fecero parte anche gli altri membri dei Guns N' Roses Matt Sorum (batteria) e Gilby Clarke (chitarra ritmica), che costituirono la formazione originaria del progetto solista di Slash assieme a Mike Inez degli Alice in Chains al basso e Eric Dover (proveniente dai Jellyfish) alla voce. Questa prima formazione, considerata come i \"veri\" Slash's Snakepit (la formazione del 2000 con Rod Jackson alla voce non fu altrettanto ben accolta da fan e critica), realizz\u00f2 solo l'album \"It's Five O'Clock Somewhere\", pubblicato nel 1995 quasi per caso. Sull'album suonano anche Teddy Andreadis (armonica) e Dizzy Reed (tastiere), entrambi collaboratori di Slash, Sorum e Clarke nei Guns N' Roses.\nStoria.\nLa leggenda pi\u00f9 accreditata \u00e8 quella che trova Slash e Sorum iniziare assieme delle \"jam-sessions\" al fine di lavorare sul nuovo materiale per i GN'R, presso lo studio a casa di Slash (noto come \"The Snakepit\" a causa della predilezione del chitarrista per i serpenti, dato che lo studio si trovava in prossimit\u00e0 di uno dei suoi animali domestici). Presto, Gilby Clarke (al tempo chitarra ritmica nei Guns) si aggiunse contribuendo alle idee. Ai loro demo mancava la parte del basso, cos\u00ec contribu\u00ec ad alcune idee (come nel brano \"Beggars &amp; Hangers-On\") Duff McKagan.\nSecondo alcune dichiarazioni concesse da Axl Rose in un'intervista con Kurt Loder di MTV nel 1999, queste canzoni erano state offerte come potenziale futuro materiale per i Guns N' Roses, ma furono da lui seccamente respinte.\nSlash assunse il bassista Mike Inez degli Alice in Chains per completare la formazione. Il batterista di Gilby Clarke, Mark Danziesen, sugger\u00ec Dover come cantante, il quale dopo aver superato l'audizione, entr\u00f2 a far parte del quintetto per completare la registrazione di quello che sarebbe diventato \"It's Five o'clock Somewhere\".\nNella promozione dell'album sono rimaste pragmatiche le dichiarazioni dove anzich\u00e9 venir considerato vero e proprio album solista, venne dichiarato essere inizialmente un semplice \"side-project\" messo incidentalmente assieme durante delle sessioni che servirono per tenere occupato Slash nel suo periodo di vacanza dai Guns. Inoltre si afferma che inizialmente la band doveva chiamarsi semplicemente \"Snakepit\" - prendendo nome dallo studio di Slash - ma in seguito la casa discografica insistette per aggiungere il nome del chitarrista solista in modo da incrementare le vendite. Da qui nacque lo \"Slash's Snakepit\".\nCon un titolo preso da un evento successo in un aeroporto, la copertina realizzata dal fratello di Slash, Ash Hudson, l'album \u00e8 stato pubblicato nel marzo 1995, durante un periodo di inattivit\u00e0 per i Guns N' Roses, e alla fine vendette pi\u00f9 di un milione di copie.\nPoco dopo la pubblicazione dell'album, un locale di San Diego denominato \"Snakepit\" querela Slash per violazione di marchio depositato. La querela \u00e8 stata regolata in termini confidenziali.\nA causa di un frustrante periodo di inattivit\u00e0 dei Guns, la Geffen premeva sempre di pi\u00f9 per promuovere l'album degli Snakepit, e organizz\u00f2 un tour di sei mesi. Clarke, Slash &amp; Dover erano rimasti gli unici membri dopo la registrazione fino al tour, poich\u00e9 Inez era impegnato con gli Alice in Chains, e Sorum aveva accettato di rimanere nell'area d'azione dei GN'R come compromesso per placare la rabbia di Axl, il quale vedeva in questo \"progetto\" un atto di sfida portato dal suo chitarrista. Gilby Clarke era gi\u00e0 stato licenziato dalla band in cui ora aveva potere solo Axl, di conseguenza gli Snakepit per il tour imminente decisero di prendere al basso James Lomenzo e alla batteria Brian Tichy.\nUna volta ultimato il tour, la band fu presto dichiarata sciolta, essendo stata, dopo tutto, solamente un \"side-project\" per tutti i soggetti coinvolti.\nEric Dover and\u00f2 a formare gli Imperial Drag con il tastierista dei Jellyfish Roger Manning, Slash torn\u00f2 ai GN'R mentre Clarke and\u00f2 a registrare alcuni albums da solista.\nNel 1996 per\u00f2 Slash lascia di nuovo i Guns citando l'incapacit\u00e0 di continuare a lavorare con Rose. McKagan e Sorum lasceranno l'anno successivo per lo stesso motivo e andranno a partecipare insieme a vari progetti - come la jam band / cover band Slash's Blues Ball.\nReunion.\nIl 2000 vide registrazioni e spettacoli dal vivo per gli Snakepit, ma con una nuova formazione (ad eccezione di Slash). La band pubblica \"Ain't Life Grand\" nell'ottobre del 2000, che, oltre a vedere Slash alla chitarra solista, conta Rod Jackson alla voce, Johnny Griparic al basso, Matt Laug alla batteria e Ryan Roxie alla chitarra ritmica. Keri Kelli ha poi sostituito Ryan Roxie per il tour, poich\u00e9 Roxie \u00e8 stato impegnato a lavorare con Alice Cooper. Dopo un tour per supportare l'album, ancora una volta gli Slash Snakepit si sciolsero.\nFormazione.\nNota: Non include musicisti di sessione.\n1994.\nJam iniziali\n1994 - 1995.\nRegistrazione del primo album\n1995.\nTour a sostegno del primo album\n1996-1998.\nGruppo sciolto\n1998-2000.\nPerformance nel 1999, e registrazione del secondo album\n2000-2001.\nTour a sostegno del secondo album"}
{"id": "534368", "revid": "125705685", "url": "https://it.wikipedia.org/wiki?curid=534368", "title": "Campionati italiani di ciclismo su pista", "text": "I Campionati italiani di ciclismo su pista sono la manifestazione sportiva annuale che assegna il titolo di campione d'Italia nelle diverse discipline del ciclismo su pista. Il campione ha il diritto di indossare la maglia tricolore, bianca, rossa e verde, nello svolgersi delle competizioni in cui ha primeggiato.\nRiservati fino al 1992, con prove separate, alle categorie professionisti e dilettanti, dal 1993 si svolgono nel formato Open.\nAlbo d'oro.\nGare maschili.\nAmericana.\n\"Aggiornato all'edizione 2021.\"\nChilometro a cronometro.\n\"Aggiornato all'edizione 2020.\"\nCorsa a punti.\n\"Aggiornato all'edizione 2021.\"\nDerny.\n\"Aggiornato all'edizione 2019.\"\nInseguimento individuale.\n\"Aggiornato all'edizione 2020.\"\nInseguimento a squadre.\n\"Aggiornato all'edizione 2016.\"\nKeirin.\n\"Aggiornato all'edizione 2021.\"\nMezzofondo.\n\"Aggiornato all'edizione 1994.\"\nOmnium.\n\"Aggiornato all'edizione 2021.\"\nScratch.\n\"Aggiornato all'edizione 2021.\"\nTandem.\n\"Aggiornato all'edizione 1994.\"\nVelocit\u00e0.\n\"Aggiornato all'edizione 2021.\"\nVelocit\u00e0 a squadre.\n\"Aggiornato all'edizione 2016.\"\nGare femminili.\n500 metri a cronometro.\n\"Aggiornato all'edizione 2020.\"\nAmericana.\n\"Aggiornato all'edizione 2021.\"\nCorsa a eliminazione.\n\"Aggiornato all'edizione 2021.\"\nCorsa a punti.\n\"Aggiornato all'edizione 2021.\"\nInseguimento individuale.\n\"Aggiornato all'edizione 2016.\"\nKeirin.\n\"Aggiornato all'edizione 2021.\"\nOmnium.\n\"Aggiornato all'edizione 2021.\"\nScratch.\n\"Aggiornato all'edizione 2021.\"\nVelocit\u00e0.\n\"Aggiornato all'edizione 2021.\""}
{"id": "534369", "revid": "1543377", "url": "https://it.wikipedia.org/wiki?curid=534369", "title": "Miniera di Caporciano", "text": "La miniera di Caporciano \u00e8 una miniera di rame, ubicata a circa un chilometro dall'abitato di Montecatini Val di Cecina (PI), ed \u00e8 stata attiva, anche se non ininterrottamente, dall'epoca etrusca fino al 1907. Nel XIX secolo \u00e8 stata la miniera di rame pi\u00f9 grande d'Europa, ed ha dato il nome alla Montecatini s.p.a., che dopo la fusione con Edison, divent\u00f2 il colosso chimico minerario Montedison. Dal 2001 \u00e8 interessata da un'opera di restauro, finanziata dalla Comunit\u00e0 Europea, dalla provincia di Pisa e dal Comune di Montecatini Val di Cecina, e dal 2003 \u00e8 stato creato il \"Museo delle Miniere\".\nGeologia.\nIl minerali estratti dalla miniera furono:\nLa storia.\nL'et\u00e0 etrusca e romana.\nNell'epoca etrusca, il minerale estratto da Caporciano, grazie alla forza commerciale della vicina Volterra, al tempo capitale di una lucumonia, veniva esportato in tutta la penisola ed in Grecia. Dal porto di Luni in minerale veniva commerciato nell'Italia del nord, e da quello di Populonia raggiungeva Cere e Dicearchia (Pozzuoli) per poi essere smistato verso Sibari ed essere ceduto ai mercanti greci. Nel sito di Caporciano, nonostante le rudimentali tecniche dell'epoca, l'estrazione era particolarmente semplice. I pozzi venivano aperti dove in minerale era evidente, oppure sul fondo dei fossati, dove il veniva raggiunto con pi\u00f9 facilit\u00e0. Le rocce venivano attaccate a colpi d'ascia e portate in superficie con recipienti di legno o pelli. La fusione avveniva in prossimit\u00e0 del pozzo, in forni alla \u201ccatalana\u201d, cio\u00e8 in fosse poco profonde rivestite di pietra, dove il materiale, sommariamente sgrossato, veniva sistemato a strati alterni con legna resinosa. Con il passaggio sotto il dominio di Roma l'attivit\u00e0 estrattiva prosegu\u00ec, nonostante la citt\u00e0 di Volterra, per essere stata tagliata fuori dalle principali arterie della viabilit\u00e0 romana, avesse perduto parte della propria importanza. Il cambiamento fu nella manodopera: gli etruschi utilizzavano operai specializzati, i romani invece gli schiavi provenienti dalla Germania e dalla Gallia. Nel 476 d.C., in seguito alla caduta dell'impero romano ed a causa dell'invasione dei Visigoti, l'attivit\u00e0 della miniera di Caporciano cess\u00f2.\nLa ripresa dell'attivit\u00e0 dal XV al XVIII sec..\nIl primo documento che indica una ripresa delle attivit\u00e0 estrattive \u00e8 datato 21 maggio 1433. Si tratta di uno scritto che precisava l'esistenza di un edificio, dove sfruttando l'acqua di un ruscello, si lavoravano e fondevano minerali. Si ha notizia della prima concessione nel 1466. Il Comune di Volterra concedeva i diritti di sfruttamento a tale Mariano di Matteo di Roma per 24 anni dietro pagamento di una tassa e dell'8% degli utili a partire dal quarto anno. Dopo il sacco fiorentino di Volterra del 1472, anche il territorio e le miniere di Montecatini passarono sotto l'autorit\u00e0 della Signoria di Firenze, che non cambi\u00f2 le procedure per l'assegnazione delle concessioni, salvo per le imposte che venivano pagate direttamente a Firenze. In quest'epoca vennero scoperte nuove vene cuprifere, raggiunte per mezzo di gallerie. Con la fusione, che veniva effettuata a Caporciano ed a Miemo, in una o pi\u00f9 fasi, al materiale veniva data forma di \"\u201cpanicci\u201d\" e \"\u201cmigliacci\u201d\", per arrivare alla forma definitiva di \"\u201cmassegli\u201d\". La produttivit\u00e0 della miniera era molto alta per l'epoca, da un documento risulta che il gestore della miniera, tale Bartolomeo di Bonifazio, si impegnava a produrre in tutto l'anno 1478, 200\u00a0000 libbre di rame raffinato in massegli (circa 670 quintali). La produzione veniva poi commerciata nei mercati di Pisa, Lione ed Avignone. Nel 1547 l'attivit\u00e0 della miniera risulta di nuovo ferma, Cosimo de' Medici, figlio di Giovanni delle Bande Nere, tent\u00f2 di riattivarla chiamando una squadra di specialisti dall'Ungheria, diretti da Giovanni Zeglier, i quali giudicarono positivamente il sito di Caporciano, ma il tentativo fall\u00ec a causa di problemi tecnici. Ebbe pi\u00f9 fortuna Francesco I, che nel 1581 si affid\u00f2 a Bernardo Buontalenti, che stim\u00f2 la capacit\u00e0 di produzione della miniera in 800 libbre al giorno per tre anni. La miniera rimase in attivit\u00e0 fino alla pestilenza del 1630. Debellato il morbo, l'attivit\u00e0 pot\u00e9 riprendere solo per un breve periodo nel 1636. In quegli anni il crollo di una galleria caus\u00f2 la morte di molti lavoratori e quindi una nuova chiusura della miniera. Il pozzo dove avvenne la sciagura fu chiamato \"\u201cla buca di Nardone\u201d\" dal nome del capomastro che vi rimase sepolto. Per nuovi tentativi di riattivazione si dovr\u00e0 aspettare il 1740, quando furono fatti dei saggi di fusione con del minerale raccolto in localit\u00e0 Le Cave: su 180 libbre di materiale grezzo se ne ottennero 65 di rame, un risultato eccellente per l'epoca. Un tentativo di riapertura nel 1751 da parte di una compagnia costituita dall'avvocato livornese Giuseppe Calzabigi, incoraggiato da una relazione positiva sul sito redatta da due esperti svedesi, e commissionata da Giovanni Targioni Tozzetti, non ebbe buon esito. Stessa sorte per lo svizzero Guglielmo Aubert, che chiese al Granduca la concessione per lo sfruttamento nel 1760. Questi nomin\u00f2 tale Enrico Daniel direttore dei lavori, ma l'insuccesso fu tale che l'Aubert fin\u00ec per portarlo in tribunale.\nLa miniera di rame pi\u00f9 grande d'europa: il XIX sec..\nIl decollo industriale della miniera ha inizio nel 1827, quando una societ\u00e0 formata da Giacomo Leblanc, Sebastiano Kleber e Luigi Porte, nata su iniziativa di quest'ultimo, riusc\u00ec a riattivare la miniera. Il problema principale fu il reperire manodopera specializzata, perci\u00f2 furono assunti due tecnici minerari tedeschi, Augusto Schneider e Sigismondo Hiller, che all'epoca operavano presso la miniera di carbone di Caniparoli (Sarzana). La produzione dei primi anni, nonostante la scoperta di un grosso masso cuprifero, risent\u00ec delle travagliate vicende societarie. La morte del Kleber, il ritiro di Leblanc ed il tentativo fallito di Porte di trovare nuovi capitali tra le compagnie minerarie della Cornovaglia, decretarono nel 1837 lo scioglimento della societ\u00e0. La produzione continu\u00f2 grazie al subentro di una nuova societ\u00e0 formata dai fratelli Hall e da Francesco Sloane, che confermarono lo Schneider e Pietro Igino Coppi alla direzione. Il 1837 fu anche l'anno della visita alla miniera del Granduca Leopoldo II, che pot\u00e9 rendersi conto della drammatica situazione sociale ed economica in cui si trovava il popolo di Montecatini. Lo Schneider, vista la natura della mineralizzazione, filoniana nella parte superficiale, di ammasso in profondit\u00e0, adott\u00f2 due sistemi diversi di coltivazione: per tagli montani uniti da camini nel caso di filoni e per gradini dritti a sezioni affiancate nel caso di ammassi pi\u00f9 estesi. Le parti esaurite erano colmate con roccia sterile. Nel 1840 vi erano 143 lavoratori impegnati nell'attivit\u00e0 mineraria. Nel 1873 la propriet\u00e0 della miniera pass\u00f2 al conte Boutorline, associato ad uno dei fratelli Hall. Sotto di lui, si ebbero i primi fermenti di lotta per il miglioramento delle condizioni di lavoro, che avrebbero portato negli anni futuri ad importanti conquiste, come la costituzione della \u201cSociet\u00e0 di mutuo soccorso\u201d. Il 26 marzo 1888 fu costituita a Firanze la \"Societ\u00e0 Anonima delle Miniere di Montecatini\", che in seguito diventer\u00e0 la Montecatini spa. Sotto questa propriet\u00e0 (sede sociale in via Spada 1, Firenze, con alla Presidenza Gio. Batta Serpieri) la miniera arriv\u00f2 ad occupare oltre 200 lavoratori, tra adulti che erano impiegati nel sottosuolo, e ragazzi di et\u00e0 non inferiore a 12 anni ai quali erano riservate le lavorazioni all'esterno, non erano invece accettate donne. Verso la fine del secolo, a causa del mancato ammodernamento del processo produttivo e dell'aumento dei costi per l'estrazione del materiale, che avveniva a profondit\u00e0 sempre maggiori, inizi\u00f2 il declino della miniera di Caporciano. Nel 1902 la societ\u00e0 Montecatini decise di ridurre progressivamente l'attivit\u00e0, per evitare disordini sociali, il 30 giugno 1903 decret\u00f2 la sospensione di ogni attivit\u00e0 lavorativa. Alcuni lavoratori, incoraggiati da un temporaneo aumento del prezzo del rame, tentarono un'esperienza di autogestione fondando l'\u201dImpresa Operaia\u201d, che oper\u00f2 con un regolare contratto di appalto con la Montecatini spa. Nel 1907 con un nuovo abbassamento del prezzo del rame, la miniera chiuse definitivamente. Negli anni cinquanta furono fatte delle ricerche con il metodo della polarizzazione spontanea, che fornirono risultati incoraggianti nella zona tra il Poggio alla Croce e Monte Massi, ma successive ricerche nelle gallerie ebbero esito negativo. Il 24 aprile 1963 ci fu la chiusura definitiva della miniera. La produzione della miniera di Caporciano nei suoi ultimi 80 anni \u00e8 stimata in 30\u00a0000 tonnellate di rame metallico.\nIl processo produttivo nell'Ottocento.\nCome si \u00e8 detto, i sistemi di escavazione erano due: dove la roccia era tenera veniva attaccata con picconi a due punte, e l'avanzamento veniva effettuato per mezzo di camini e di tagli a sezioni; dove la roccia risultava dura e compatta, veniva attaccata per mezzo di mine e cunei d'acciaio. L'estensione totale di gallerie fu di 35 chilometri, quella dei pozzi fu di 10. Le gallerie normalmente non venivano armate, in quanto generalmente si aprivano in rocce dure e resistenti, solo nelle parti dove la roccia risultava pi\u00f9 tenera le gallerie venivano armate in legno, ferro, o muratura. Il materiale scavato veniva trasportato tramite vagoncini o carrette e scaricato nelle tramogge presenti in ogni piano, quindi portato in superficie nei mastelli del montacarichi del pozzo principale. Il montacarichi all'inizio era azionato da cavalli, in seguito fu adottato un moderno argano a vapore della potenza di 25 HP, alimentato da due caldaie a bassa pressione. Il minerale pi\u00f9 compatto, subiva una prima cernita all'interno della miniera e veniva estratto separatamente, non avendo bisogno di ulteriore lavorazione, quindi diviso per dimensioni e per qualit\u00e0. Il materiale con piccole quantit\u00e0 di minerale, invece subiva un trattamento di scelta meccanico detto lavaggio. In questa fase, il materiale veniva scaricato sopra una griglia di ferro e disgregato con un getto d'acqua ed un attrezzo detto \"\u201cmarra\u201d\", in modo da dividere le parti pi\u00f9 fini, che passavano al di sotto della griglia, da quelle pi\u00f9 grandi. Queste ultime subivano un ulteriore processo di frantumazione per mezzo di due impianti chiamati \"\u201crompitore a mascelle\u201d\" e \"\u201ccilindri trituratori\u201d\". Alla fine del processo di lavorazione il materiale veniva suddiviso per grandezza e densit\u00e0 attraverso dei buratti, quindi selezionato e venduto.\nLa questione sociale.\nSotto la propriet\u00e0 del conte Boutorline ci furono delle agitazioni tra i lavoratori che rivendicavano alcuni diritti sociali. Nel 1879 la propriet\u00e0 acconsent\u00ec alla creazione di una societ\u00e0 di \"\u201cSociet\u00e0 di mutuo soccorso\u201d\", un fondo per sostenere i bisogni sociali dei lavoratori. I lavoratori rifiutarono la costituzione di tale societ\u00e0, per la pretesa della propriet\u00e0 di gestirne i fondi, prelevati dai salari dei lavoratori, senza una propria partecipazione finanziaria. La vicenda si concluse con il licenziamento di 16 minatori, rei di aver strappato la pubblicazione con l'avviso della costituzione della societ\u00e0. L'idea della \"\u201cSociet\u00e0 di Mutuo Soccorso\u201d\" fu riproposta dalla propriet\u00e0 nel 1884, dopo la morte del Boutourline, con l'impegno da parte dei datori di lavoro al versamento di una quota mensile nel fondo. Una caduta del prezzo del rame rese pi\u00f9 precarie le condizioni di lavoro nella miniera, l'abbassamento dei salari fu la causa dello sciopero del 9 marzo 1888 e delle dimissioni del direttore Aroldo Schneider, contrario alle scelte della propriet\u00e0. Nel 1891 fu costituita la \"Societ\u00e0 di Mutuo Soccorso\", con lo scopo di aiutare i minatori senza lavoro. Presidente di tale societ\u00e0 fu nominato Gian Battista Serpieri, gi\u00e0 presidente della Montecatini. Nel 1903 la miniera, considerata non pi\u00f9 produttiva, fu chiusa, dopo che erano gi\u00e0 stati licenziati 60 lavoratori. Per un breve periodo la miniera fu autogestita dai lavoratori, in accordo con la Montecatini. Fu un'illusione, nel 1907 ci fu la chiusura definitiva."}
{"id": "534370", "revid": "729019", "url": "https://it.wikipedia.org/wiki?curid=534370", "title": "Giro del Belgio 1921", "text": "Il Giro del Belgio 1921, decima edizione della corsa, si svolse in cinque tappe tra il 1\u00ba maggio e l'8 maggio 1921, per un totale di 1 402 km e fu vinto dal belga Ren\u00e9 Vermandel."}
{"id": "534376", "revid": "1658", "url": "https://it.wikipedia.org/wiki?curid=534376", "title": "M\u00e9lanie Georgiades", "text": ""}
{"id": "534379", "revid": "1658", "url": "https://it.wikipedia.org/wiki?curid=534379", "title": "Melanie Georgiades", "text": ""}
{"id": "534381", "revid": "117933777", "url": "https://it.wikipedia.org/wiki?curid=534381", "title": "Primafila Stream", "text": "Primafila Stream \u00e8 stata la pay-per-view di Stream TV, piattaforma televisiva a pagamento edita da Stream S.p.A. e destinata al mercato italiano.\nStruttura e contenuti.\nPrimafila Stream offriva film, eventi sportivi e pellicole per adulti su 16 canali televisivi. Il primo trasmetteva nel formato panoramico mentre i restanti 15 in formato .\nProgrammi.\nI film su Primafila erano trasmessi 24 ore su 24 sui primi 5 canali. Gli altri canali (da Primafila 6 a Primafila 16), a partire dalle 23:00 fino alle 06:00 del mattino successivo, trasmettevano invece la programmazione per adulti.\nStoria.\nPrimafila \u00e8 nata nel 1998 e ha cessato di esistere il 31 luglio 2003 con la chiusura di Stream TV in seguito alla fusione tra Stream S.p.A. e Telepi\u00f9 S.p.A. in Sky Italia S.r.l. e alla nascita della piattaforma satellitare Sky."}
{"id": "534383", "revid": "117933736", "url": "https://it.wikipedia.org/wiki?curid=534383", "title": "Palco (pay per view)", "text": "Palco \u00e8 stata la pay-per-view di TELE+ Digitale, piattaforma televisiva a pagamento edita da Telepi\u00f9 S.p.A. e destinata al mercato italiano.\nStruttura e contenuti.\nPalco offriva film, eventi sportivi e pellicole per adulti su 16 canali televisivi. Il primo trasmetteva nel formato panoramico mentre i restanti 15 in formato .\nProgrammi.\nI film su Palco erano trasmessi 24 ore su 24 sui primi 7 canali. Gli altri canali (da Palco 8 a Palco 16), a partire dalle 23:00 fino alle 06:00 del mattino successivo, trasmettevano invece la programmazione per adulti \"Hot Club\" e \"Hot Zapping\".\nStoria.\nPalco \u00e8 nata il 1\u00ba settembre 1997 e ha cessato di esistere il 31 luglio 2003 con la chiusura di TELE+ Digitale in seguito alla fusione tra Stream S.p.A. e Telepi\u00f9 S.p.A. in Sky Italia S.r.l. e alla nascita della piattaforma satellitare Sky.\nLo speaker che annunciava i film \u00e8 stato il doppiatore Raffaele Farina."}
{"id": "534384", "revid": "842", "url": "https://it.wikipedia.org/wiki?curid=534384", "title": "Robocup", "text": ""}
{"id": "534389", "revid": "339392", "url": "https://it.wikipedia.org/wiki?curid=534389", "title": "FC Sioni Bolnisi", "text": ""}
{"id": "534393", "revid": "599013", "url": "https://it.wikipedia.org/wiki?curid=534393", "title": "Tal Burstein", "text": "Carriera.\nGuardia dalle spiccate doti difensive, dal 2001 \u00e8 in forza al Maccabi Tel Aviv, con il quale ha vinto sei titoli nazionali, sei coppe nazionali, una Suproleague e due Euroleague."}
{"id": "534394", "revid": "1543377", "url": "https://it.wikipedia.org/wiki?curid=534394", "title": "Alprazolam", "text": "Lalprazolam \u00e8 un ansiolitico appartenente alla famiglia delle benzodiazepine, pi\u00f9 precisamente una triazolo\u2013benzodiazepina, a breve durata d'azione che viene usato contro gli attacchi di panico e diversi disturbi d'ansia.\nIn Italia il farmaco \u00e8 commercializzato da varie case farmaceutiche con vari nomi commerciali come Xanax, Frontal, Valeans, ma anche come farmaco equivalente. La molecola venne scoperta nei centri di ricerca Upjohn e successivamente fu acquisita dalla Pfizer.\nFarmacodinamica.\nIl composto \u00e8 in grado di legarsi a livello del sistema nervoso centrale, specificamente al sito recettoriale GABAA, proprio delle benzodiazepine, potenziando l'attivit\u00e0 dell'acido \u03b3-amminobutirrico (GABA), un neurotrasmettitore con una tipica azione di tipo inibitorio, causando pertanto una riduzione dell'eccitazione neuronale.\nIl recettore GABAA \u00e8 composto da 5 subunit\u00e0 (anche se probabilmente ne sono possibili almeno 19), e recettori GABAA costituiti di diverse combinazioni di subunit\u00e0 hanno propriet\u00e0 diverse, differenti localizzazioni all'interno del cervello e, soprattutto, diverse attivit\u00e0 in relazione alle benzodiazepine. Le benzodiazepine, in particolare alprazolam, provocano una marcata soppressione dell'asse ipotalamo-surrene. \nLe propriet\u00e0 terapeutiche di alprazolam sono simili a quelle di altre benzodiazepine e comprendono attivit\u00e0 ansiolitica, ipnotica, anticonvulsivante, miorilassante, sedativa e amnesica.\nSi \u00e8 dimostrato che con la somministrazione di alprazolam si verifica un incremento delle concentrazioni di dopamina a livello del corpo striato.\nFarmacocinetica.\nDopo somministrazione per via orale l'alprazolam viene assorbito rapidamente dal tratto gastroenterico. La concentrazione plasmatica di picco (Cmax) viene raggiunta entro 1-2 ore dopo l'assunzione. I livelli plasmatici che vengono raggiunti sono proporzionali alle dosi somministrate. L'emivita media del composto, rilevata in volontari adulti sani, \u00e8 pari a 11,2 ore (con un intervallo compreso tra poco pi\u00f9 di 6 e 26,9 ore). Studi eseguiti in vitro hanno mostrato che l'alprazolam \u00e8 legato per circa l'80% alle proteine plasmatiche umane, e in gran parte alla albumina sierica.\nL'alprazolam \u00e8 ampiamente metabolizzato nell'organismo umano, in particolare grazie al citocromo P450 3A4 (CYP3A4). \nI principali metaboliti sono il 4-idrossi-alprazolam e l'\u03b1-idrossi-alprazolam (la cui attivit\u00e0 biologica \u00e8 pari a circa la met\u00e0 del composto originario). Inoltre nell'essere umano \u00e8 stata dosata la presenza di un benzofenone, biologicamente inattivo. Le emivite dei metaboliti sono sovrapponibili a quella del composto progenitore.\nL'alprazolam e i suoi principali metaboliti sono eliminati dall'organismo principalmente attraverso l'emuntorio renale.\nUsi clinici.\nAlprazolam pu\u00f2 essere utilizzato per il trattamento dell'insonnia, dei disturbi d'ansia, disturbi di panico, e la nausea secondaria a un trattamento chemioterapico.\nAlprazolam pu\u00f2 essere indicato per il trattamento del disturbo d'ansia generalizzato, cos\u00ec come per il trattamento delle condizioni di ansia che si possono associare alla depressione. Il composto \u00e8 spesso prescritto nei soggetti che soffrono di diversi disturbi del sonno.\nNausea dovuta a chemioterapia.\nAlprazolam pu\u00f2 essere usato in associazione ad altri medicamenti (ad esempio granisetron) per trattare la nausea e il vomito dovuti a trattamenti chemioterapici.\nDisturbo da attacchi di panico.\nAlprazolam \u00e8 risultato efficace nel trattare l'ansia da moderata a grave e gli attacchi di panico. Non viene comunque considerato un trattamento di prima linea da quando sono stati sviluppati gli inibitori selettivi della ricaptazione della serotonina. In alcuni paesi, ad esempio in Australia, alprazolam non viene pi\u00f9 raccomandato per il trattamento degli attacchi di panico per i problemi di tolleranza, dipendenza e abuso a esso associati. Il farmaco \u00e8 stato oggetto di abuso anche da parte di soggetti con dipendenza da oppioidi.\nIn situazioni di emergenza, cio\u00e8 durante l'attacco di panico, il farmaco assunto in dosi opportune (25 gocce) sublinguali entro 30 minuti pu\u00f2 risolvere la situazione. \u00c8 consigliato assumere la terapia prescritta in modo regolare. In casi di somatizzazioni corporee, ai primi sintomi, \u00e8 opportuno assumere il farmaco prima che l'attacco di panico si possa aggravare. Una corretta assunzione pu\u00f2 evitare che l'attacco di panico prenda totalmente il controllo. In linea generale, l'assunzione deve avvenire non appena si manifestano i primi sintomi ormai riconosciuti. Tuttavia non va dimenticato che l'attacco di panico, per sua definizione, \u00e8 autolimitante nel tempo. Le prove di evidenza, a sostegno dell'efficacia nel trattamento del disturbo di panico, sono limitate a trattamenti variabili da 4 a 10 settimane.\nTuttavia molti soggetti affetti da disturbo di panico sono stati trattati per un massimo di 8 mesi senza apparente perdita di beneficio. A causa della possibile dipendenza dal farmaco, come per le altre benzodiazepine, \u00e8 importante la sospensione graduale del medicamento, in modo da portare, entro due settimane, alla completa interruzione della terapia. La tolleranza (bisogno di aumentare la dose per continuare a sentire gli effetti della sostanza), insieme alla possibile dipendenza risultano essere i principali ostacoli delle benzodiazepine. Negli Stati Uniti e in molti altri paesi, l'alprazolam \u00e8 stato approvato per il trattamento dell'agorafobia associata ad attacchi di panico o del disturbo da attacchi di panico con o senza evitamento fobico. Alprazolam \u00e8 stato raccomandato dalla Federazione Mondiale delle Societ\u00e0 di Psichiatria Biologica (WFSBP) per i casi resistenti al trattamento del disturbo di panico, a patto che il paziente non abbia una storia personale di tolleranza e dipendenza.\nDisturbi d'ansia.\nLo stato d'ansia che spesso si associa alla depressione \u00e8 sensibile al trattamento con alprazolam. Le evidenze di efficacia derivano da studi clinici sistematici che per\u00f2 si limitano a 4 mesi di durata di trattamento per il disturbo d'ansia. Inoltre gli studi e le ricerche effettuate sulle propriet\u00e0 antidepressive di alprazolam sono piuttosto eterogenee e di scarsa qualit\u00e0 e si sono limitate a valutare gli effetti a breve termine del farmaco contro la depressione. \nIn uno studio i pazienti che assumevano alprazolam a dosaggi elevati hanno sviluppato una sindrome depressiva, fortunatamente reversibile. Negli Stati Uniti l'alprazolam \u00e8 stato approvato dalla Food and Drug Administration (FDA) per la gestione dei disturbi d'ansia (una condizione sostanzialmente corrispondente a quella che nel Manuale Diagnostico e Statistico DSM-5 viene classificata come disturbo d'ansia generalizzata) o per il sollievo a breve termine dei sintomi di ansia. Nel Regno Unito, l'alprazolam \u00e8 raccomandato per il trattamento a breve termine (2-4 settimane) dello stato di grave ansia acuta.\nOff label.\nIl farmaco \u00e8 spesso utilizzato per attenuare le sindromi da sospensione di utilizzo (astinenza) di alcuni antidepressivi sertralina, paroxetina, imipramina, amitriptilina.\nEffetti collaterali e indesiderati.\nGli effetti avversi associati all'assunzione dell'ansiolitico tendono a osservarsi prevalentemente all'inizio del trattamento. Sono generalmente transitori e, nella gran parte dei casi, si risolvono proseguendo la terapia, avendo eventualmente l'accortezza di ridurre le dosi.\nNei soggetti in trattamento \u00e8 possibile che si verifichino disturbi a carico dell'apparato gastroenterico (diminuzione dell'appetito, dispepsia, secchezza delle fauci, nausea, vomito, stipsi, meteorismo), disturbi psichiatrici e del sistema nervoso (eccessiva sonnolenza diurna, atassia, cefalea, amnesia anterograda, affaticabilit\u00e0, perdita di coordinazione motoria, vertigine, difficolt\u00e0 nell'eloquio, confusione mentale, irrequietezza motoria e alterazione dell'umore, idee suicide). Il farmaco pu\u00f2 determinare anche altri effetti quali disinibizione, ittero (evento molto raro).\nCome tutte le altre benzodiazepine spesso si verifica l'effetto \"rebound\" (da rimbalzo): in caso di brusca sospensione di esse o comunque interrompendone l'assunzione potrebbero ritornare i sintomi per le quali sono state assunte, spesso anche in maniera pi\u00f9 marcata.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altre benzodiazepine, oppure a uno qualsiasi degli eccipienti contenuti nella formulazione farmaceutica.\nParticolare cautela deve essere riservata al suo utilizzo in alcune categorie di pazienti, quali gli anziani e i soggetti con precedenti di dipendenza da sostanze o disturbi di tipo psichico, per la maggiore frequenza con cui si possono verificare eventi avversi o problemi di abuso.\nGravidanza e allattamento.\nStudi eseguiti su diverse benzodiazepine hanno evidenziato i potenziali rischi di malformazioni congenite. Per questo motivo l'uso di alprazolam viene sconsigliato nel primo trimestre di gravidanza. L'assunzione di alprazolam durante l'ultimo periodo della gravidanza o durante il travaglio, soprattutto a dosi elevate, pu\u00f2 indurre nel neonato ipotermia, ipotonia muscolare e moderata depressione respiratoria. Inoltre i neonati nati da madri in terapia cronica con benzodiazepine durante le fasi terminali della gravidanza possono sviluppare dipendenza fisica e possono presentare un rischio maggiore di sviluppare una sindrome da astinenza nel periodo postnatale (\"floppy infant syndrome\") caratterizzata da basso indice di Apgar, tremori, bradicardia, ipertonia, iperiflessia, diarrea, vomito, tachipnea, cianosi, pianto irrefrenabile. Questa sintomatologia pu\u00f2 insorgere entro alcuni giorni o settimane dal parto e la durata dipende dall'emivita della benzodiazepina, dalla concentrazione plasmatica nel neonato e dal tempo di esposizione. La riduzione graduale del dosaggio della benzodiazepina prima del parto riduce il rischio di sindrome simil-astinenziale nel neonato.\nSecondo la Food and Drug Administration (FDA) l'alprazolam non \u00e8 un farmaco controindicato in senso assoluto in gravidanza (il potenziale beneficio dovuto all'uso dell'alprazolam nelle donne in gravidanza pu\u00f2 essere accettabile nonostante il rischio potenziale), ma il suo impiego deve essere giustificato da condizioni cliniche per le quali non siano disponibili trattamenti alternativi a quello farmacologico. Nel caso si rendesse necessario l'impiego di alprazolam nel primo trimestre di gravidanza viene generalmente raccomandata l'esecuzione di un'ecografia morfologica alla ventesima settimana, periodo in cui \u00e8 possibile indagare le caratteristiche del viso del feto e rilevare eventuali malformazioni. Nel caso non sia possibile sospendere la somministrazione della benzodiazepina durante la gravidanza, si raccomanda la contemporanea assunzione di acido folico (4\u00a0mg/die), vitamina che esplica un effetto protettivo verso malformazioni a carico del tubo neurale (spina bifida) e della bocca (labio e palatoschisi)&lt;ref name=\"Pharmamedix/Alprazolam\" &gt; Pharmamedix: Alprazolam Alprazolam - Avvertenze (Pharmamedix)&lt;/ref&gt;.\nLe benzodiazepine non dovrebbero essere somministrate nelle mamme che allattano poich\u00e9 vengono escrete nel latte materno. Se l'assunzione dell'alprazolam \u00e8 intermittente, esiste un piccolo rischio per il neonato, mentre un uso regolare pu\u00f2 causare l'accumulo del farmaco e dei suoi metaboliti. In uno studio sulla distribuzione di alprazolam nel latte materno di 8 madri che allattavano al seno \u00e8 stato stimata che una quota pari a circa il 3% della dose assunta dalla madre pu\u00f2 essere ingerita dall'infante. \n\u00c8 stato inoltre riportato il caso di una sindrome d'astinenza in un neonato allattato al seno materno, dopo la sospensione del trattamento farmacologico da parte della madre."}
{"id": "534397", "revid": "339392", "url": "https://it.wikipedia.org/wiki?curid=534397", "title": "I diari di Anna Frank", "text": ""}
{"id": "534402", "revid": "1265762", "url": "https://it.wikipedia.org/wiki?curid=534402", "title": "Bolnisi", "text": "Bolnisi (; ; fino al 1944) \u00e8 una citt\u00e0 della Georgia nell regione di Kvemo Kartli. Dopo la caduta dell'Unione Sovietica perse un numero elevato di abitanti non georgiani.\nStoria.\nFondata nel 1818 da 95 colonizzatori tedeschi della Svevia, fu chiamata Katharinenfeld. Dopo l'occupazione da parte dell'Armata Rossa nel 1921, cambi\u00f2 nome in Luxemburg in onore della comunista tedesca Rosa Luxemburg. Nel 1941, tutti i discendenti dei tedeschi che non erano sposati con georgiani furono deportati in Siberia e in Kazakistan. Nel 1944, la citt\u00e0 assunse l'attuale nome di Bolnisi.\nArchitettura.\nBolnisi \u00e8 sede di una delle chiese pi\u00f9 antiche della Georgia: essa \u00e8 comunemente chiamata \"Bolnisi Sioni\" (\"Sioni\" \u00e8 un termine georgiano utilizzato per nominare moltissiche chiese). Questa chiesa, risalente al IV secolo, mostra alcuni elementi riconducibili ancora al paganesimo. Il tetto originale \u00e8 andato perduto ed \u00e8 stato sostituito da uno moderno.\nEconomia.\nL'economia della citt\u00e0 \u00e8 basata sull'agricoltura e la connessa industria vinicola. Esula dal contesto contadino, l'industria mineraria connessa alla miniera di oro nel vicino villaggio di Ratevani.\nSport.\n\u00c8 sede del FC Sioni Bolnisi, una delle pi\u00f9 importanti societ\u00e0 di calcio della Georgia."}
{"id": "534409", "revid": "716642", "url": "https://it.wikipedia.org/wiki?curid=534409", "title": "Sapekhburto K'lubi Sioni Bolnisi", "text": "Il Sapekhburto K'lubi Sioni Bolnisi (), meglio nota come Sioni Bolnisi \u00e8 una societ\u00e0 calcistica georgiana con sede nella citt\u00e0 di Bolnisi. Milita nella Erovnuli Liga 2, la seconda divisione del campionato georgiano di calcio. Nella sua storia ha vinto un'edizione della Umaglesi Liga nella stagione 2005-2006.\nStoria.\nIl club venne fondato nel 1936. Dopo aver trascorso molti anni nelle serie inferiori del campionato georgiano di calcio, nel 1995 vinse il suo girone di Pirveli Liga e venne promosso in Umaglesi Liga. Nella stagione 1995-1996 esord\u00ec nella Umaglesi Liga e concludendo al nono posto il suo primo campionato. Nella stagione 2003-2004 il Sioni Bolnisi e il WIT Georgia arrivarono prime a pari merito al termine della seconda fase del campionato. Lo spareggio venne vinto dal WIT per 2-0, ma la partita fu caratterizzata da violenti scontri tra le opposte tifoserie e in campo l'arbitro venne aggredito dal secondo allenatore del Sioni Bolnisi. Gli episodi di violenza sugli spalti indussero la federazione georgiana e la UEFA ad escludere il Sioni dalla Coppa UEFA per l'edizione 2004-2005, a comminargli una multa pecuniaria, la disputa di dieci partite casalinghe a porte chiuse e ad una serie di squalifiche dei calciatori. Nella stagione 2005-2006 il Sioni Bolnisi vinse il campionato per la prima volta distanziando di cinque punti lo stesso WIT Georgia. Grazie a questo successo partecip\u00f2 alla UEFA Champions League per l'edizione 2006-2007, dalla quale venne eliminata al secondo turno preliminare. Al termine della stagione 2013-2014 concluse al terzo posto, guadagnando l'accesso alla UEFA Europa League per l'edizione 2014-2015, senza riuscire andare oltre il primo turno preliminare. Nel 2016 nella stagione di transizione della Umaglesi Liga perse lo spareggio salvezza e venne retrocesso in Pirveli Liga per la prima volta.\nOrganico.\nRosa 2020.\n\"Aggiornata al 9 gennaio 2020.\""}
{"id": "534410", "revid": "1652635", "url": "https://it.wikipedia.org/wiki?curid=534410", "title": "Sveva", "text": "Origine e diffusione.\nIl significato certo di questo nome \u00e8 ignoto, ma viene generalmente considerato un etnonimo, riferito all'antico popolo dei Suebi (o Svevi) o alla regione della Svevia (che da loro prende il nome).\nLa sua diffusione, comunque scarsa, \u00e8 stata in parte aiutata dalla fama dello scrittore Italo Svevo.\nOnomastico.\nL'onomastico si pu\u00f2 festeggiare in memoria della beata Serafina Sforza, al secolo Sveva (o Sueva) Feltria Sforza, moglie di Alessandro Sforza e monaca clarissa, commemorata l'8 settembre (o il 9)."}
{"id": "534411", "revid": "712828", "url": "https://it.wikipedia.org/wiki?curid=534411", "title": "Star Destroyer di classe Imperial I", "text": ""}
{"id": "534412", "revid": "729019", "url": "https://it.wikipedia.org/wiki?curid=534412", "title": "Campionati italiani di ciclismo su pista 2006", "text": "I Campionati italiani di ciclismo su pista 2006 si svolsero a Bassano del Grappa, presso il Velodromo \"Rino Mercante\", tra il 24 e il 28 luglio.\nI primi due giorni furono dedicati all'assegnazione dei titoli esordienti ed allievi."}
{"id": "534423", "revid": "1544245", "url": "https://it.wikipedia.org/wiki?curid=534423", "title": "Iveco CityClass", "text": "L'Iveco 491E/591E CityClass, dal 1999 Irisbus 491E/591E CityClass, \u00e8 un modello di autobus ed autosnodato a pianale ribassato prodotto dal 1996 al 2008 prima da Iveco e poi da Irisbus.\nLa produzione \u00e8 avvenuta principalmente nello stabilimento Iveco-Irisbus di valle dell'Ufita a Flumeri, in Italia. Il mezzo si \u00e8 ampiamente diffuso nella penisola italiana sebbene alcuni esemplari siano stati venduti anche in Brasile, Corea del Sud, Grecia, Spagna e Svizzera.\nStoria.\nIl progetto del CityClass fu realizzato negli anni '90 dal designer italiano Giorgetto Giugiaro e fu presentato al pubblico nel 1996 per sostituire l'Iveco Turbocity e Turbocity R.\nNel 2001 ALTRA, in collaborazione con Ansaldo Ricerche, Sapio, International Fuel Cells, Exide, T_V e Centro Ricerche Fiat e con il patrocinio del Ministero dell'ambiente italiano oltre che della Regione Piemonte, svilupp\u00f2 una versione con trazione elettrica alimentata a idrogeno immessa in servizio a Torino per conto di GTT ed utilizzata anche in occasione delle Olimpiadi invernali del 2006. Si \u00e8 trattato del primo autobus italiano a idrogeno.\nTecnica.\nCostruito interamente a pianale ribassato, il CityClass fu equipaggiato inizialmente con un motore FIAT 8360.46, erogante 220 CV e montato in posizione trasversale posteriore, poi sostituito dal FIAT 8360.46B, erogante 270 CV (350 nella versione snodata).\nCon l'entrata in vigore degli standard Euro 3 nel 2001, il motore FIAT fu sostituito dall'Iveco Cursor 8, erogante 290 CV (350 nella versione snodata) e con una cilindrata di . Negli anni successivi il motore \u00e8 stato adattato agli standard Euro 4 ed Euro 5.\nDiffusione.\nIl CityClass risulta essere l'autobus italiano prodotto in pi\u00f9 esemplari con almeno unit\u00e0. Le commesse maggiori sono state fatte rispettivamente dalle aziende di trasporto pubblico ATAC (Roma) ed ATM (Milano), che nel corso degli anni ne hanno acquistate rispettivamente oltre e circa (di cui alcuni esemplari ex TPM). Altri discreti quantitativi sono stati acquistati da: Actv, AMAT Palermo, ATAF, ATC (Bologna), ATC (La Spezia), ATL, Brescia Trasporti, Conerobus, CTT Nord, GTT, Trentino Trasporti e Trieste Trasporti.\nDal telaio del CityClass i carrozzieri spagnoli Castros\u00f9a e Noge hanno ricavato alcuni modelli, tra cui il Versus e il Cittour, commercializzati in Spagna per un totale di esemplari.\nDiversi CityClass circolano inoltre a Lucerna (Svizzera), Salonicco (Grecia), Seoul (Corea del Sud) ed in Brasile."}
{"id": "534433", "revid": "74801", "url": "https://it.wikipedia.org/wiki?curid=534433", "title": "Christian Welp", "text": "Stabilitosi a Seattle al termine dell'attivit\u00e0 agonistica, \u00e8 scomparso nel 2015 all'et\u00e0 di 51 anni a seguito di un attacco cardiaco.\nCarriera.\nHa iniziato a giocare a basket a 10 anni con il Osnabr\u00fcck. Nel 1984 gioca nella NCAA, negli USA, con l'Universit\u00e0 di Washington.\n\u00c8 stato scelto nel 1987, come numero sedici, dai Philadelphia 76ers. Per le squadre di club, ha giocato con il , con l'Olimpiakos Pireo, con l'Alba Berlino e con la Viola Reggio Calabria.\nNel 1993 con la Nazionale tedesca di pallacanestro vinse il Campionato Europeo realizzando, con una schiacciata pochi istanti prima della sirena, il canestro del pareggio sul 70-70 e il tiro libero della vittoria concesso per fallo subito sull'azione."}
{"id": "534434", "revid": "122299868", "url": "https://it.wikipedia.org/wiki?curid=534434", "title": "Metal Slug 6", "text": " \u00e8 un videogioco sparatutto a scorrimento per la scheda da sala giochi Atomiswave di Sammy. \u00c8 uscito nel 2006 e rappresenta il settimo gioco della serie \"Metal Slug\". La versione per PlayStation 2 \u00e8 uscita nel settembre 2006 esclusivamente in Giappone. Nel Nord America e in Europa il gioco \u00e8 stato pubblicato direttamente all'interno della compilation \"Metal Slug Anthology\" per PlayStation 2, PlayStation Portable e Wii e \"Metal Slug Collection PC\" per Microsoft Windows.\nTrama.\nIl gioco \u00e8 ambientato durante l'Alleanza Marziani - Ribellione di \"Metal Slug 2\", \"Metal Slug X\" e \"Metal Slug 3\". Una nuova razza aliena ostile \u00e8 introdotta, i Venusiani, che tramite un meteorite si sono insediati nelle viscere della Terra. Mostriciattoli cannibali, con una regina come leader (nota come Venusian Queen, poich\u00e9 il suo nome \u00e8 sconosciuto), hanno gi\u00e0 attaccato Marte e la loro intenzione \u00e8 ora quella di infestare la Terra fino ad espandersi per tutto il sistema solare.\nInizialmente i protagonisti dovranno affrontare i Marziani e i Ribelli ma dalla missione 3 in poi si avr\u00e0 un'alleanza tra l'esercito normale, i Ribelli e i Marziani.\nAlla fine della missione 2 il Generale Morden racconter\u00e0 ai nostri eroi cosa gli \u00e8 capitato dopo aver salvato Rootmars (il leader dei Marziani, boss finale di \"Metal Slug 3\"); da quel momento i protagonisti si alleano con Morden e i Marziani per fronteggiare la nuova fazione nemica.\nModalit\u00e0 di gioco.\nVi appaiono tutti i personaggi \"storici\" della serie di \"Metal Slug\" - Marco, Tarma, Fio ed Eri - assieme a Ralf Jones e Clark Steel delle serie \"The King Of Fighters\" e \"Ikari Warriors\". I livelli sono 5, ognuno dei quali prevede alla fine un boss da affrontare: i boss dei primi due livelli sono apparecchiature militari della Ribellione; quello del terzo \u00e8 un robot dei Venusiani; quello del quarto \u00e8 una creatura venusiana biomeccanica; l'ultimo boss \u00e8 la gigantesca regina dei Venusiani, che una volta sconfitta morir\u00e0 sfracellata.\nSono state introdotte alcune modifiche nel gameplay rispetto ai precedenti capitoli: innanzitutto, \u00e8 possibile scegliere se giocare in modalit\u00e0 Easy o Hard. La differenza, oltre che nel grado di difficolt\u00e0, sta nel fatto che in modalit\u00e0 Easy si parte con una mitragliatrice (\"Heavy Machine Gun\") a proiettili infiniti piuttosto che con la normale pistola; inoltre, se si continua dopo morti, si riceveranno delle bombe invece che un Heavy Machine Gun. Inoltre il gioco in modalit\u00e0 Easy prevede solo quattro livelli, non permettendo di intraprendere la Final Mission.\nI punteggi sono molto pi\u00f9 alti: eliminato il macchinoso sistema di moltiplicazione dei punti di Metal Slug 4, stavolta il punteggio viene calcolato in base alla velocit\u00e0 di eliminazione dei nemici: pi\u00f9 alta la velocit\u00e0, maggiore il punteggio, come mostra un indicatore su schermo.\nInoltre \u00e8 stata introdotta una nuova arma, la Z. I suoi proiettili, sprigionati dal coltello, lasciano scie taglienti che danneggiano tutto quello che toccano. \u00c8 un'arma molto utile a corto raggio.\nControlli.\nLa scivolata di \"Metal Slug 5\" \u00e8 stata eliminata, e viene introdotto il \"Weapon Stock System\", ovvero la capacit\u00e0 di possedere due armi (oltre alla pistola base) contemporaneamente. Premendo insieme i pulsanti C e D ogni personaggio \u00e8 in grado di rilasciare l'arma che sta usando in quel momento, per eliminarla o donarla all'altro giocatore nel caso si stia giocando in due, e premendo il pulsante E (introdotto appositamente in questo gioco) si potr\u00e0 alternare fra le due armi eventualmente possedute e lo sparo di default. Se si raccoglie il simbolo di una terza arma essa andr\u00e0 a rimpiazzare quella ottenuta da pi\u00f9 tempo o andr\u00e0 a occupare uno dei due slot disponibili.\nPropriet\u00e0 dei personaggi giocabili.\nPer la prima volta nella serie la scelta dei personaggi giocabili non \u00e8 pi\u00f9 un fattore meramente estetico, dato che ognuno di essi ha una sua peculiarit\u00e0 che lo distingue dagli altri."}
{"id": "534437", "revid": "124350145", "url": "https://it.wikipedia.org/wiki?curid=534437", "title": "Metal Slug (serie)", "text": " (letteralmente: \"lumaca metallica\") \u00e8 una serie di videogiochi sparatutto prodotta dalla SNK Playmore tra il 1996 e il 2009.\nPubblicata dapprima solo su Neo Geo, \u00e8 stata portata anche su altre piattaforme, come PlayStation, Sega Saturn, Neo Geo Pocket Color, Game Boy Advance, PlayStation 2, Xbox, Xbox 360, Nintendo DS, PC, iOS e Android.\nNel 2006 \u00e8 stata anche pubblicata un'antologia, \"Metal Slug Anthology\", contenente i primi sette capitoli della serie principale (incluso \"Metal Slug X\") disponibile per Wii, PlayStation Portable e PlayStation 2.\nTrama.\nLa serie di \"Metal Slug\" \u00e8 ambientata in un futuro prossimo ipotetico, quando (secondo la storia del gioco) ha luogo all'inizio dell'era del \"terrorismo contemporaneo\". La principale forza armata del mondo \u00e8 l'Esercito Regolare bene equipaggiato e formato da soldati provenienti da varie parti del globo.\nL'Esercito Regolare \u00e8 infatti considerato una formidabile forza militare. Tuttavia \u00e8 carente in efficienza a causa della diffusione della corruzione all'interno del quartier generale. Gli alti ufficiali spesso rifiutano i rapporti e non accettano i consigli degli agenti del servizio segreto. Ci\u00f2 conduce a una serie di insuccessi che producono drammatiche conseguenze.\nIl suo principale antagonista \u00e8 un movimento clandestino chiamato la Ribellione, organizzato per piccole cellule sparse, composte da militari addestrati e terroristi, che hanno l'unico scopo di raggiungere il potere.\nTra il personale dell'Esercito Regolare si distingue il vice ammiraglio Donald Morden del corpo dei Marines; ha la reputazione di ufficiale duro, efficiente e altruista oltre a godere di alto rispetto tra le sue truppe. A seguito di un incidente, probabilmente causato dalle inefficienze e dalla corruzione appena descritte, suo figlio viene ucciso dall'Esercito Regolare durante un bombardamento a Central Park. Da quel giorno Morden si unisce alla Ribellione, autoproclamandosi generale.\nNel 2026, a distanza di un anno dal fallito attentato al Presidente degli Stati Uniti d'America, la Ribellione avvia un attacco massiccio nei confronti delle truppe dell'Esercito Regolare sparse in tutto il mondo. Il malgoverno dell'Esercito Regolare permette ai ribelli di prendere di sorpresa i soldati regolari e riesce ad avvicinarsi al potere utilizzando tecnologie di nuova generazione.\nIl primo titolo della serie \u00e8 ambientato nel 2028, con protagonisti alcuni soldati dello Squadrone dei Falchi Pellegrini (Peregrine Falcon Squad), un piccolo gruppo di soldati altamente addestrati e specializzati, facenti parte della divisione operazioni speciali dell'Esercito Regolare. Le speranze di vittoria vengono alimentate dalla progettazione e produzione di un nuovo tipo di carro armato denominato Super Vehicle-001 e soprannominato \"Metal Slug\". I carri prodotti vengono per\u00f2 rubati, e spetta ai tenenti Marco Rossi e Tarma Roving andare in missione per recuperarli e sconfiggere i ribelli.\nNei titoli successivi si uniscono anche soldati dell'Unit\u00e0 dei Passeri (S.P.A.R.R.O.W.S. Unit, \u00e8 in realt\u00e0 un acronimo) e vengono creati dall'esercito numerosi nuovi modelli di Slug (aerei, elicotteri, sottomarini, ma anche veicoli e animali molto poco convenzionali). La Ribellione per\u00f2 si rinforza continuamente, anche grazie all'alleanza segreta coi Marziani e la loro tecnologia avanzata. Durante il susseguirsi della serie, vi saranno molti colpi di scena; nel sesto capitolo i Marziani, che in precedenza avevano tentato la conquista del pianeta terrestre tradendo Morden, vengono attaccati dai Venusiani, interessati anch'essi a invadere la Terra, e passeranno dalla parte dei buoni al pari delle forze della Ribellione. Nell'ultimo capitolo della serie i nemici da eliminare sono un esercito terrestre proveniente dal futuro attraverso un wormhole attivato per sbaglio da Morden.\nUn discorso a parte va fatto per \"Metal Slug 5\": in questo anello della serie non bisogna affrontare n\u00e9 l'Esercito della Ribellione n\u00e9 esseri alieni. Qui i nemici sono i membri dell'Esercito Tolemaico, composto dagli adepti di una setta.\nTitoli principali.\nSNK conferma due nuovi titoli, di cui uno per dispositivi mobile in uscita in data da destinarsi.\nPersonaggi.\nSono numerosi i personaggi comparsi nella serie, sia tra i protagonisti giocabili, sia tra gli antagonisti, pi\u00f9 una serie di personaggi secondari che danno spessore alla trama. A volte si tratta di personaggi presi in prestito da altri videogiochi.\nL'Esercito Regolare.\nMarco e Tarma sono stati i primi personaggi giocabili ad apparire e non potevano essere selezionati: Marco era il soldato comandato sempre dal giocatore 1, Tarma quello comandato dal giocatore 2. Via via si sono aggiunti alla serie molti personaggi, principali e secondari, mutuati anche da altre serie famose di SNK.\nMarco Rossi.\n, all'anagrafe Marchrius Dennis Rossi, \u00e8 il protagonista della storia ed \u00e8 apparso in tutti i titoli della serie principale eccetto \"Metal Slug Advance\" (dove fa un cameo nella copertina e come carta collezionabile). Italo-americano nato in Idaho negli Stati Uniti d'America il 13 aprile 2005, Marco \u00e8 un esperto informatico a cui piace in particolare scrivere programmi e virus; uno dei suoi virus riusc\u00ec a penetrare nel sistema difensivo dell'esercito statunitense, rischiando di causare il lancio di alcuni missili nucleari.\nCompie i suoi studi di giovent\u00f9 presso un istituto tecnico pubblico, dal quale poi passa all'accademia militare dove si \u00e8 laureato all'Istituto di Speciali Tecnologie Militari ed \u00e8 finito a prestare servizio allo Squadrone delle Forze Speciali \"Falchi Pellegrini\" (PF Squad), (dove conosce il suo futuro amico Tarma Roving) all'inizio (in \"Metal Slug\") in qualit\u00e0 di tenente, per poi essere promosso (da \"Metal Slug 6\") a maggiore. Marco \u00e8 generalmente di carattere gentile, ma pu\u00f2 cadere in stati di rabbia incontrollata.\n\u00c8 apparso anche in \"NeoGeo Battle Coliseum\", nonostante si tratti di un videogioco picchiaduro e non sparatutto. In questo frangente, Marco partecipa al torneo Battle Coliseum per fermare il generale Morden, che \u00e8 qui finanziato dalla Corporazione WAREZ per progettare nuovi piani di conquista. Appare inoltre in \"\" e \"SNK vs. Capcom Card Fighters DS\".\n\u00c8 doppiato in giapponese da Takenosuke Nishikawa in \"NeoGeo Battle Coliseum\", Kenta Miyake in \"\"' e in inglese da Eric Summerer in \"Metal Slug 3D\".\nTarma Roving.\n, all'anagrafe Tarmicle Roving III, \u00e8 il secondo protagonista della storia ed \u00e8 apparso in tutti in tutti i titoli della serie principale fatta eccezione per \"Metal Slug Advance\" dove appare raffigurato esclusivamente come carta collezionabile, mentre la sua unica apparizione come personaggio non giocante \u00e8 in \"Metal Slug 4\". Nato sull'isola giapponese di Hokkaid\u014d il 1\u00ba maggio 2005, figlio di un valoroso soldato, Tarma \u00e8 entrato nell'Istituto di Allenamento per Tattiche di Combattimento Speciali subito dopo essersi diplomato in un istituto tecnico motorio. All'et\u00e0 di 20 anni, ha salvato il presidente ottenendo di essere trasferito allo Squadrone dei Falchi Pellegrini, diventando il miglior amico di Marco Rossi. Ha combattuto al suo fianco durante la Grande Guerra, ottenendo la promozione di capitano. Tarma \u00e8 un esperto ingegnere e meccanico motociclistico e nel suo tempo libero si assembla le sue moto per divertimento. Ha intenzione di ritirarsi e mettere su un negozio con officina, ma la sua richiesta di lasciare l'esercito ha sempre avuto esito negativo. Tarma \u00e8 molto pi\u00f9 calmo del suo migliore amico e collega Marco Rossi, che nei momenti di pace si diverte a prendere in giro scherzosamente per via della sua estrema seriet\u00e0 ma lo rispetta sempre come soldato Sa combattere sia con le armi da fuoco che con quelle bianche, e il suo equipaggiamento di base consiste in genere in una pistola semi-automatica e un coltello tattico. Il suo rango \u00e8 quello di capitano.\n\u00c8 doppiato in inglese da Dan McComas in \"Metal Slug 3D\".\nEri Kasamoto.\n \u00e8 una delle protagoniste femminili, introdotta per la prima volta in \"Metal Slug 2\". Nata orfana ad Hiroshima in Giappone il 6 giugno 2010, fu abbandonata sul sagrato di una chiesa. Quando \u00e8 diventata abbastanza grande ha abbandonato la parrocchia diventando il capo di una gang di ragazzini di strada. L'Agenzia d'Intelligence delle Forze Governative ha notato le sue qualit\u00e0 combattive e l'ha reclutata, fornendole uno speciale addestramento in spionaggio per soggetti particolarmente dotati, portando a termine con successo un certo numero di missioni in qualit\u00e0 di agente di base. Inoltre Eri \u00e8 divenuta anche un'insegnante di Tattiche da Combattimento in una vecchia palestra di Shizuoka e il direttore la inform\u00f2 che sarebbe stata la sua maestra prediletta. Ma Eri, la cui coscienza era stremata da una serie di missioni che includevano assassinii e intrighi, ha richiesto di essere trasferita allo Speciale Squadrone Operativo dei Passeri (S.P.A.R.R.O.W.S.). La sua richiesta, che normalmente sarebbe stata ignorata, ebbe successo grazie ai suoi numerosi risultati e alle sue abilit\u00e0 superiori. Per i suoi sforzi nella soppressione del secondo colpo di Stato di Morden, ha ricevuto una promozione a sergente di seconda classe.\n\u00c8 doppiata in inglese da Susanna Fera in \"Metal Slug 3D\".\nFiolina \"Fio\" Germi.\n \u00e8 una delle protagoniste femminili, introdotta per la prima volta in \"Metal Slug 2\". Nata a Genova, in Italia, il 2 ottobre 2008, come unica figlia di una ricca famiglia genovese, dopo la sua nascita sua madre divenne incapace di poter concepire un altro figlio, facendo di Fio l'unica erede di famiglia. Attraverso le generazioni, la famiglia Germi ha sempre mantenuto la tradizione di mandare il primogenito nell'esercito; Fio ha continuato volontariamente questa tradizione, nonostante la sua aspirazione a diventare medico un giorno, avendo studiato chiropratica, agopuntura e moxibustione all'universit\u00e0. Fio \u00e8 anche un'allieva che pratica nuoto al livello agonistico, ha gi\u00e0 ottenuto tutti i brevetti e fa addirittura l'istruttrice. Fio \u00e8 Sergente Capo dello Squadrone S.P.A.R.R.O.W.S, una forza speciale del governo. Come altri suoi camerati, dalla prima apparizione aumenta pian piano di rango per le sue battaglie contro il Generale Morden. Ha intenzione di diventare medico sportivo dopo il ritiro dall'esercito.\n\u00c8 apparsa anche nella serie \"The King of Fighters\", prima in \"The King of Fighters 2000\" (non giocabile), e dopo in \"\"; nel gioco ha una intro speciale, dove combatte i membri della squadra Ikari Warriors prendendo Ralf, Clark e Leona per Marco, Tarma ed Eri rispettivamente.\n\u00c8 doppiata in giapponese da Kanako Morikado in \"The King of Fighters '99: Evolution\" e \"The King of Fighters 2000\", Ryoko Nakano in ' e in inglese da Melissa Exelberth in \"KOF: Maximum Impact 2\" e \"Metal Slug 3D.\nTrevor Spacey.\n \u00e8 nato in Corea del Sud il 25 giugno 2010. Un bimbo prodigio sudcoreano gi\u00e0 all'et\u00e0 di 3 anni, Trevor nacque in una caserma militare, fin da piccolo pratica calcio insieme agli amici della caserma e ha appreso le sue abilit\u00e0 dai genitori, caricando in rete a soli 7 anni programmi per combattere i virus, comprendendo le complesse ingegnerie informatiche che vi stanno dietro. Frequentando l'universit\u00e0 si \u00e8 fatto la fama di programmatore tecnico, ed \u00e8 stato reclutato dall'esercito, diventando Sergente dello Squadrone dei Falchi Pellegrini di Marco Rossi. Trevor ammira molto il suo superiore, specialmente per le sue capacit\u00e0 informatiche, che reputa superiori alle sue. Sostituisce Tarma come personaggio giocabile in \"Metal Slug 4\".\nNadia Cassel.\n \u00e8 nata in Francia il 6 agosto 2012. La bella Nadia sarebbe dovuta diventare una modella e una ballerina avendo fin da piccola praticato danza classica e ginnastica artistica. Non essendoci riuscita, decise di entrare nell'esercito per sottoporsi ai duri allenamenti militari e aprirsi allo stesso tempo un'osteria, nonostante le obiezioni del suo agente. Durante la vita militare ha scoperto il proprio potenziale combattivo ed \u00e8 entrata volontariamente negli S.P.A.R.R.O.W.S. per guadagnare esperienza di battaglia, venendo assegnata ad assistente di Fio Germi e Marco Rossi. Rimpiazza Eri come personaggio giocabile in \"Metal Slug 4\".\nRalf Jones.\n \u00e8 un personaggio della serie picchiaduro \"The King of Fighters\", sempre di SNK. Compare esclusivamente in \"Metal Slug 6\" come personaggio giocabile con il ruolo di comandante mentre nel proprio tempo gli piace collezionare coltelli. \u00c8 nato negli Stati Uniti d'America il 25 agosto 1992.\n\u00c8 doppiato in giapponese da Yoshinori Shima da \"The King of Fighters '94\" a \"The King of Fighters XIII\", Tomo Kasaya da \"The King of Fighters XIV\" in poi e in inglese da Sean Michaels in ' e ', Eric Kelso in \"The King of Fighters XII\".\nClark Still.\n \u00e8 un personaggio della serie picchiaduro \"The King of Fighters\", sempre di SNK. Compare esclusivamente in \"Metal Slug 6\" come personaggio giocabile dove ricopre il ruolo di sub-comandante mentre il suo hobby \u00e8 quello di collezionare armi. \u00c8 nato negli Stati Uniti d'America il 7 maggio 1997.\n\u00c8 doppiato in giapponese da Monster Maezuka da \"The King of Fighters '94\" a \"The King of Fighters XI\" ed in \"Metal Slug Defense\", Bunshu Shinoya da \"The King of Fighters XII\" in poi e in inglese da Scott Casey in ' e '.\nHero.\n \u00e8 un cadetto che \u00e8 diventato membro volontario della squadra di forze speciali ultra d'\u00e9lite dei Falchi Pellegrini. Prende parte alla missione affidatagli in ' ovvero quella di infiltrarsi all'interno di un centro di distribuzione di armamenti illegali, distruggerlo ed arrestare i diretti responsabili. Successivamente far\u00e0 una breve apparizione nell'introduzione di ' dove viene visto catapultarsi al termine del suo precedente lavoro. Fisicamente \u00e8 molto simile a Marco, tranne per il colore dei vestiti che negli sprite sono blu, mentre nelle illustrazioni presenti sulla copertina e nel manuale di gioco sono i medesimi del collega.\nHeroine.\n \u00e8 un personaggio femminile sbloccabile dopo aver completato il gioco con Hero in \", tuttavia non partecipa realmente alla missione, perci\u00f2 si rivela una semplice variante del personaggio giocante maschile.\nGimlet.\n \u00e8 una recluta maschile dei Falchi Pellegrini con l'intenzione di scoprire gli obiettivi dell'esercito ribelle riuscendo ad ottenere delle informazioni molto importanti da un ostaggio da lui salvato, scoprendo il contatto avvenuto tra i nemici e gli alieni in \". Gimlet \u00e8 un nome in codice, quello originale \u00e8 sconosciuto.\nRed Eye.\n \u00e8 un membro femminile delle forze speciali, scopre anche lei la minaccia aliena tramite l'avvistamento di un UFO presente in una base in \"\". Red Eye \u00e8 un nome in codice, quello originale \u00e8 sconosciuto.\nTequila.\n \u00e8 membro della squadra di supporto dei Falchi Pellegrini e ha il compito di addestrare nuove leve e fornire supporto durante le missioni in cui bisogna salvare degli ostaggi, dove si rivela un vero esperto del settore. Durante le sue imprese si veste come un soldato ribelle e questo ha portato nel corso del tempo a vociferare che in passato fosse un mercenario o addirittura un membro dell'esercito di Morden in seguito ribellatosi, tuttavia la sua vera identit\u00e0 rimane incerta. Compare in \"\" dove non ha un ruolo attivo nella storia ed una volta sbloccato, completando il gioco sia con Gimlet che con Red Eye, fornir\u00e0 al giocatore la possibilit\u00e0 di scegliere quale livello desidera accedere.\nWalter Ryan.\n \u00e8 un cadetto, anche lui entrato volontariamente all'interno del corpo speciale dei Falchi Pellegrini. Prende l'incarico di fermare la minaccia del generale Morden che ha fatto invadere l'isola in cui lui ed i suoi compagni si stavano addestrando in \"Metal Slug Advance\".\nTyler Elson.\n \u00e8 una maestra del combattimento corpo a corpo nonch\u00e9 un'abile assassina in grado di nascondersi ed avvicinarsi al suo bersaglio senza essere vista per poi avventarsi sul nemico come un animale selvatico. Anche lei come il collega Walter, ha la missione di debellare l'invasione delle truppe ribelli di Morden in \"Metal Slug Advance\".\nLa Ribellione.\nDonald Morden.\nIl generale \u00e8 il principale antagonista della serie, ed \u00e8 chiamato \"l'Anticristo\" dall'Alto Comando dell'Esercito Regolare. Originario del Canada, \u00e8 rappresentato come un pazzo in bomber, basco militare, benda all'occhio e armato di bazooka; . \u00c8 il boss finale del primo gioco della serie e compare in tutti gli altri titoli canonici della saga, a esclusione di \"Metal Slug 5\".\nL'esercito da lui guidato, la Ribellione, \u00e8 la principale forza antagonista della serie, e il suo obiettivo \u00e8 riuscire a dominare il mondo ribaltando l'ordine attuale con un colpo di Stato; per raggiungere ci\u00f2 non esita ad allearsi con le organizzazione pi\u00f9 disparate, perfino con i Marziani, salvo poi porsi dalla parte degli eroi dopo il tradimento degli alieni; in seguito sia Morden sia i Marziani appoggeranno gli eroi contro i Venusiani, mentre nell'ultimo capitolo della serie il Generale finisce per sbaglio in un wormhole, dove un gruppo di soldati della Ribellione proveniente dal futuro lo \"riprogrammer\u00e0\" nuovamente come agente del male.\n\u00c8 decisamente sfortunato e involontario protagonista di ciniche scene umoristiche, come essere ripetutamente rapito e messo letteralmente in mutande dai Marziani, rimanere schiacciato da un tavolo da laboratorio, venire torturato in campi di forza ed essere appeso fuori dai dischi volanti alieni.\nMorden fa alcuni cameo in videogiochi sviluppati da SNK slegati dalla serie, specialmente in \"\".\nAllen O'Neal.\n \u00e8 un miniboss che compare in tutti i titoli della serie meno che in \"Metal Slug 5\" e \"6\". Calvo e robusto, \u00e8 un soldato di spicco dei ribelli ed \u00e8 piuttosto arrogante e sicuro di s\u00e9, dato che durante ogni confronto continua a prendere in giro il giocatore urlandogli \"C'mon, boy!\" (\"Fatti sotto, ragazzo!\"), \"Go home to mommy!\" (\"va' a casa da mammina!\") o \"You're mincemeat!\" (\"Sei mistura per torte!\"), alternando gli sfott\u00f2 a risa sguaiate. \u00c8 armato di mitragliatore M60, pi\u00f9 un coltello per gli attacchi di mischia e granate blu che lancia a gran velocit\u00e0 verso il nemico.\nIl fattore comico legato ad Allen, oltre alla sua eccessiva confidenza nella vittoria, consiste nel fatto sia presente in ogni episodio come se non fosse successo mai niente, nonostante sembri perire dopo ogni sconfitta; addirittura in \"Metal Slug 2\" egli viene inghiottito da un'orca assassina. In alcuni episodi, dopo aver battuto Allen ci si pu\u00f2 impossessare delle sue munizioni, aumentando cos\u00ec il numero dei proiettili per la propria mitragliatrice pesante.\nAllen curiosamente aiuta il giocatore all'interno dell'astronave dell'ultima missione di \"Metal Slug 3\", ridendo per tutto il tragitto in cui compare, nonostante sia stato sconfitto poco prima sulla Terra nello stesso livello; in questo capitolo \u00e8 comunque pi\u00f9 debole di quanto visto di solito.\nIn \"Metal Slug 4\", Allen manovra il boss del secondo livello, mentre nell'ultimo gli eroi dovranno affrontare un androide con le sue fattezze, chiaramente ispirato a Terminator, poco prima dello scontro col boss finale Amadeus (la versione \"terminatrice\" \u00e8 per\u00f2 molto meno prestante dell'originale).\nIn \"Metal Slug 7\" lo si vede guidare un robot gigante.\nIn \"Metal Slug Advance\" compare insieme a suo figlio, . A differenza del genitore, Allen Jr. non \u00e8 calvo (i suoi capelli sono biondi).\nAmadeus.\n \u00e8 il leader dell'omonimo sindacato del crimine facente parte della Ribellione, dotato di truppe speciali che si distinguono dalla divisa di colore blu, anzich\u00e9 il classico verde. \u00c8 uno scienziato pazzo inventore di numerosi progetti militari, quali la versione robotica del generale Morden, prodotta in massa nella sua base, o la versione androide di Allen O'Neal, di cui si \u00e8 visto (sinora) un solo esemplare. Amadeus \u00e8 il boss finale del quarto titolo della serie (dopo una fugace apparizione nel primo livello di \"Metal Slug 2\", dove non attacca gli eroi: lo si vede mentre confabula con un losco figuro arabo) e non \u00e8 dotato di grandi capacit\u00e0 combattive; si avvale per\u00f2 pienamente delle sue facolt\u00e0 tecnico-intellettive per mettere a punto i pericolosissimi arsenali di armi con cui attacca.\nI Marziani.\nGuidati dal loro capo Rootmars, i Marziani, sorta di meduse con occhi, bocca e braccia, si vedono per la prima volta in \"Metal Slug 2\": inizialmente sembrano essere alleati di Morden, in realt\u00e0 vogliono conquistare la Terra e cercheranno di sbarazzarsi anche dell'esercito della Ribellione. Provengono da Marte anche i Monoeyes, sei alieni giganteschi simili a Ciclopi, che appaiono nel secondo livello di \"Metal Slug 3\". Alla fine di questo capitolo gli eroi affrontano Rootmars, che una volta sconfitto precipiter\u00e0 nelle acque dell'oceano. Solo negli anelli successivi della saga si scopre che il leader alieno si \u00e8 salvato; in \"Metal Slug 6\" egli far\u00e0 pace coi terrestri dopo aver scoperto che i Venusiani hanno attaccato il suo pianeta. In \"Metal Slug 7\", infine, i Marziani perdono compattezza: Rootmars e la maggior parte dei suoi restano alleati degli eroi, mentre gli altri si uniscono agli Uomini del Futuro, dopo che questi avranno \"riprogrammato\" Morden.\nI Venusiani.\nAppaiono nel sesto capitolo della serie; mostriciattoli bellicosi e cannibali, invadono Marte puntando poi alla conquista della Terra. Di qui l'alleanza tra terrestri e Marziani. I Venusiani hanno per leader una regina (conosciuta semplicemente come Venusian Queen), enorme creatura mostruosa, che a differenza di Rootmars rimarr\u00e0 uccisa dopo la sconfitta ad opera degli eroi.\nGli Uomini del Futuro.\nAppaiono in \"Metal Slug 7\". Si tratta di soldati della Ribellione del generale Morden provenienti dal futuro.\nL'Esercito Tolemaico.\nMembri di un gruppo paramilitare, in realt\u00e0 una setta religiosa, sono i nemici che vanno affrontati in \"Metal Slug 5\", anello della serie in cui invece sono del tutto assenti sia l'Esercito della Ribellione sia gli alieni.\nEpisodi.\nLa saga \u00e8 articolata in diversi episodi, disponibili per molte piattaforme diverse:\nModalit\u00e0 di gioco.\nIl gameplay \u00e8 simile a quello di \"Contra\" (1987, Konami), in cui il giocatore deve continuamente sparare ai nemici con proiettili illimitati per raggiungere la fine del livello. Alla fine di ogni livello, il giocatore deve affrontare un boss che \u00e8 spesso piuttosto grande e che richiede molti proiettili per essere sconfitto. Nel percorso attraverso il livello, il giocatore trova molte armi sempre pi\u00f9 potenti (come la mitragliatrice pesante e il lanciarazzi), bombe a mano, e veicoli \"slug\" (chiamati cos\u00ec per il gioco di parole tra \"carro armato\" e \"proiettile\") che possono essere usati sia come arma sia come difesa. Diversamente da Contra, il protagonista pu\u00f2 attaccare usando un coltello e/o calci. Il giocatore non muore semplicemente venendo a contatto o collidendo con i nemici. Nello stesso modo, molti dei nemici possono attaccare in massa. Molti degli scenari del gioco sono distruttibili; qualche volta si trovano oggetti extra o potenziamenti, altre volte possono provocare danno.\nLungo il corso del livello, il giocatore incontra molti prigionieri di guerra trasandati. Se li libera, il giocatore pu\u00f2 ricevere punteggio bonus (sotto forma di oggetti random a seconda della difficolt\u00e0 per liberare l'ostaggio), armi, o granate. I bonus per aver liberato i prigionieri si ricevono alla fine del livello; a questo punto il gioco indica il nome e il grado di ogni ostaggio liberato. Se il giocatore muore prima della fine del livello, il conteggio dei prigionieri liberati viene azzerato.\nOgni titolo \u00e8 suddiviso solitamente in sei livelli, con temi che variano dalle lussureggianti foreste, alle citt\u00e0 di presidio, passando per ambientazioni montane, per i canyon, per mezzi di trasporto (treni o navi) e, ovviamente, per le basi militari.\nNemici.\nLa maggior parte dei soldati nemici che s'incontrano in \"Metal Slug\" sono armati secondo il loro specifico ruolo. Tra gli altri, si possono incontrare ruoli come: granatiere, membro delle truppe anti-sommossa, soldato anticarro, assaltatore, sommozzatore, paracadutista. Ci sono naturalmente truppe di artiglieria leggera e pesante, d'aviazione, della marina: carri armati, artiglieria mobile, aeroplani, trasporto truppe, tattici, elicotteri, sottomarini. Molto dell'umorismo del gioco deriva da come i nemici sono rappresentati e da alcune situazioni che sfuggono generalmente all'immaginario di uno scenario di guerra. Il giocatore pu\u00f2 incontrare le truppe ribelli in varie occasioni nel tempo libero: mentre prendono il sole, mentre arrostiscono del cibo, mentre sono al gabinetto o mentre conversano tra di loro. A partire dal secondo capitolo il giocatore, oltre ai soldati, si trover\u00e0 ad affrontare altri nemici: mutanti, mummie, alieni, piante carnivore, sasquatch, zombie, cavie da laboratorio e terribili mostri spaziali.\nVeicoli.\nSuper Vehicle-001: chiamato anche \"Metal Slug\" \u00e8 il mezzo che d\u00e0 il nome all'intera serie, infatti \u00e8 il veicolo principale di tutto il gioco. Si tratta di un carro armato di dimensioni ridotte ma molto agile e ben equipaggiato. Le particolarit\u00e0 del \"Metal Slug\" sono la capacit\u00e0 di saltare (grazie al movimento di contrazione dei cingoli) e la capacit\u00e0 di accovacciarsi, abbassando la torretta in maniera simile a quando si abbassa la testa. Tra le dotazioni di serie ci sono un cannone Vulcan a 360\u00b0 e un cannone da 127\u00a0mm, oltre che una corazza in grado di ricevere 3 colpi prima di danneggiare irrimediabilmente il veicolo. Le granate a mano possono essere comunque lanciate dal veicolo \"accovacciandosi\" con il carro e premendo il pulsante granata/bomba. Il veicolo stesso pu\u00f2 essere usato come un'arma lanciandolo verso il nemico innescando l'autodistruzione; questa mossa \u00e8 utile quando il carro armato \u00e8 stato gravemente danneggiato e rischia di distruggersi comunque al prossimo colpo sub\u00ecto. Il cannone principale usa proiettili separati dalla scorta di granate; sono molto pi\u00f9 potenti ma hanno una gittata molto ridotta e un tempo di ricarica notevolmente pi\u00f9 lungo. Il Veicolo pu\u00f2 sopportare circa tre colpi prima di distruggersi; la resistenza pu\u00f2 essere ricaricata trovando taniche di gas. Quando la resistenza del veicolo si riduce completamente, il giocatore ha solo pochi secondi per evacuare il veicolo prossimo alla distruzione. Pu\u00f2 essere usato solo da un giocatore alla volta.\nMitragliatrici fisse: in vari punti di alcuni livelli, il giocatore pu\u00f2 usare piazzole dotate di mitragliatrici fisse. Diversamente dal carro armato, hanno un raggio di azione di solo 180\u00b0 e non forniscono protezione contro il fuoco nemico.\nCamel Slug: come si pu\u00f2 intuire da nome, si tratta di un cammello. Non \u00e8 dotato di cannone a bassa pressione e non fornisce protezione dal fuoco nemico, ma \u00e8 comunque armato dal solito cannone Vulcan a munizioni illimitate.\nSlugnoid: \u00e8 un esoscheletro meccanico piuttosto lento (e goffo) nel camminare ma molto abile nei salti: ha due cannoni Vulcan (direzionabili anche su traiettorie diverse) al posto delle braccia, pi\u00f9 un cannone a bassa pressione puntato in basso.\nSlug Flyer: questo caccia da combattimento \u00e8 chiaramente ispirato al VTOL Harrier jet. Il giocatore pu\u00f2 sparare dal solito cannone Vulcan, con il limite di direzionabilit\u00e0 di 90\u00b0 (in avanti, a 45\u00b0 verso il basso e a 45\u00b0 verso l'alto. Al posto del cannone \u00e8 dotato di missili che, una volta sganciati, accelerano vertiginosamente viaggiando in traiettoria lineare.\nMetal Slug dorato: \u00e8 una versione potenziata del normale Metal Slug Super Vehicle-001. Oltre a essere completamente dorato, \u00e8 pi\u00f9 rapido (nei movimenti, nella ricarica) e pu\u00f2 saltare molto pi\u00f9 in alto dello Slug normale. Pu\u00f2 essere usato in combinazione con lo Slug Flyer.\nArmi.\nCome in \"Contra\", tutte le armi possono essere raccolte sotto forma di icone contrassegnate da una lettera.\nPistola: la pi\u00f9 semplice arma da fuoco di cui il giocatore dispone, fin dall'inizio. Non \u00e8 la pi\u00f9 potente arma, ma la pistola Murder.50AE ha munizioni illimitate sia con una decente velocit\u00e0 dei proiettili sia come gittata. Ogni colpo di questa arma causa 1 punto di danno.\nMitragliatrice pesante (Heavy machine gun) [H]: la mitragliatrice HV-01 ha una buona velocit\u00e0 di fuoco e causa pi\u00f9 danni della pistola. \u00c8 la pi\u00f9 comune arma che si pu\u00f2 trovare nel gioco. L'arma \u00e8 dotata di 200 proiettili e se la stessa cassa viene raccolta quando il giocatore ha ancora proiettili dello stesso tipo, vengono aggiunti 150 proiettili all'inventario; inoltre quando muore Allen O'Neal, (miniboss citato sopra), si possono raccogliere munizioni dalla sua arma. La cassa pu\u00f2 essere ottenuta anche quando il giocatore esaurisce i continue. Ogni colpo di questa arma causa 1 punto di danno, sebbene il danno aumenti pi\u00f9 velocemente se si spara a raffica.\nMitragliatrici doppie (Two machine gun): quest'arma assomiglia alla precedente con la differenza di essere un'arma doppia simile a due mini mitra e i suoi proiettili hanno una velocit\u00e0 maggiore rispetto a Heavy machine gun. Compare per la prima volta in \"Metal Slug 4\".\nLanciarazzi (Rocket launcher) [R]: ironicamente, il lanciarazzi RK-02 non causa una grossa quantit\u00e0 di danni contro i nemici. I razzi non possiedono un avanzato sistema di controllo. Comunque \u00e8 un'eccellente arma anti-fanteria grazie al suo grande raggio di esplosione, che spesso permette ai giocatori di sconfiggere gruppi di nemici dietro un ostacolo con facilit\u00e0. Quando i giocatori raccolgono un'altra cassa quando gi\u00e0 possiedono il lanciarazzi ricevono solo 15 razzi in pi\u00f9. Ogni colpo di quest'arma causa 3 punti di danno, a cui si aggiunge il danno provocato alla caduta.\nLanciafiamme (Flameshot) [F]: il lanciafiamme FS-03 ha una gittata molto limitata rispetto alle armi balistiche, ma pu\u00f2 colpire pi\u00f9 obiettivi simultaneamente. Ogni icona d\u00e0 al giocatore 30 munizioni per il lanciafiamme. Nonostante causi un danno limitato nei confronti dei nemici piccoli e dotati di armatura, come i carri armati, quando la palla di fuoco colpisce pi\u00f9 lontano, il danno totale dell'arma si pu\u00f2 dire equivalga al danno del fucile, ovvero 20 punti di danno.\nFucile a pompa (Shotgun) [S]: con una gittata limitata, il fucile SG-04 non \u00e8 la pi\u00f9 veloce arma del gioco. Tuttavia, la somma dei danni che questa arma causa \u00e8 sufficiente a permettere al giocatore di sconfiggere un boss affidandosi interamente ad essa. L'arma \u00e8 dotata di 30 munizioni, e quando la stessa cassa viene raccolta quando il giocatore ha ancora proiettili rimanenti, vengono solo aggiunti 15 munizioni all'inventario. Ogni colpo causa 20 punti di danno.\nFucile laser (Lasergun) [L]: \u00e8 il \"classico\" fucile a raggi laser dell'immaginario collettivo. Spara un sottile raggio continuo di luce di diversi colori, che spreca le munizioni molto in fretta ma che crea danni enormi.\nFucile da cecchino (Sniper rifle) [SR]: quest'arma \u00e8 presente solo in \"Metal Slug 3D\", ed \u00e8 un'arma a lunga gittata piuttosto potente.\nGranata a mano (Granade): modellata prendendo come spunto le granate tedesche della seconda guerra mondiale. Il termine tedesco \"Stielhandgranate\" deriva da \"Stiel - barra, hand - mano, granate - granata\". Pu\u00f2 essere usata facendola rimbalzare contro un terreno solido o contro un muro per colpire un bersaglio casuale, o possono essere usate come arma contact-kill (ovvero che uccide al solo contatto con l'obiettivo). Ogni granata causa 15 punti di danno, a cui si aggiunge il danno provocato dall'ampio raggio di esplosione.\nBomba Molotov (Firebomb): si tratta della nota bomba artigianale ottenuta tramite una bottiglia piena di benzina e dotata di miccia. Esplode non appena tocca il suolo, creando una scia di fuoco che pu\u00f2 colpire pi\u00f9 soldati in fila. Rifornendosi di bombe incendiarie si aumentano di 10 unit\u00e0 la propria scorta di bombe, sostituendo le granate.\nPietre (Stone): le pietre rimbalzano, colpendo anche pi\u00f9 di un obiettivo. Riforniscono l'inventario di 10 unit\u00e0, sostituendo le granate.\nCannone Vulcan da 12.6mm (12.6mm Vulcan): strumento di morte a tripla canna, \u00e8 il cannone antiaereo del carro armato Slug. Pu\u00f2 sparare da ogni angolo. Ogni colpo causa 1 punto di danno, sebbene il danno aumenti pi\u00f9 velocemente se si spara a raffica.\nCannone a bassa pressione da 127mm (127mm low-pressure gun): il cannone principale del carro armato Slug. \u00c8 a corto raggio, ma causa un danno consistente, di ben 20 punti, e ha un ampio raggio di esplosione quasi come le granate standard.\nProiettili perfora-corazza (Armor Piercing Shells): possono essere usati solo dal \"Metal Slug\" che aumenta di 10 unit\u00e0 la scorta del cannone e sostituisce i normali proiettili del cannone principale con quelli perforanti, aumentando il danno causato al nemico. Gli \"A.P.Shells\" hanno anche una traiettoria lineare, oltre che una velocit\u00e0 balistica e di ricarica maggiore.\nConversioni.\nOriginalmente, \"Metal Slug\" era disponibile solo per arcade Neo Geo MVS (Multi Video System) e per la console domestica AES (Advanced Entertainment System).\nIn seguito fu pubblicata una versione per Neo Geo CD per aiutare le vendite del nuovo Neo Geo, che per\u00f2 non ha mai preso piede per la mancanza di attenzione che il NGCD ha ricevuto dal pubblico.\nSono anche state prodotte alcune conversioni per il Sega Saturn e per la Sony PlayStation. La versione per il Saturn era disponibile in due diverse versioni, la 1.002 e la 1.005, quest'ultima con correzioni di bug di minore importanza, e non \u00e8 andata mai in produzione. La versione per PlayStation \u00e8 stata distribuita da SNK Playmore come versione re-release (ovvero pubblicata due volte). La versione originale pu\u00f2 essere trovata tra le aste dei collezionisti, cos\u00ec come la versione mai pubblicata per il Saturn."}
{"id": "534438", "revid": "131962", "url": "https://it.wikipedia.org/wiki?curid=534438", "title": "Nazionale tedesca di pallacanestro", "text": ""}
{"id": "534439", "revid": "729019", "url": "https://it.wikipedia.org/wiki?curid=534439", "title": "Alan Cunningham", "text": "Biografia.\nCunningham nacque a Dublino, in Irlanda. Frequent\u00f2 il Cheltenham College e la Royal Military Academy di Woolwich prima di diventare ufficiale dell'esercito nel 1906.\nPrima guerra mondiale.\nDurante la prima guerra mondiale prest\u00f2 servizio con la Royal Horse Artillery e ricevette una croce di guerra nel 1915 e il DSO nel 1918. Per due anni dopo la guerra serv\u00ec negli Stabilimenti dello Stretto.\nSeconda guerra mondiale.\nNel 1937 Cunningham divenne Comandante della prima divisione della Royal Artillery. Nel 1938 fu promosso Maggiore Generale e nominato comandante della 5th Anti-Aircraft Division.\nDopo l'inizio della seconda guerra mondiale, Cunningham prese il comando delle forze inglesi in Kenya, Africa Orientale, e nel 1941 occup\u00f2 la Somalia italiana. Ad aprile dello stesso anno, dopo essere entrato ad Addis Abeba, provoc\u00f2 la resa degli italiani ad Amba Alagi concordata da Amedeo d'Aosta.\nIl successo in Africa orientale port\u00f2 alla sua nomina al comando della neo-costituita Ottava Armata in Nord Africa nel mese di agosto del 1941. Il suo primo compito fu quello di guidare l'offensiva nel deserto libico del generale Claude Auchinleck, operazione iniziata il 18 novembre che avrebbe dovuto riconquistare la Cirenaica. Tuttavia, le numerose perdite convinsero Cunningham che i termini dell'operazione dovevano essere abbreviati. Questo parere non incontr\u00f2 i favori dei suoi superiori, e Auchinleck lo rilev\u00f2 dal comando.\nTorn\u00f2 in Gran Bretagna nel ruolo di Comandante dello Staff College (1942), Ufficiale nella HQ Northern Ireland (1943) e nella Eastern Command (1944). Fu nominato cavaliere nel 1941.\nDopoguerra.\nDopo la seconda guerra mondiale, Cunningham, promosso generale il 30 ottobre 1945, torn\u00f2 in Medio Oriente come Alto Commissario per la Palestina e la Transgiordania. Ricopr\u00ec questa posizione dal 1945 al 1948 quando il mandato britannico in Palestina scadde e Israele fu proclamato stato indipendente. Si era ritirato dall'esercito poco meno di due anni prima, nel mese di ottobre del 1946, quando abbandon\u00f2 il ruolo di Comandante in Capo in Palestina.\nMor\u00ec a Royal Tunbridge Wells, Kent, Inghilterra, nel 1983."}
{"id": "534445", "revid": "18323", "url": "https://it.wikipedia.org/wiki?curid=534445", "title": "Metal Slug 2", "text": " \u00e8 un videogioco sparatutto \"spara e fuggi\" per la console Neo Geo, creata da SNK. \u00c8 uscito nel 1998 per la piattaforma arcade MVS ed \u00e8 il seguito del popolare \"Metal Slug\". \u00c8 il secondo titolo della serie di \"Metal Slug\". Il gioco \u00e8 uscito in una versione leggermente modificata in \"Metal Slug X\".\nTrama.\nIl generale Morden, antagonista sin dal primo titolo, \u00e8 in realt\u00e0 ancora vivo e vegeto ed ha appena stretto alleanza con i Marziani per dominare il globo e vendicarsi sui nostri eroi. Sta ancora una volta alla squadra Peregrine Falcon salvare il mondo fermando ogni insurrezione istigata da Morden nel mondo, ora che vi sono aggiunti due nuovi personaggi femminili: Eri e Fio, dell'unit\u00e0 Sparrows. Inoltre Marco e Tarma, protagonisti del primo episodio, hanno ricevuto l'ordine della caserma Peregrine Falcon di ricercare indizi del luogo alieno da visitare, sparsi in diverse aree del mondo.\nMarco allo stesso tempo suggerisce a Tarma di trovare tracce in un villaggio arabo nei pressi di Dubai e andare consecutivamente in Egitto in una antichissima piramide a cercare oro per i fondi della caserma stessa; quegli stessi fondi devono infatti essere usati per l'acquisto di armi e cibo, dopodich\u00e9 Marco e Tarma, insieme a Eri e Fio, si dirigeranno verso il freddo Vietnam, dove hanno localizzato la zona dove si trovano Morden e gli alieni. Questi ultimi si ribelleranno contro lo stesso Morden e toccher\u00e0 di nuovo ai nostri eroi salvare la situazione assieme all'Esercito della Ribellione. \nNel finale c'\u00e8 un chiaro riferimento al film \"Independence Day\" in cui per sconfiggere l'astronave aliena un aereo da guerra si sacrifica infilandosi nell'apertura da cui parte il raggio laser facendola esplodere.\nModalit\u00e0 di gioco.\nLa giocabilit\u00e0 non \u00e8 stata significativamente alterata rispetto a \"Metal Slug\". Si tratta della stessa meccanica di gioco con l'aggiunta di nuove armi, oggetti e potenziamenti che si intrecciano molto bene nelle animazioni e nello stile del gioco. Nazca ha reso i livelli molto pi\u00f9 distruttibili, con una percentuale pi\u00f9 alta di oggetti da distruggere inutilmente. Il gioco contiene un totale di sei livelli.\nNuove caratteristiche.\nTrasformazione del personaggio.\n\"Metal Slug 2\" introduce l'abilit\u00e0 di trasformare il proprio personaggio in diverse varianti durante la partita. La prima trasformazione \u00e8 quella in mummia durante la seconda missione del gioco. Ogni colpo subito da attacchi (rappresentati da un'alitata tossica viola) sferrato dalle mummie o pipistrelli far\u00e0 scattare la trasformazione. Questa causa una drastica riduzione della velocit\u00e0 dei movimenti del giocatore, e causa la perdita dell'arma speciale.\nLa mummia spara con pistola con frequenza dei colpi dimezzata e impiega diversi istanti a lanciare una granata. In compenso, i salti sono pi\u00f9 alti e pi\u00f9 lunghi.\nUn altro colpo subito causer\u00e0 il deterioramento della mummia e la morte del personaggio. Vi sono degli antidoti nascosti nel livello e lasciati dai nemici; questi antidoti servono per la guarigione del personaggio.\nUn'altra aggiunta in questo gioco \u00e8 rappresentata dalla possibilit\u00e0 di diventare obesi.\nLa trasformazione si conquista, logicamente, con l'acquisizione di molti oggetti di cibo durante le missioni. Quando \u00e8 stato ingerito abbastanza cibo, una voce esclama: \"Uh-oh, big!\" e il personaggio viene trasformato radicalmente. La velocit\u00e0 dei movimenti \u00e8 scarsa, ma tutti gli attacchi delle armi sono cambiati: l'attacco ravvicinato da coltellata diventa forchettata e se il personaggio si siede invece della forchettata frusta l'avversario, le granate sono pi\u00f9 grosse, e l'arma corrente \u00e8 rimpiazzata da una versione con proiettili pi\u00f9 grossi, danni superiori e altre diverse propriet\u00e0. Se si trova un cesto con la dieta, il personaggio ritorner\u00e0 alle fattezze originali.\nNuove armi.\nLaser Gun [L]: il Laser \u00e8 molto simile a quello di Contra; \u00e8 un sottile raggio di luce continuo che spreca le munizioni molto in fretta ma che crea danni enormi.\nA.P. Shells: questo powerup trasforma i normali colpi del carro armato in colpi penetranti (\"armor piercing\") e ne aggiunge altri 10. Gli A.P. shells viaggiano in una traiettoria differente, in maniera pi\u00f9 lineare. Provocano molti pi\u00f9 danni dei colpi normali.\nFirebomb: queste armi simili a Molotov rimpiazzano le granate nell'inventario del giocatore. Una volta raggiunto l'impatto, le Firebomb rilasciano una nuvola infuocata che \u00e8 l'equivalente di 6 colpi di lanciafiamme.\nNuovi veicoli.\nCamel Slug: il primo veicolo presentato al giocatore nel gioco, il cammello \u00e8 semplicemente il solito blaster direzionale del carro armato Metal Slug, senza protezioni e cannone. Le granate possono essere lanciate dal dorso del cammello. Essendo privo di ogni protezione, ogni colpo a segno colpisce direttamente il pilota del mezzo senza distruggere il mezzo che \u00e8 nuovamente a disposizione del primo giocatore che vi monta in groppa.\nSlug Flyer: questo veicolo \u00e8 una chiara citazione del VTOL Harrier jet. Il giocatore pu\u00f2 sparare da un blaster simile a quello degli altri veicoli, senza per\u00f2 poter sparare all'indietro.\nI missili possono essere lanciati comunque dal veicolo; una volta usciti dall'aereo, colpiscono direttamente il nemico.\nSlugnoid: veicolo antropomorfo, sebbene sia lento nel camminare \u00e8 abile nei salti: ha due cannoni Vulcan (direzionabili anche in direzioni diverse) invece che uno, pi\u00f9 un cannone puntato in basso.\nMetal Slug dorato: un normale carro Metal Slug, tranne per il fatto che \u00e8 completamente dorato, e che \u00e8 pi\u00f9 rapido del normale, sia per i movimenti, sia per le armi. Pu\u00f2 saltare molto pi\u00f9 in alto dello Slug normale e pu\u00f2 essere usato in combinazione con lo Slug Flyer."}
{"id": "534449", "revid": "106456", "url": "https://it.wikipedia.org/wiki?curid=534449", "title": "Arrondissement di Bernay", "text": "L\"arrondissement\" di Bernay \u00e8 un \"arrondissement\" dipartimentale della Francia situato nel dipartimento dell'Eure, nella regione della Normandia.\nStoria.\nFu creato nel 1800, sulla base dei preesistenti \"distretti\". Nel 1926 vi fu integrato l\"arrondissement\" soppresso di Pont-Audemer.\nComposizione.\nL\"arrondissement\" \u00e8 diviso in 263 comuni raggruppati in 16 cantoni, elencati di seguito:"}
{"id": "534450", "revid": "1005847", "url": "https://it.wikipedia.org/wiki?curid=534450", "title": "ELDR", "text": ""}
{"id": "534455", "revid": "1752268", "url": "https://it.wikipedia.org/wiki?curid=534455", "title": "Metal Slug 4", "text": " \u00e8 un videogioco sparatutto a scorrimento per la console Neo Geo creata da Playmore. \u00c8 uscito nel 2002 per la piattaforma arcade MVS e la console di gioco AES, ed \u00e8 il quarto gioco della serie \"Metal Slug\". Due anni pi\u00f9 tardi Playmore pubblic\u00f2 \"Metal Slug 4\". Questo \u00e8 stato anche l'unico gioco di \"Metal Slug\" prodotto durante il fallimento di SNK, fino a quando il suo sequel usc\u00ec dopo che SNK \"resuscit\u00f2\" come SNK Playmore.\n\"Metal Slug 4\" mantiene lo stesso gameplay dei titoli precedenti, con l'aggiunta di alcuni nuovi nemici, boss, armi, numerosi veicoli nuovi e un nuovo sistema di bonus combo. Venne poi portato sull'Xbox della Microsoft (non compatibile con Xbox 360) e PlayStation 2 della Sony come un gioco a s\u00e9 stante in Giappone e in Europa, e insieme a \"Metal Slug 5\" come un bundling nel Nordamerica e nella Corea del Sud.\nTrama.\nIl gruppo terroristico Amadeus, cos\u00ec chiamato dal nome del loro leader (uno scienziato pazzo), annuncia su internet la creazione e futura diffusione in rete del virus White Baby, capace di infrangere qualsiasi sistema di sicurezza conosciuto e prendere il controllo dei sistemi militari principali di tutto il mondo. In una conferenza mondiale sul cyberterrorismo, convocata d'urgenza non appena la minaccia si \u00e8 fatta realmente sentire, viene richiesta l'eliminazione di Amadeus e il potenziamento dei sistemi militari centrali dell'intero mondo. Viene ufficialmente incaricata la squadra speciale PF, composta da Marco, Fio, i nuovi membri Trevor e Nadia, pi\u00f9 Eri e Tarma, impegnati questi ultimi nella creazione del vaccino contro White Baby (non saranno infatti sostanzialmente molto attivi nel corso di queste nuove missioni, a differenza del capitolo precedente, che li vedeva personaggi giocabili), nelle operazioni tese all'annientamento di Amadeus e della sua presenza nelle reti informatiche. Dopo molte faticose ore di ricognizione, la squadra PF riesce a collegarsi a un flusso satellitare che mostrerebbe un incontro tra presunti esponenti dell'organizzazione: fra i convenuti, si rivela una sconcertante presenza: il generale Morden in persona. Ulteriori informazioni provenienti da fonti affidabili indicheranno che Amadeus ha intenzione di trasmettere White Baby su una stazione trasmittente nelle ore successive.\nLivelli.\nMission 1: \u00e8 ambientata a New York, scenario simile a quello apparso nella missione 5 di \"Metal Slug 2\". Nel livello \u00e8 presente un sottopassaggio nel quale si trovano degli scienziati pazzi. Se non si acceder\u00e0 al tunnel si andr\u00e0 direttamente al boss di fine livello a bordo di un sidecar guidato da un prigioniero.\nMission 2: una zona mineraria ispirata alle Alpi italiane, ambientazione simile alla missione 4 di \"Metal Slug\".\nMission 3: una missione sulla neve, ambientata nella regione pi\u00f9 settentrionale della Finlandia. Nel livello sono presenti gli stessi yeti di \"Metal Slug 3\".\nMission 4: ambientata in Canada, in un parco dei divertimenti invaso dal gruppo terroristico di Amadeus, che ha trasformato i visitatori in zombie e in mummie.\nMission 5: \u00e8 ambientata a bordo di una nave di una nazione non ben specificata, ostaggio di pirati.\nFinal Mission: \u00e8 ambientata a Berlino, in una delle fabbriche tecnologiche presenti nella periferia della citt\u00e0.\nModalit\u00e0 di gioco.\n\u00c8 stato aggiunto un sistema di punteggio bonus che permette al giocatore di essere ricompensato a seconda di quanti nemici sono stati uccisi nel tempo assegnato. Il tempo assegnato \u00e8 determinato dal tipo di emblema che viene prelevato. Un misuratore di tempo apparir\u00e0 sulla parte superiore dello schermo, e se il giocatore vive fino alla fine del livello, ci saranno pi\u00f9 punti bonus assegnati per il budge che rappresentano le gesta compiute. Eri e Tarma vengono sostituiti con Nadia e Trevor.\nAlcune particolarit\u00e0 di questo titolo rispetto ai precedenti:"}
{"id": "534459", "revid": "124350205", "url": "https://it.wikipedia.org/wiki?curid=534459", "title": "Metal Slug 5", "text": " \u00e8 un videogioco sparatutto \"spara e fuggi\" per la console Neo Geo creata da SNK. \u00c8 uscito nel 2003 per la piattaforma arcade MVS ed \u00e8 il sesto gioco della serie \"Metal Slug\". Il gioco \u00e8 stato sviluppato da Noise Factory/SNK Playmore, dopo che un'impresa coreana, la Mega Enterprise, ha diretto \"Metal Slug 4\".\nTrama.\nUn gruppo paramilitare, l'Esercito Tolemaico, dietro il quale si nasconde in realt\u00e0 una setta religiosa, ha rubato un dischetto contenente i dati del Metal Slug. L'obiettivo dei protagonisti sar\u00e0 quello di distruggere o riprendere possesso del dischetto e di eliminare l'Esercito Tolemaico. Contemporaneamente alcuni bellicosi e primitivi abitanti della giungla, appartenenti anch'essi al gruppo dell'Esercito Tolemaico, dopo aver rinvenuto una misteriosa maschera hanno iniziato a praticare il culto di una potentissima divinit\u00e0 sotterranea (soprannominata Scyther dai fan), che minaccia di distruggere il mondo. Il boss finale del gioco \u00e8 appunto il demone, un nemico insolito per i canoni di \"Metal Slug\": una volta sconfitto, si ritirer\u00e0.\nModalit\u00e0 di gioco.\n\"Metal Slug 5\" utilizza per lo pi\u00f9 lo stesso \"gameplay\" dei titoli precedenti, con l'aggiunta di alcuni nuovi veicoli. La differenza pi\u00f9 grande dai titoli precedenti \u00e8 data dai nemici, che sono totalmente diversi, anche se alcuni loro veicoli sono imitazioni e \"restilizzazioni\" dell'Esercito della Ribellione nei capitoli precedenti della serie (dato che secondo la trama l'Esercito Tolemaico ha requisito anche i dati relativi alle armi della Ribellione del Generale Morden in possesso dell'esercito regolare); non sono presenti neppure gli alieni. Inoltre si ha l'aggiunta della \"Slide Move\", che rende possibile al giocatore di schivare e spostarsi con una nuova mossa.\nAl contrario del predecessore \"Metal Slug 4\", che riutilizza diversi sfondi dei predecessori, \"Metal Slug 5\" presenta fondali completamente nuovi."}
{"id": "534466", "revid": "438678", "url": "https://it.wikipedia.org/wiki?curid=534466", "title": "Algoritmo euristico", "text": "Algoritmo euristico (o \"euristica\"): in matematica e informatica \u00e8 un particolare tipo di algoritmo progettato per risolvere un problema pi\u00f9 velocemente, nel caso in cui i metodi classici siano troppo lenti nel calcolo (ad esempio, in caso di elevata complessit\u00e0 computazionale) o per trovare una soluzione approssimata, nel caso in cui i metodi classici falliscano nel trovare una soluzione esatta. Il risultato viene ottenuto cercando di equilibrare gli obiettivi di maggiori ottimizzazione, completezza, accuratezza e velocit\u00e0 di esecuzione.\nI metodi euristici costituiscono spesso una strada obbligata per risolvere problemi molto difficili (ad esempio quelli di tipo NP-difficile) come il problema del commesso viaggiatore, in quanto per determinate dimensioni delle istanze l'algoritmo euristico riesce a ricavare una soluzione approssimativamente vicina a quella ottima. Nonostante tale propriet\u00e0 non si possa verificare sistematicamente a priori, si tratta spesso di una soluzione disponibile in tempi ragionevoli.\nL'euristica \u00e8 un approccio di risoluzione dei problemi molto diffuso nella simulazione per vari motivi tra cui:"}
{"id": "534467", "revid": "1318658", "url": "https://it.wikipedia.org/wiki?curid=534467", "title": "Arrondissement di \u00c9vreux", "text": "L\"arrondissement\" di \u00c9vreux \u00e8 un \"arrondissement\" dipartimentale della Francia situato nel dipartimento dell'Eure, nella regione della Normandia.\nStoria.\nFu creato nel 1800, sulla base dei preesistenti \"distretti\". Nel 1926 vi fu integrato l'arrondissement soppresso di Louviers.\nComposizione.\nL\"arrondissement\" \u00e8 diviso in 237 comuni raggruppati in 15 cantoni, elencati di seguito:"}
{"id": "534468", "revid": "74801", "url": "https://it.wikipedia.org/wiki?curid=534468", "title": "Nivelles", "text": "Nivelles (in vallone \"Nivele\", in neerlandese Nijvel) \u00e8 una citt\u00e0 belga di circa abitanti nel Brabante Vallone (Vallonia), situata sul fiume Thines.\nLa citt\u00e0 si \u00e8 sviluppata attorno al monastero femminile fondato attorno al 650 dalla moglie di Pipino di Landen, santa Itta, e del quale fu prima badessa Gertrude, loro figlia. Fu gravemente danneggiata nel 1940, durante la II guerra mondiale, ma venne accuratamente ricostruita."}
{"id": "534473", "revid": "1982", "url": "https://it.wikipedia.org/wiki?curid=534473", "title": "Arrondissement di Tour-du-Pin", "text": ""}
{"id": "534478", "revid": "125747626", "url": "https://it.wikipedia.org/wiki?curid=534478", "title": "Tongeren", "text": "Tongeren (\"T\u00f3ngere\" in limburghese, \"Toungern\" in fiammingo, Tongres in francese) \u00e8 una piccola citt\u00e0 d'arte belga di 29.806 abitanti situata nella provincia fiamminga del Limburgo belga, lungo il fiume Geer.\n\u00c8 la pi\u00f9 antica citt\u00e0 del Belgio, sorta come centro degli Atuatuci nella Gallia Belgica, passata poi ai Tungri e menzionata da Cesare col nome di \"Atuatuca Tungrorum\". \u00c8 anche la sede originaria pi\u00f9 antica diocesi belga (oggi diocesi di Liegi).\nIl suo pi\u00f9 insigne monumento \u00e8 la \"basilica di Nostra Signora\" (\"Onze-Lieve-Vrouwebasiliek\"), monumento gotico eretto a partire dal 1240; la citt\u00e0 \u00e8 anche sede di un importante museo archeologico che conserva reperti dell'et\u00e0 preistorica, gallo-romani e merovingici (\"Gallo-romeins Museum\").\nStoria.\nLa zona di Tongeren \u00e8 abitata sin dall'epoca preistorica, snodo commerciale di sale e metalli; in epoca gallica la regione fu abitata dalla trib\u00f9 degli Eburoni, il cui capo Ambiorige riusc\u00ec a sconfiggere le legioni di Cesare, attirandole in una trappola. In epoca romana, la citt\u00e0 assunse il nome latino di \"Atuatuca Tungorum\" ed ebbe un notevole sviluppo, per poi essere distrutta dai Franchi Salii nel IV secolo.\nPoche documentazioni si hanno del periodo altomedioevale, durante il quale la citt\u00e0 appartenne al regno dei Franchi.\nNel XIII secolo venne costruita la basilica di Nostra Signora in stile gotico, tuttora esistente.\nNel 1677 la citt\u00e0 fu vittima di un devastente incendio ad opera delle truppe di Luigi XIV di Francia ed oltre un secolo fu necessario per la completa ricostruzione.\nNel 1737 fu ultimato l'attuale \"Stadhuis\" (municipio).\nNel 1866 fu eretta la statua bronzea di Ambiorige nella piazza principale."}
{"id": "534480", "revid": "15756", "url": "https://it.wikipedia.org/wiki?curid=534480", "title": "Partito Comunista di Cuba", "text": "Il Partito Comunista di Cuba (, PCC) \u00e8 un partito politico cubano comunista di ispirazione marxista-leninista fondato il 3 ottobre 1965 dal Partito Unito della Rivoluzione Socialista di Cuba. Il PCC \u00e8 designato dalla Costituzione cubana come la \"forza trainante della societ\u00e0 e dello Stato\", ed \u00e8 l'unico partito la cui esistenza \u00e8 legalmente consentita a Cuba.\nStoria.\nOrigini.\nPartito Rivoluzionario Cubano.\nLe prime organizzazioni cubane di carattere rivoluzionario risalgono agli novanta del XIX secolo, durante il periodo della Capitaneria generale di Cuba. Il politico e scrittore socialista dell'Avana Jos\u00e9 Mart\u00ed inizi\u00f2 a mobilitare i rivoluzionari cubani assieme a M\u00e1ximo G\u00f3mez e Antonio Maceo Grajales per fondare un movimento indipendentista. Costretto all'esilio in Florida, la sua paura per una dittatura militare port\u00f2 nel 1884 ad una rottura con G\u00f3mez e Maceo ma nel 1887 i tre tornarono a lavorare insieme, con Mart\u00ed come leader politico.\nIl 15 gennaio 1892 Mart\u00ed redasse i principi per la costituzione di un'organizzazione politica rivoluzionaria e il 10 aprile fond\u00f2 con il marxista Carlos Bali\u00f1o e Agust\u00edn Mart\u00edn Veloz il Partito Rivoluzionario Cubano () a Key West, in Florida. Scopo del Partito era l'indipendenza di Cuba e Porto Rico dalla Spagna e contemporaneamente l'opposizione all'annessione di Cuba agli Stati Uniti. Nel 1895, scoppi\u00f2 la guerra d'indipendenza contro il Regno spagnolo e con il sostegno degli USA, ma Jos\u00e9 Mart\u00ed venne ucciso dalle truppe spagnole durante la battaglia di Dos R\u00edos del 19 maggio dello stesso anno. Nel 1898, gli Stati Uniti entrarono direttamente nel conflitto e vinsero la guerra ispano-americana, rendendo Cuba un protettorato. Il 21 dicembre 1898, il segretario del PRC Tom\u00e1s Estrada Palma dichiar\u00f2 lo scioglimento del Partito perch\u00e9 l'obiettivo dell'indipendenza dalla Spagna era stato raggiunto, ed il successivo 30 dicembre il Partito Rivoluzionario Cubano fu sciolto definitivamente.\nPrime attivit\u00e0 comuniste a Cuba.\nNel 1901, gli Stati Uniti approvarono l'emendamento Platt all'interno dell\"'Army Appropriations Act\": l'occupazione militare di Cuba termin\u00f2, ma il governo statunitense si riservava di intervenire nelle questioni interne cubane con lo scopo dichiarato di difendere l'indipendenza cubana e di mantenere \"un governo adeguato per la protezione della vita, della propriet\u00e0 e della libert\u00e0 individuale\". Tra le condizioni dell'emendamento, vi erano la cessione di una porzione di territorio per l'installazione di una base navale statunitense e l'inclusione dei termini dell'emendamento nella Costituzione repubblicana di Cuba. L'approvazione dell'emendamento da parte dell'assemblea costituente cubana accese un forte sentimento anti-imperialista tra i rivoluzionari cubani esuli e non. Nel 1902, fu fondata la prima Repubblica di Cuba, con presidente Tom\u00e1s Estrada Palma e sotto l'influenza politica ed economica degli Stati Uniti.\nCarlos Bali\u00f1o ritorn\u00f2 a Cuba, dove continu\u00f2 la propria attivit\u00e0 politica nel movimento proletario: ader\u00ec al Gruppo socialista dell'Avana e cre\u00f2 nel 1903 all'Avana il Club di Propaganda Socialista per la diffusione degli ideali marxisti.\nNel 1904, Bali\u00f1o fond\u00f2 il Partito Operaio (), collaborando alla testata ufficiale del Partito \"La Voz Obrera\" nella quale elogi\u00f2 la rivoluzione russa del 1905. Nel 1905, il Partito Operaio adott\u00f2 nel suo programma i principi del marxismo-leninismo ed il 13 novembre 1906, un mese dopo l'inizio della seconda occupazione statunitense, si fuse con il Gruppo socialista internazionale per formare il Partito Socialista Operaio di Cuba, guidato da Bali\u00f1o e Agust\u00edn Mart\u00edn Veloz. Stimolato dalla rivoluzione d'ottobre, Bali\u00f1o inizi\u00f2 a raggruppare e coordinare le attivit\u00e0 di piccole cellule comuniste presenti sull'isola.\nSezione Comunista di Cuba.\nA dicembre 1919, l'agente dell'Internazionale Comunista, Michail Borodin, durante il suo ritorno in Europa dopo aver completato una missione in Messico, fece una sosta all'Avana ed invi\u00f2 nella capitale cubana Charles Phillips, co-fondatore del Partito Comunista Messicano (PCM), per parlare con il leader locale del \"sindacalismo radicale e di classe\" Marcelo Salinas, membro della Industrial Workers of the World e fondatore del periodico \"Hombre Nuevo\", e studiare la situazione della classe operaia cubana e la possibilit\u00e0 di organizzarla secondo i principi del Comintern. Tuttavia, Salinas non sosteneva l'importanza dei partiti proletari nella rivoluzione e fu fondata quindi la Sezione Comunista di Cuba (), con il contributo del leader dell'Unione dei lavoratori grafici Antonio Penichet. Nonostante l'avversione verso i partiti, Salinas invi\u00f2 al Comitato esecutivo dell'Internazionale Comunista (CEIC) la richiesta di affiliazione e afferm\u00f2 la volont\u00e0 della SCC di partecipare attivamente alla diffusione degli ideali comunisti nell'America Latina. Lo scetticismo di Borodin nei confronti della sinistra della SCC non ha impedito al suo luogotenente Phillips di desiderare che la destra rappresentasse i sostenitori di Salinas al III Congresso del Comintern previsto per il 1921, ma la Sezione Comunista di Cuba si sciolse nel 1920 a causa dei forti dissidi interni.\nGruppo Comunista dell'Avana.\nIl 16 luglio 1922, su iniziativa di Carlos Bali\u00f1o, il Gruppo socialista dell'Avana adott\u00f2 la \"Dichiarazione dei principi\" (), con la quale dichiar\u00f2 l'aderenza ai principi e al programma del Comintern, ma il documento non giunse ufficialmente al CEIC e l'adesione non avvenne. Il Gruppo sub\u00ec una scissione e nel marzo 1923 Bali\u00f1o fond\u00f2 il Gruppo Comunista dell'Avana (, ACH), una piccola organizzazione di ventisette membri e sostenitori della rivoluzione d'ottobre. Nel 1924, un gruppo di ebrei emigrati a Cuba dalla Polonia e dalla Lituania si unirono al Gruppo e fondarono la sua Sezione ebraica.\nIl primo sforzo per stabilire contatti diretti con l'Internazionale Comunista fu fatto dalla Sezione ebraica dell'ACH che invi\u00f2, tramite il Comitato Centrale delle Sezioni Ebraiche del Partito Comunista Russo (bolscevico), una lettera al Comitato esecutivo con la speranza di ottenere l'interesse del Comintern per il movimento comunista cubano. Il segretario della sezione Fabio Grobart evidenzi\u00f2 la necessit\u00e0 di riunire tutti i gruppi comunisti cubani in un unico partito che avrebbe guidato la classe operaia. Nella lettera fu sottolineata anche l'influenza dell'ACH tra gli studenti, grazie in particolare all'attivit\u00e0 del sodale di Bali\u00f1o nonch\u00e9 leader della Federazione Studentesca Universitaria Julio Antonio Mella. La sezione ebraica insistette inoltre sullo stabilire dei contatti diretti con il Partito Comunista Russo per chiedere istruzioni e consigli.\nNel maggio 1924, Bali\u00f1o invi\u00f2 una lettera al Partito Comunista degli Stati Uniti d'America riguardo alle attivit\u00e0 dell'ACH, e il segretario Jay Lovestone si mostr\u00f2 favorevole a stabilire dei contatti con il gruppo.\nPartito Comunista Cubano del 1925.\nA maggio del 1925, l'ACH chiese al Partito Comunista Messicano di inviare alcuni delegati a Cuba per sostenere e guidare un futuro congresso per l'unificazione dei gruppi comunisti cubani. Il PCM invi\u00f2 Enrique Flores Mag\u00f3n per aiutare a organizzare il congresso.\nIl 20 maggio 1925, l'elezione del presidente liberale Gerardo Machado inizi\u00f2 un periodo di forte repressione anti-comunista che rese illegale ogni associazione comunista, compresa la Federazione Studentesca Universitaria.\nIl 6 agosto 1925, il Comitato Esecutivo de Gruppi Comunisti di Cuba lanci\u00f2 un appello per la celebrazione del congresso fondativo del primo partito comunista cubano tra il 16 e il 20 agosto, ma la durata dell'incontro fu in seguito ridotta a causa della repressione di Machado. Carlos Bali\u00f1o, in qualit\u00e0 di delegato pi\u00f9 anziano, procedette a ricevere le credenziali, il 16 agosto 1925, del Primo Congresso Nazionale dei Gruppi Comunisti dell'isola di Cuba, in un vecchio edificio nel quartiere El Vedado della capitale cubana e sede dal 1955 del teatro Hubert de Blanck. Oltre a Bali\u00f1o, in rappresentanza della capitale vi erano l'insegnante Jos\u00e9 Miguel P\u00e9rez P\u00e9rez, giunto a Cuba nel 1921 dalle Isole Canarie e membro dell'ACH, il leader universitario cubano Julio Antonio Mella e il leader sindacale Alejandro Barreiro. Venancio Rodr\u00edguez era il delegato del gruppo di Guanabacoa, il sindacalista Miguel Vald\u00e9s ed Emilio Rodr\u00edguez del gruppo di San Antonio de los Ba\u00f1os. Per la Sezione ebraica e la sua Giovent\u00f9 comunista vi erano Yoshka Grinberg, Fabio Grobart e F\u00e9lix Gurbich. Il Congresso fondativo riconobbe il Comintern come l'organo supremo ed inviarono tramite il Partito Comunista Messicano la richiesta ufficiale per entrare nell'Internazionale, ed un'analoga richiesta fu inviata al Comintern dal PCUSA.\nIl 17 agosto 1925, fu fondato ufficialmente il primo Partito Comunista di Cuba. Nella sessione si discusse la necessit\u00e0 di istruire i membri del partito in modo che fossero meglio preparati a svolgere il loro lavoro tra le masse. Si decise quindi di nominare un comitato educativo composto da tre membri, incaricato di tenere lezioni e conferenze.\nLa prima riunione ufficiale si tenne il giorno successivo per eleggere la Segreteria e le Commissioni di Lavoro: Jos\u00e9 Miguel P\u00e9rez P\u00e9rez fu eletto segretario generale mentre il Comitato centrale venne formato da Mella, Bali\u00f1o, Barreiro, Venancio Rodr\u00edguez, Rafael Su\u00e1rez e Yoshka Grinberg.\nIl Partito Comunista di Cuba dovette subito agire in clandestinit\u00e0 e gi\u00e0 nell'agosto 1925, la maggior parte dei militanti furono arrestati e portati in tribunale, con l'accusa di preparare un'insurrezione, e circa 300 dirigenti sindacali furono accusati di attivit\u00e0 bolsceviche furono deportati. Il 31 agosto 1925 il segretario generale Jos\u00e9 Miguel P\u00e9rez fu arrestato dalla polizia ed espulso da Cuba come straniero indesiderabile, e a novembre furono presentate accuse contro il PCC e la Federazione dei lavoratori dell'Avana per il loro presunto coinvolgimento in una serie di attacchi terroristici.\nCaso Julio Mella.\nIl 27 novembre, l'incarcerazione di Mella e il suo sciopero della fame portarono ad una campagna di solidariet\u00e0 diffusa in tutti i movimenti giovanili anti-imperialisti dell'America Latina, mentre il ruolo del PCC si limit\u00f2 alla pubblicazione del manifesto di protesta contro la reclusione degli attivisti. Mentre era ancora il carcere, Mella fu accusato dal PCC di indisciplinatezza e insubordinazione alle decisioni del Comitato centrale.\nAppena uscito dall'ospedale della prigione, devastato fisicamente e psicologicamente, Mella chiese una seduta straordinaria del Comitato centrale per discutere le accuse mosse contro di lui, ma il Partito si riun\u00ec nuovamente in sua assenza negando le sue argomentazioni e diffidando dei suoi alleati, come Rub\u00e9n Mart\u00ednez Villena o Salvador de la Plaza. Il Partito Comunista Cubano viet\u00f2 a Mella di partecipare all'attivit\u00e0 politica per tre mesi e di lavorare per il PCC per tre anni.\nNel 1926, Mella fu esiliato dal governo cubano e, rifugiatosi in Messico, entr\u00f2 nel Comitato centrale del Partito Comunista. Il PCC cerc\u00f2 di convincere il PCM e il Comintern della bont\u00e0 delle proprie ragioni per l'espulsione di Mella, ma ottenne soltanto un maggiore isolamento internazionale.\nNei primi mesi di esistenza del PCC, Julio Antonio \u00e8 stato l'unica fonte di informazioni sulla situazione a Cuba per il PCUSA, e quest'ultimo fece pressioni per il reintegro di Mella. Tuttavia, il 23 marzo 1926 il PCC chiese al PCM di interrompere qualsiasi rapporto con Mella e di considerarlo come una persona espulsa che aveva tradito gli ideali comunisti. La prima Conferenza del PCC del 20 maggio 1926 accus\u00f2 Mella di essere responsabile delle divergenze sorte tra il Partito e le organizzazioni affiliate.\nLa questione Mella divenne un ostacolo per il riconoscimento ufficiale da parte dell'Internazionale comunista: nel gennaio 1927, il Segretariato latinoamericano del Comitato esecutivo del Comintern discusse pi\u00f9 volte della questione e nella bozza della risoluzione su Cuba afferm\u00f2 che era stato commesso un errore causato sia dalla fortissima tradizione anarco-sindacalista e dalla psicologia degli intellettuali, ammettendo che Mella era entrato nel PCC senza comprendere la necessit\u00e0 di una \"rigida disciplina collettiva\". Allo stesso tempo, ritenne grave la posizione del Comitato centrale cubano di non comprendere la necessit\u00e0 di svolgere \"l'educazione comunista invece di epurare il partito attraverso le espulsioni che hanno trasformato il partito in una setta\".\nAlla fine, il Comintern decise di accettare il PCC come la sezione cubana della Terza Internazionale ed il 29 maggio 1927 Mella fu riabilitato.\nMorte di Bali\u00f1o.\nIl 18 giugno 1926 mor\u00ec Carlos Bali\u00f1o. A partire dal 1927, il leader della Confederazione Nazionale Operaia di Cuba (CNOC) Rub\u00e9n Mart\u00ednez Villena divenne il leader \"de facto\" del movimento comunista cubano, sebbene non abbia mai ricoperto la carica di segretario generale e abbia continuato ad essere soltanto un membro del Comitato centrale.\nNel 1927 il presidente cubano Gerardo Machado rese illegale ogni partito d'opposizione, ed il 3 aprile 1927 Villena incit\u00f2 il popolo a mobilitarsi contro la riforma costituzionale che avrebbe permesso la rielezione di Machado. Tuttavia, nel 1928 fu rieletto nonostante l'opposizione studentesca e dei lavoratori, accentuando in seguito il proprio carattere autoritario. Alla condanna della rielezione si aggiunse la denuncia dell'interferenza degli Stati Uniti, manifestata alla VI Conferenza panamericana tenutasi all'Avana dal 16 gennaio al 20 febbraio 1928.\nCooperazione con i nazionalisti.\nIntanto, il Comintern consider\u00f2 seriamente la realizzazione di una coalizione anti-Machado. Un ruolo importante fu svolto dall'Unione Nazionalista di Carlos Mendieta (UN) ed i comunisti, sebbene non credessero nella \"forza rivoluzionaria\" dei nazionalisti, ritenevano possibile una cooperazione con loro, dato il maggior prestigio tra le masse. Il PCC decise di organizzare una rete con i comitati rivoluzionari per preparare uno sciopero politico generale e, a sua volta, il Segretariato politico del CEIC ritenne che i nazionalisti avessero prospettive di diventare il centro dell'unione di lavoratori contrari a Machado e favorevoli alle libert\u00e0 civili, e il Comintern vedeva anche \"il volto antimperialista\" di Mendieta \"agli occhi delle masse\". Di conseguenza, il Comintern chiese al PCC di formare e guidare il fronte rivoluzionario-nazionalista antimperialista, con i nazionalisti come semplici partecipanti insieme ad \"altre organizzazioni rivoluzionarie di operai e contadini\". Per Mella, la chiave di volta del rapporto con i nazionalisti risiedeva nella possibilit\u00e0 di organizzare una ribellione armata a Cuba sulla base dell'esperienza storica dei popoli latinoamericani. Gli atti di ribellione costituivano una tappa per la via del socialismo e avrebbe necessitato la cooperazione attiva con l'UN per accelerare la liberazione nazionale. Considerate le scarse possibilit\u00e0 che il Partito Comunista Cubano aveva nell'azione armata, Mella e i suoi sodali fondarono alla fine di aprile del 1928 l'Associazione dei Nuovi Emigranti Rivoluzionari Cubani (ANERC) con l'obiettivo di preparare una spedizione armata contro Machado partendo dal Messico o dagli Stati Uniti. Tuttavia, il Comintern, volendo evitare delle deviazioni dalla disciplina comunista internazionale, insistette affinch\u00e9 gli esuli cubani si unissero ai partiti comunisti dei paesi nei quali risiedevano, ma nonostante ci\u00f2 l'ANERC riusc\u00ec a trovare fondi e risorse per agire in autonomia.\nMella invi\u00f2 Fern\u00e1ndez S\u00e1nchez all'Avana per discutere con il PCC riguardo a un possibile piano di lotta armata e, dopo i tentativi falliti di stringere un patto con Mendieta, parl\u00f2 con un membro del Consiglio di amministrazione dell'UN, il generale radicale Mambi Francisco Peraza Del-gado, che approv\u00f2 le proposte di Mella. Tuttavia, S\u00e1nchez fu arrestato e dovette interrompere ogni rapporto con l'ala radicale dell'UN. In prigione venne a conoscenza di un piano del governo per assassinare l'esiliato Mella e, una volta tornato a New York, avvert\u00ec l'amico. Nel 1929, Mella fu assassinato in Messico.\nDurante la Prima Conferenza Comunista Latinoamericana di Buenos Aires, il PCC si scontr\u00f2 con le posizioni di Menideta e interruppe i rapporti con i nazionalisti, nonostante alcuni membri del Partito fossero favorevoli al dialogo e alla collaborazione con i movimenti antimperialisti come previsto dal Comintern.\nNel 1930, scoppi\u00f2 una rivolta contro il regime di Machado, ed il 20 marzo Villena e il Partito Comunista Cubano organizzarono uno sciopero generale dei lavoratori contro il regime di Machado, fomentando il dissenso e il disordine. Allo stesso tempo, il PCC guidarono l'Ala Studentesca di Sinistra e altre organizzazioni studenteschi nelle proteste. Il ruolo dei comunisti era tuttavia minoritario rispetto a quello degli altri movimenti d'opposizione. Nell'agosto del 1931 i nazionalisti fallirono nel tentativo di rovesciare violentemente la dittatura, e tra i partecipanti al golpe vi erano anche membri dell'ANERC.\nRivoluzione del 1933.\nLe rivolte anti-machado si trasformarono in lotte sanguinose nel 1931 destando la preoccupazione degli Stati Uniti: nel 1933, l'ambasciatore statunitense Sumner Welles fu inviato dal presidente Franklin Delano Roosevelt per cercare di mediare tra Machado e le forze di opposizione. Il PCC non accett\u00f2 la mediazione statunitense e con il CNOC proclam\u00f2 un nuovo sciopero generale. Tuttavia, la direzione del Partito aveva considerato gli scioperi solo come una forma di lotta per la soddisfazione delle richieste dei lavoratori di ogni settore, e non come un mezzo per rovesciare il governo, non valutando il carattere politico, e ricadde nel cosiddetto \"errore di agosto\", quando il Comitato Centrale ordin\u00f2 il ritorno al lavoro degli operai e degli impiegati una volta diffusasi la falsa notizia della deposizione di Machado. Intanto, anche l'esercito cubano chiese le dimissioni del presidente e, su pressione di Summer Welles, il 12 agosto 1933 Machado fu costretto all'esilio in Canada. L'evento \u00e8 noto come la \"Rivoluzione del 1933\".\nOpposizione.\nIl nuovo governo di Carlos Manuel de C\u00e9spedes y Quesada, nominato da Welles e dai militari cubani, annull\u00f2 le riforme di Machado e ripristin\u00f2 l'ordine, ma dur\u00f2 meno di un mese a causa di una crisi economica provocata dalle sue politiche inefficienti. Fu rovesciato dalla \"rivolta dei sergenti\" guidata da Fulgencio Batista e il 4 settembre 1933, l'intellettuale Ram\u00f3n Grau San Mart\u00edn divenne presidente del cosiddetto \"governo dei cento giorni\", ma Batista, nominato capo di stato maggiore dell'esercito, fin\u00ec per avere il potere effettivo. Il nuovo governo introdusse riforme progressiste e popolari, tra cui la riabilitazione di tutti i partiti d'opposizione di Machado ma il mancato riconoscimento da parte degli Stati Uniti e i dissensi interni portarono alla caduta il 15 gennaio 1934. Durante il governo dei cento giorni, il Partito Comunista Cubano si mise all'opposizione del governo.\nDopo la deposizione di Grau, Manuel M\u00e1rquez Sterling accett\u00f2 di ricoprire il ruolo di presidente ad interim prima di esser sostituito da Carlos Mendieta con il sostegno di Batista e degli Stati Uniti. Il 28 marzo 1934, Cuba e gli Stati Uniti firmarono un nuovo trattato per le relazioni bilaterali che abrog\u00f2 il trattato del 1903 e di conseguenza anche l'emendamento Platt.\nL'11 marzo 1935, il PC indisse uno sciopero generale di quarantotto ore, in solidariet\u00e0 con lo sciopero portato avanti da insegnanti, studenti e lavoratori di diversi rami contro il governo di Carlos Mendieta.\nUltimi anni.\nNel 1935, il PCC si attiv\u00f2 nella promozione di un Fronte Unito contro l'imperialismo nelle colonie e nei paesi dipendenti dell'America Latina, lanciando diversi appelli all'unit\u00e0 d'azione contro il nemico comune e per l'indipendenza economica, politica e sociale. Il Partito Comunista inizi\u00f2 a dialogare con altri partiti d'opposizione e nazionalisti, come il Partito Autentico di Ram\u00f3n Grau San Mart\u00edn.\nA luglio-agosto del 1935, il Partito Comunista Cubano partecip\u00f2 al VII Congresso dell'Internazionale Comunista, durante il quale fu annunciato lo scioglimento del Comintern e la formazione di fronti popolari antifascisti. Nel V Plenum dell'Ufficio Politico del PCC, tenutasi il 6 e 7 luglio 1935 con la presidenza di Fabio Grobart, fu concordata la formazione di un Fronte unico antimperialista in linea con le direttive del Comintern per l'instaurazione di un governo democratico borghese antimperialista, ritenuto come primo passo per la costituzione dello Stato socialista.\nNel 1936, scoppi\u00f2 la Guerra civile spagnola e il PCC organizz\u00f2 a Cuba una marcia di solidariet\u00e0 nei confronti dei repubblicani.\nA partire dal 1937, il PCC si alle\u00f2 con il Partito dell'Unione Rivoluzionaria (PUR) di Juan Marinello fondando il Blocco Popolare Rivoluzionario (BPR) in vista delle elezioni dell'Assemblea costituente del 1939.\nNel novembre del 1938, il PCC divenne legale grazie ad un'intesa con Fulgencio Batista. A partire dalla X Sessione Plenaria, il Partito nella sua pratica politica e nel suo oratorio \u00e8 stato coerente con la maggior parte delle politiche di Batista e del governo statunitense di Franklin Delano Roosevelt.\nIl 23 gennaio 1939, la Confederazione Nazionale Operaia di Cuba fu rifondata come Confederazione dei Lavoratori di Cuba (CTC).\nUnione Rivoluzionaria Comunista.\nA luglio del 1939, nella XII Plenaria del Comitato Centrale del Partito Comunista Cubano, fu accettata la proposta del Comitato Nazionale del PUR di unire concretamente le forze in vista dell'Assemblea Costituente del 1940. Il PCC e il PUR si fusero nell'Unione Rivoluzionaria Comunista (, URC), con Juan Marinello come presidente e Blas Roca Calderio come segretario generale.\nAlle elezioni dell'Assemblea costituente a Cuba del novembre 1939, l'URC partecip\u00f2 nella Coalizione Socialista Democratica (CSD), il cui candidato era Fulgencio Batista. La leadership del partito pens\u00f2 che il programma del governo Batista sintetizzasse le aspirazioni e gli obiettivi immediati delle forze democratiche e rivoluzionarie contro il programma del Partito Autentico, che aveva respinto il fronte di sinistra e mantenuto una posizione apertamente anticomunista. La CSD ottenne 35 seggi contro i 41 dell'opposizione, mentre l'URC ottenne 6 seggi.\nA febbraio del 1940, l'Assemblea Costituente si riun\u00ec per discutere una nuova costituzione che avrebbe sostituito quella del 1901: durante le sessioni, i delegati comunisti denunciarono con il sostegno della CTC i problemi principali della societ\u00e0 cubana e proposero soluzioni a favore del lavoro e dei diritti sociali della classe operaia, dell'uguaglianza delle donne, del diritto all'istruzione, della protezione dell'industria nazionale, opponendosi al razzismo e agli sfratti dei contadini pi\u00f9 poveri.\nLa nuova costituzione fu approvata il 1 luglio 1940 ed entr\u00f2 in vigore il 10 ottobre dello stesso anno. Batista divenne ufficialmente presidente di Cuba.\nNel 1941, Cuba dichiar\u00f2 guerra alle Potenze dell'Asse e per sostenere le spese di guerra, Batista strinse nuovi accordi commerciali con gli USA (sfavorevoli per i contadini) e impose nuove tasse. Inoltre, si verificarono carenze di prodotti finiti e di cibo, causando un diffuso malcontento tra la popolazione. Allo stesso tempo, Batista cerc\u00f2 il sostegno della borghesia e delle classi operaie e diede campo libero alle organizzazioni di sinistra e ai comunisti. Dopo l'invasione dell'Unione Sovietica da parte della Germania nazista, l'URC smise di considerare gli USA come una potenza imperialista e iniziarono a sostenere il presidente Roosevelt.\nNel 1943, la conferenza di Teheran e lo scioglimento del Comintern portarono ad una politica di riconciliazione tra l'URC e il governo cubano volta alla creazione di un Fronte nazionale comprendente tutti i Cubani senza distinzione di classe. Inoltre, secondo Blas Roca gli accordi tra l'Unione Sovietica e le potenze capitaliste avrebbe garantito la loro collaborazione per un lungo periodo di tempo nello sviluppo pacifico del mondo, nella lotta per mantenere una pace stabile e duratura basata sull'indipendenza e la sicurezza dei popoli.\nNel 1943, l'URC fond\u00f2 la stazione radiofonica Mil Diez.\nPartito Socialista Popolare.\nA gennaio del 1944 si tenne la III Assemblea Nazionale dell'URC, in cui fu deciso di ribattezzare l'Unione Rivoluzionaria Comunista nel Partito Socialista Popolare (). Il programma politico incitava all'anti-razzismo e alla parit\u00e0 di genere, ma non attaccava gli Stati Uniti n\u00e9 chiedeva la nazionalizzazione di propriet\u00e0 straniere a Cuba.\nDurante il governo di Ram\u00f3n Grau San Mart\u00edn del Partito Autentico, tra il 1944 e il 1948, la direzione del PSP affront\u00f2 forti campagne accusatorie che lo presentavano come un raggruppamento di classe esclusivo, contrariamente alle disposizioni del codice elettorale. Nel 1947, la Confederazione dei Lavoratori di Cuba fu resa illegale dal governo e il PSP si ritir\u00f2 dai gruppi parlamentari divenendo un partito indipendente. Nello stesso anno, Eduardo Chib\u00e1s fond\u00f2 il Partito Ortodosso per riunire i membri fuoriuscititi dai principali partiti cubani e conservare gli ideali di giustizia sociale e indipendenza della rivoluzione del 1933. Tra le file del PO vi era il giovane avvocato Fidel Castro.\nIl 10 marzo 1952, una giunta militare guidata da Fulgencio Batista comp\u00ec un colpo di Stato contro il governo di Carlos Pr\u00edo Socarr\u00e1s e instaur\u00f2 una dittatura. Il golpe svent\u00f2 la possibilit\u00e0 di una vittoria popolare alle urne del Partito Ortodosso. Batista sospese la Costituzione del 1940, consegn\u00f2 il potere legislativo al Consiglio dei Ministri, abol\u00ec il diritto di sciopero e stabil\u00ec un ferreo controllo su sindacati ed esercito, reprimendo ogni opposizione.\nRivoluzione Cubana.\nCandidato al parlamento per il Partito Ortodosso, Fidel Castro assistette inerme al colpo di Stato e decise di organizzare in segreto un tentativo di rovesciare il regime di Batista. Il 26 luglio 1953, assieme al fratello Ra\u00fal, guid\u00f2 un gruppo di ribelli nell'assalto alla caserma Moncada di Santiago di Cuba, ma l'assalto fall\u00ec e i guerriglieri furono arrestati\nSebbene fossero ignari dell'attentato, i comunisti del PSP furono arrestati con l'accusa di esserne gli artefici. Il Partito Socialista Popolare era stato in realt\u00e0 completamente escluso dai preparativi dell'assalto e n\u00e9 era a conoscenza della composizione del gruppo di aggressori, e durante il processo i comunisti coinvolti cercarono di dimostrare l'estraneit\u00e0 del Partito. Il 16 ottobre, inizi\u00f2 il processo contro Fidel Castro, durante il quale gli imputati del PSP furono esonerati da ogni responsabilit\u00e0 e rilasciati. In tale occasione, Castro fece il discorso \"La storia mi assolver\u00e0\", nel quale deline\u00f2 la propria azione politica, associando il suo movimento di ribellione agli ideali di Jos\u00e9 Marti ed Eduardo Chib\u00e1s.\nIl 6 aprile 1954 si tenne una riunione del Comitato Nazionale del PSP nella quale furono prese le distanze dalla lotta rivoluzionaria intrapresa da Castro e afferm\u00f2 che l'unica strada da percorre fosse quella della lotta di massa e dell'azione di massa.\nLe elezioni generali a Cuba del 1954 a novembre videro la vittoria di Fulgencio Batista come candidato unico, dopo che Grau denunci\u00f2 i brogli e si ritir\u00f2. I comunisti non furono ammessi a causa del rifiuto del Tribunale supremo elettorale di registrare il Fronte Unito Nazionale, che riuniva i marxisti cubani fuorilegge, ed il PSP decise di invitare la popolazione e gli affiliati a votare contro Batista.Dopo esser stato amnistiato e rilasciato dal carcere, il 12 giugno 1955 Castro riun\u00ec in Messico i guerriglieri dell'assalto alla Moncada per formare il Movimento del 26 luglio () con lo scopo di rovesciare il governo di Batista attraverso una rivoluzione. Il nucleo iniziale si un\u00ec in seguito con il movimento rivoluzionario nazionale guidato da Rafael Garc\u00eda B\u00e1rcenas, con la maggior parte del fronte giovanile dell'ex partito ortodosso e con l'Azione Nazionale Rivoluzionaria di Frank Isaac Pa\u00eds Garc\u00eda. A causa dell'ampiezza ideologica e del suo obiettivo di rovesciare la dittatura di Batista, del M-26-7 riusc\u00ec a raggiungere rapidamente giovani provenienti dai contesti politici pi\u00f9 diversi. Al Movimento del 26 luglio, si un\u00ec anche il rivoluzionario e medico argentino Ernesto \"Che\" Guevara, dopo un incontro in Messico con Ra\u00fal Castro.\nIl 25 novembre un gruppo di 82 guerriglieri del M-26-7, guidati da Fidel Castro, salp\u00f2 a bordo della Granma dal porto messicano di Tuxpan. Il 30 novembre, il M-26-7 organizz\u00f2 un'insurrezione armata a Santiago di Cuba per preparare lo sbarco. Il 2 dicembre 1956 la Granma sbarc\u00f2 sulla spiaggia di Las Coloradas, nella parte orientale di Cuba e, in seguito ad un alto numero di vittime, un piccolo gruppo di circa 20 persone, l'Ej\u00e9rcito Rebelde, riusc\u00ec ad installare una base di guerriglia nella Sierra Maestra.\nNel 1957, iniziarono a comparire nelle citt\u00e0 dei gruppi di resistenza civile alla dittatura di Batista riuniti intorno al movimento del 26 luglio. L'M-26-7 convoc\u00f2 le organizzazioni rivoluzionarie che avevano influenza sulla classe dei lavoratori per creare un fronte operaio nazionale, ed il Partito Socialista Popolare appoggi\u00f2 la proposta e in seguito si un\u00ec alla lotta insurrezionale. Il PSP decise di inviare dei guerriglieri al fianco di Castro e cre\u00f2 inoltre una piccola cellula di guerriglia nel centro del paese. Il Partito Socialista Popolare decise inoltre di inviare Nel 1958, l'M-26-7 si un\u00ec ad una giunta per l'unit\u00e0 assieme ad altri oppositori.\nA giugno 1958, Batista lanci\u00f2 l'operazione Verano per cercare di fermare le truppe rivoluzionarie nella Sierra Maestra, ma nell'agosto successivo l'operazione fall\u00ec e l'influenza del dittatore sul paese e l'esercito si indebol\u00ec.\nNel 1958, l'M-26-7 strinse con il nazionalista Directorio Revolucionario Estudiantil il patto di Caracas, mentre a dicembre dello stesso anno entrambi firmarono con il PSP il patto di El Pedrero, avviando una lotta congiunta contro la dittatura batistiana.\nA gennaio del 1959, Castro entr\u00f2 con i suoi guerriglieri all'Avana e depose ufficialmente Fulgencio Batista.\nCome prime azioni politiche, l'M-26-7 inizi\u00f2 una politica di nazionalizzazioni della terra e delle fabbriche situate sul territorio cubano, comprese quelle di propriet\u00e0 straniera. Il PSP appoggi\u00f2 il lavoro di Castro e auspic\u00f2 la difesa delle conquiste rivoluzionarie, la lotta al settarismo e all'opportunismo.\nIl 16 aprile 1961, Fidel Castro annunci\u00f2 il carattere socialista della rivoluzione cubana. Ad aprile del 1961, gli Stati Uniti guidarono l'invasione della baia dei Porci assieme ad esuli cubani per rovesciare il regime di Castro, ma l'operazione fall\u00ec.\nOrganizzazioni Rivoluzionarie Integrate.\nIl 24 giugno 1961, il Movimento del 26 luglio, il Direttorio Rivoluzionario e il Partito Socialista Popolare si fusero a Santiago nelle Organizzazioni rivoluzionarie integrate (). Il 2 dicembre, Fidel annunci\u00f2 di essere marxista-leninista.\nIl 22 marzo 1962, Fidel fu nominato primo segretario dell'organizzazione e Ra\u00fal Castro come secondo segretario. Le ORI avevano una direzione nazionale ed una segreteria composta da Ernesto Guevara, Osvaldo Dortic\u00f3s, Blas Roca ed Emilio Aragon\u00e9s e dal primo e dal secondo segretario.\nCome organizzazioni di base dell'ORI furono creati i Nuclei Rivoluzionari Attivi (NRA), attraverso le quali veniva diretto il lavoro politico all'interno delle comunit\u00e0 e dei luoghi di lavoro. Ogni NRA aveva un segretario generale, un organizzatore od orientatore rivoluzionario per l'educazione politica ed un addetto alle finanze. Le ORI avevano una leadership divisa a livello nazionale, provinciale e municipale.\nLe ORI iniziarono un programma di alfabetizzazione di massa e di sviluppo economico. L'ORI persegu\u00ec il lavoro politico ideologico per la difesa di Cuba e organizz\u00f2 la preparazione politica e militare delle milizie rivoluzionarie nazionali. Furono create scuole di istruzione rivoluzionaria per i quadri e le scuole di base di istruzione rivoluzionaria per la preparazione politica di lavoratori, membri dei comitati di difesa rivoluzionari e dei giovani.\nIn alcune istituzioni venivano tuttavia prese decisioni arbitrarie e indipendenti da quelle centrali, evidenziando un debole lavoro politico e ideologico. Nella direzione di una serie di NRA vi erano persone diffidenti nei confronti dei membri pi\u00f9 giovani e questi ultimi si sentirono disincentivati nelle loro attivit\u00e0. Inoltre, i metodi utilizzati per gestire le agenzie o gli enti assegnati non erano democratici ma arbitrari e imposti, e la selezione dei quadri avveniva in modo soggettivo.\nDopo aver analizzato gli errori commessi e compresa l'inclinazione settaria interna, la direzione nazionale delle ORI adott\u00f2 una serie di accordi e provvedimenti per migliorare la gestione: a causa del suo atteggiamento settario e dei suoi errori, An\u00edbal Escalante fu allontanato dalla Direzione Nazionale e Fidel denunci\u00f2 pubblicamente il carattere settario di Escalante e dei suoi seguaci, annunciando una lotta al frazionismo.\nIl 26 marzo 1962, le Organizzazioni Rivoluzionarie Integrate furono sciolte.\nPartito Comunista Cubano del 1965.\nDall'unione delle forze rivoluzionarie, che hanno combattuto la dittatura batistiana, il Movimento del 26 luglio, il Partito Socialista Popolare e il Direttorio Rivoluzionario 13 marzo, nasce il Partito Unito della Rivoluzione Socialista di Cuba.\nNell'ottobre del 1965 nasce il Comitato Centrale che decide di modificarne il nome in Partito Comunista di Cuba (PCC). Il Partito Comunista di Cuba ha tenuto Congressi negli anni 1975, 1980, 1985, 1991, 1997, 2011 e nel 2016. Dal 1965 fino al 2011, Fidel Castro \u00e8 stato il Primo Segretario (o Segretario Generale) e suo fratello Ra\u00fal Secondo Segretario.\nNel 2011, durante il VI Congresso del Partito, Fidel Castro rinunci\u00f2 alla sua carica di Primo Segretario e di membro del Comitato Centrale per motivi di salute. Il Congresso elesse Ra\u00fal Castro e Jos\u00e9 Ram\u00f3n Machado Ventura rispettivamente Primo e Secondo Segretario.\nNel 2021, dopo le dimissioni di Ra\u00fal Castro, l'VIII Congresso del Partito elesse il primo ministro Miguel D\u00edaz-Canel come nuovo Primo segretario del Comitato centrale.\nPrincipi.\nIl Partito Comunista di Cuba si definisce \"marxista, leninista e martiano\": si ritiene fedele ai principi del comunismo, al quale unisce gli ideali di Jos\u00e9 Mart\u00ed e della rivoluzione cubana di Fidel Castro. Il partito si ritiene il continuatore e la guida della rivoluzione cubana. Secondo i suoi documenti esso si proclama l'\"incarnazione\" delle \"tradizioni eroiche rivoluzionarie del popolo cubano, contro il colonialismo spagnolo e contro il \"neocolonialismo imperialista degli Stati Uniti d'America\", e si proclama discendente diretto del Partito Rivoluzionario Cubano (PRC), fondato da Jos\u00e9 Mart\u00ed nel 1892 per lottare per l'indipendenza di Cuba dalla Spagna.\nRifiuta il capitalismo e l'individualismo, il razzismo e altre forme di discriminazione, lo scetticismo nei confronti del socialismo, il liberalismo, il disfattismo, il populismo, l'opportunismo, il nepotismo, l'ipercriticismo, la doppia morale, il paternalismo e qualsiasi altro comportamento o ideale ritenuto anti-socialista. Il Partito Comunista Cubano si dichiara internazionalista e antimperialista.\nLa missione principale del PCC \u00e8 la realizzazione della societ\u00e0 comunista, tramite l'unione di tutti i patrioti cubani e la mobilitazione delle masse nella costruzione del socialismo e nella preservazione delle conquiste della rivoluzione. Il Partito si pone inoltre l'obiettivo di consolidare la morale della popolazione comprendente gli ideali rivoluzionari, il patriottismo, il collettivismo, la solidariet\u00e0, l'uguaglianza nei diritti e nelle opportunit\u00e0, la giustizia sociale, la fiducia reciproca, la disciplina cosciente, la modestia, l'onest\u00e0, lo spirito critico, l'autocritica e la fiducia nell'avvenire socialista.\nAl PCC non si aderisce per libera iscrizione, ma il candidato che aspira a entrare deve dimostrare di essere un rivoluzionario modello sottoponendo il proprio curriculum vitae allo scrupoloso esame di una commissione.\nRuolo del PCC nello Stato e legittimit\u00e0 rivoluzionaria.\nLa Costituzione della Repubblica di Cuba stabilisce che:\nIl PCC nel sistema politico cubano.\nIl PCC non partecipa direttamente al processo elettorale. Nell'Assemblea nazionale del potere popolare, composta da 605 membri, sono eletti anche candidati non appartenenti al PCC.\nOrganizzazione del PCC.\nL'organizzazione del Partito Comunista Cubana si basa sul centralismo democratico e nel Partito tutte le cariche sono elettive, senza eccezione dalla base al Comitato Centrale passano attraverso elezioni per la consultazione con le masse tanto nel centro dove lavorano i candidati come lontano dalla residenza, per la quale si fa uso delle assemblee del collettivo dei lavoratori o altre riunioni convocate per il medesimo scopo; si pubblicano i dati e la direzione rivoluzionaria degli stessi compagni in murales o in periodici locali o con altri mezzi, in modo che qualunque lavoratore o contadino possa comprendere di chi si tratta ed esprimere alle organizzazioni di base o agli organismi del Partito qualunque tipo di opinione od obiezione, di cui si tiene molto conto nel momento di approvare definitivamente le corrispondenti candidature.\nCongresso.\nIl Congresso \u00e8 l'organismo supremo del Partito. Si riunisce regolarmente ogni 5 anni e quando il Plenum del Comitato Centrale lo convoca in seduta straordinaria. Definisce e d\u00e0 gli orientamenti politici del PCC e delle sue attivit\u00e0 in generale, elegge il Comitato Centrale, approva il programma o i lineamenti programmatici e gli emendamenti agli statuti del Partito.\nComitato Centrale.\nIl Comitato Centrale (), riunitosi per la prima volta nel 1965, \u00e8 definito come l'organo superiore del partito secondo solo al Congresso. Il plenum del CC decide il numero di componenti dell'Ufficio politico, elegge il Primo e il Secondo Segretario del Comitato centrale e si riunisce almeno due volte all'anno o su convocazione del Bur\u00f3. Compito del Comitato centrale \u00e8 quello di applicare le risoluzioni, le politiche e i programmi approvati dal Congresso. Dal VII Congresso, \u00e8 composto da 142 membri.\nDal 1965 al 1991 e nuovamente dal 2006 \u00e8 presente il Segretariato del Comitato Centrale, un organo che serve a controllare l'opera della struttura del PCC. Quando non era previsto nello statuto le sue funzioni furono assunte dall'Ufficio politico ampliato nel numero dei membri.\nUfficio politico.\nL'Ufficio politico () \u00e8 l'istanza esecutiva suprema del PCC tra i plenum del Comitato centrale, applica le risoluzioni dei congressi e del Comitato Centrale e produce resoconti della propria attivit\u00e0 da presentare ai plenum. L'Ufficio possiede una commissione esecutiva presieduta dal primo segretario del CC e si appoggia al segretariato del Comitato centrale.\nConferenza Nazionale.\nLa Conferenza Nazionale che si riunisce durante i congressi ed \u00e8 convocata dal Comitato Centrale per trattare le decisioni del Partito e realizzare cambi nel Comitato Centrale."}
{"id": "534483", "revid": "287204", "url": "https://it.wikipedia.org/wiki?curid=534483", "title": "Aphrodite Terra", "text": "LAphrodite Terra \u00e8 una regione dall'estensione pari a quella dell'Africa situata in prossimit\u00e0 dell'equatore del pianeta Venere. La zona \u00e8 decisamente pi\u00f9 levigata rispetto all'altopiano dell'Ishtar Terra: sebbene anch'essa contenga catene montuose, la loro altitudine massima \u00e8 solamente la met\u00e0 di quelle l\u00e0 presenti.\nIn base alle caratteristiche morfologiche del terreno, l'Aphrodite Terra \u00e8 convenzionalmente suddivisa in alcune aree fondamentali: Ovda Regio e Thetis Regio, a ovest, e Artemis Chasma, Dali Chasma e Diana Chasma a est.\nIl continente si estende per un'area di circa 30\u00a0000\u00a0000\u00a0km\u00b2 (paragonabile pressappoco all'Africa), e raggiunge un'altitudine massima di quasi 4\u00a0000\u00a0m rispetto al livello topografico di riferimento citereo.\nAttivit\u00e0 tettonica.\nLa regione dell'Aphrodite Terra presenta numerose fratture e reca i segni di antiche colate laviche di grandi dimensioni.\nL'importanza di queste caratteristiche consiste nel fatto che esse sono la prova di recenti trasformazioni della superficie di Venere, secondo un processo del tutto analogo a quello che regola la tettonica terrestre. Grandi forze di compressione corrugano e frantumano la superficie rocciosa del pianeta; la lava fuoriesce sotto forma di colate, creando caratteristiche strutture morfologiche e spianando ci\u00f2 che trova lungo il suo cammino. Una caratteristica notevole di Venere \u00e8 tuttavia l'apparente mancanza di tracce della tettonica a zolle, che sulla Terra hanno l'equivalente nelle dorsali oceaniche.\nLa superficie dell'Aphrodite Terra \u00e8 fortemente inarcata, e presenta creste che indicano che le forze agiscono da molti versi. Le zone in cui la lava si \u00e8 solidificata appaiono di colore scuro, e si intravedono crepe da cui essa \u00e8 scaturita e ha allagato la parte circostante.\nNel lato orientale si possono notare diverse fosse che hanno una lunghezza di 2 200\u00a0km, con una profondit\u00e0 di 5\u00a0km."}
{"id": "534489", "revid": "743725", "url": "https://it.wikipedia.org/wiki?curid=534489", "title": "Stavelot", "text": "Stavelot (in vallone \"St\u00e5vleu\") \u00e8 un comune belga di circa abitanti in provincia di Liegi, situata sul fiume Amel, nelle Ardenne.\nStoria.\nLa citt\u00e0 sorse attorno all'omonima abbazia fondata nel 648 da san Remaclo, abate di Solignac a cui Sigeberto III di Austrasia aveva affidato l'evangelizzazione delle Ardenne. Dal XII secolo costitu\u00ec con Malmedy un principato ecclesiastico nell'ambito del Sacro Romano Impero e retto da un \"principe-abate\": l'autonomia dello stato termin\u00f2 nel 1794, con la rivoluzione francese, e il congresso di Vienna assegn\u00f2 Stavelot al regno di Prussia.\n\u00c8 anche sede di un museo che conserva alcuni cimeli del poeta Guillaume Apollinaire, che vi risedette nel 1899.\nFrancorchamps.\nAppartenente a Stavelot \u00e8 il sobborgo di Francorchamps, in cui si trova il pi\u00f9 importante autodromo belga, il circuito di Spa-Francorchamps, sede di gare internazionali della Formula 1. Nello stesso autodromo si disputa anche l'annuale 24 Ore di Spa, uno dei tanti eventi del Campionato del Mondo Endurance FIA."}
{"id": "534494", "revid": "767487", "url": "https://it.wikipedia.org/wiki?curid=534494", "title": "Kraftwerk (album)", "text": "Kraftwerk \u00e8 il primo album in studio del gruppo musicale tedesco Kraftwerk, pubblicato nel novembre del 1970.\nDescrizione.\nIl disco, prodotto da Conny Plank, \u00e8 stato pubblicato successivamente all'album pubblicato da Ralf H\u00fctter e Florian Schneider con il loro precedente gruppo, gli Organisation.\nAll'interno dell'album si possono udire diverse sperimentazioni sia per quanto riguarda i generi musicali, sia per quanto riguarda l'uso degli strumenti musicali (ad esempio nel brano \"Ruckzuck\" viene utilizzato un flauto traverso modificato in modo tale da ottenere un doppio riff).\nLa copertina dell'album, realizzata da Ralf H\u00fctter, \u00e8 ispirata alla pop art, e mostra nella parte anteriore un cono stradale di colore rosso fluorescente con la scritta \"Kraftwerk\" nera disposta al centro per obliquo. Nella parte posteriore, invece, si pu\u00f2 notare la foto di una sottostazione di una centrale elettrica, realizzata dai fotografi\nBernd e Hilla Becher.\nQuesto album \u00e8 stato pubblicato nel Regno Unito solo nel marzo del 1973 in un'unica confezione assieme all'album successivo, sotto l'etichetta Vertigo. Non \u00e8 mai stato, invece, ristampato ufficialmente su CD."}
{"id": "534495", "revid": "110157", "url": "https://it.wikipedia.org/wiki?curid=534495", "title": "Andenne", "text": "Andenne \u00e8 una citt\u00e0 belga di abitanti nella Vallonia (provincia di Namur), situata sulla Mosa.\nIl centro urbano si svilupp\u00f2 attorno al monastero fondato nel 692 da santa Begga, madre di Pipino di Herstal. Divenne un centro rinomato per la produzione di ceramiche. Conserva ancora la collegiata di \"Sainte-Begge\" e il ricco \"Mus\u00e9e de C\u00e9ramique\"."}
{"id": "534498", "revid": "88740", "url": "https://it.wikipedia.org/wiki?curid=534498", "title": "Epitaph", "text": "Epitaph (\"epitaffio\" in inglese) pu\u00f2 riferirsi a:"}
{"id": "534499", "revid": "110157", "url": "https://it.wikipedia.org/wiki?curid=534499", "title": "Bavois", "text": "Bavois (toponimo francese) \u00e8 un comune svizzero di 940 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBavois \u00e8 servito dall'omonima stazione, sulla ferrovia Losanna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nBavois \u00e8 sede della squadra di calcio Football-Club Bavois."}
{"id": "534500", "revid": "2210568", "url": "https://it.wikipedia.org/wiki?curid=534500", "title": "Gian Carlo Corada", "text": "Biografia.\nDopo la laurea in Lettere e Filosofia nel giugno 1974 presso l'Universit\u00e0 degli Studi di Milano, \u00e8 per due anni borsista presso il CNR. Si dedica all'insegnamento di Storia e Filosofia e poi di Lettere, in diversi Istituti superiori della provincia di Cremona tra i quali per ultimo il liceo scientifico \"Gaspare Aselli\" di Cremona.\nHa pubblicato saggi ed articoli incentrati in larga parte su autori e storia filosofico-politica tra il secolo XVII e il XVIII in Francia e in Italia, sull'Illuminismo, sul primo colonialismo italiano. Anche la storia della provincia di Cremona \u00e8 della Lombardia \u00e8 stata oggetto delle ricerche di Corada che spaziano dal Medioevo di Federico II, passando per Amedeo da Silva e gli amadeiti, le eresie della Cremona nel XVI secolo fino ai protagonisti del Novecento locale di Giuseppe Cappi, Guido Miglioli, Dante Bernamonti, Francesco Genala.\nHa tenuto corsi e seminari presso la sede di Cremona dell'Universit\u00e0 degli Studi di Pavia e, pi\u00f9 recentemente, dei laboratori collegati ai corsi di Storia della Filosofia e di Storia del Risorgimento all'Universit\u00e0 degli Studi di Milano.\nNel corso del 2013 \u00e8 diventato conduttore del programma televisivo \"Mimesis\" sul canale digitale Rai 5.\nAttivit\u00e0 politica.\nIscritto al Partito Comunista Italiano, nel 1990 viene eletto presidente della Provincia di Cremona e si dimette da segretario della federazione cremasca del partito.\nViene riconfermato alle elezioni amministrative del 1995 come esponente del Partito Democratico della Sinistra e del 1999 come esponente dei Democratici di Sinistra. \u00c8 stato eletto sindaco di Cremona al primo turno delle elezioni amministrative del 12 e 13 giugno 2004 ottenendo il 56,6% dei voti. Aderisce nel 2007 al Partito Democratico, in cui i Democratici di Sinistra sono confluiti.\nIn occasione delle elezioni del 2009, si \u00e8 ripresentato come candidato sindaco con l'obiettivo del secondo mandato, sostenuto da una coalizione di centrosinistra formata da Partito Democratico, Italia dei Valori, Federazione dei Verdi, Sinistra e Libert\u00e0 e due liste civiche denominate \"Cremona nel cuore\" e \"Dissonanze\". Al primo turno ha ottenuto il 41,68% dei consensi approdando cos\u00ec al ballottaggio contro il candidato di centrodestra, Oreste Perri.Il ballottaggio ha per\u00f2 decretato la vittoria di Perri, che si \u00e8 imposto con il 51,51% dei voti contro il 48,49% di Corada.\nIl 19 marzo 2014 annuncia la propria candidatura a Sindaco della sua citt\u00e0 natale, Castelleone, alla guida della lista civica Per Castelleone, ma perde le elezioni.\nIl 19 marzo 2016 viene nominato presidente provinciale dell'ANPI cremonese.\nQuello stesso anno abbandona il Partito Democratico e aderisce al Comitato locale per il NO al referendum confermativo sulla Riforma costituzionale Renzi-Boschi."}
{"id": "534501", "revid": "2081626", "url": "https://it.wikipedia.org/wiki?curid=534501", "title": "Informazione di garanzia", "text": "L'informazione di garanzia (detta anche avviso di garanzia in gergo giornalistico) \u00e8 un istituto previsto dal codice di procedura penale italiano che ha come destinatari la persona sottoposta alle indagini (indagato) e la persona offesa da un reato.\nContiene indicazione delle norme di legge che si assumono violate, della data e del luogo del fatto e l'invito a esercitare la facolt\u00e0 di nominare un difensore di fiducia. Presupposto \u00e8 il compimento da parte del pubblico ministero di un atto al quale il difensore dell'indagato ha il diritto di assistere. \nDisciplina.\nL'istituto \u00e8 regolato dell'art. 369 (informazione di garanzia) c.p.p. come modificato dalla legge 8 agosto 1995, n. 332: l'indagato ha diritto a ricevere l'informazione di garanzia \"solo\" quando deve essere compiuto un atto al quale ha diritto di partecipare il suo difensore (atto garantito).\nL'art. 369 c.p.p. infatti dispone testualmente al comma 1:\nAnalisi e caratteristiche.\nLa definizione deriva dal fatto che tale informazione garantisce alla persona cui viene spedita dal pubblico ministero (\"in plico chiuso raccomandato con ricevuta di ritorno\") la possibilit\u00e0 di essere assistita da un proprio difensore di fiducia, e contiene un invito a esercitare tale facolt\u00e0. Qualora l'indagato non dovesse provvedere alla nomina di un difensore, il pubblico ministero dovr\u00e0 designare un difensore d'ufficio richiedendo il nominativo all'apposito ufficio dell'ordine degli avvocati.\nL'informazione indica inoltre le norme che si intendono violate e la data e il luogo di tale violazione. Mira a garantire l'esercizio del diritto di difesa soltanto per gli atti cui i difensori hanno diritto di assistere, ossia gli atti garantiti: interrogatorio, ispezione e confronto ai quali partecipa l'indagato, ispezione a cui l'indagato non deve partecipare (art. 364, commi 1 e 3).\nRientra tra gli atti garantiti anche l'accertamento tecnico non ripetibile, cio\u00e8 quello disposto dal PM su \"persone, cose o luoghi il cui stato \u00e8 soggetto a modificazione\" (art. 360). Invece la perquisizione e il sequestro probatorio non devono essere preceduti dall'informazione di garanzia, trattandosi di atti a sorpresa."}
{"id": "534502", "revid": "4073561", "url": "https://it.wikipedia.org/wiki?curid=534502", "title": "CdA", "text": ""}
{"id": "534503", "revid": "104458", "url": "https://it.wikipedia.org/wiki?curid=534503", "title": "Chavornay", "text": ""}
{"id": "534507", "revid": "767487", "url": "https://it.wikipedia.org/wiki?curid=534507", "title": "Amerigo Corsini", "text": "Biografia.\nFiorentino, di spirito minuzioso e severo, secondo i cronisti del tempo, nacque nella famiglia dei Corsini e durante il suo lungo episcopato comp\u00ec la visita pastorale delle parrocchie a partire dal 1422. Grav\u00f2 il clero di imposte, che mossero molte critiche per la sua esigenza.\nGest\u00ec le relazioni con Martino V, che si ferm\u00f2 per un lungo periodo a Firenze sulla strada da Costanza, sede conciliare, a Roma, il quale fu trattato prima come ospite di riguardo della citt\u00e0, poi la popolazione inizi\u00f2 a malcelare l'insopportazione verso questa pesante figura, usandogli talvolta poco rispetto e sarcasmo.\nIl 2 maggio 1419 Amerigo Corsini ebbe il titolo di metropolita, e alla neocreata arcidiocesi furono assegnate come diocesi suffraganee Fiesole e Pistoia.\nAlla sua morte la sede vacante fu affidata da papa Eugenio IV al governo temporaneo di monsignor Tommaso Paruta, vescovo di Tra\u00f9."}
{"id": "534509", "revid": "1305772", "url": "https://it.wikipedia.org/wiki?curid=534509", "title": "Anderlecht", "text": "Anderlecht \u00e8 un comune belga di 118.382 abitanti, situato nella Regione di Bruxelles-Capitale.\nCalcio.\nLa squadra principale della citt\u00e0 \u00e8 l'RSC Anderlecht."}
{"id": "534516", "revid": "48344", "url": "https://it.wikipedia.org/wiki?curid=534516", "title": "Prospettiva (geometria descrittiva)", "text": ""}
{"id": "534517", "revid": "111373", "url": "https://it.wikipedia.org/wiki?curid=534517", "title": "Chavornay (Svizzera)", "text": "Chavornay (toponimo francese) \u00e8 un comune svizzero di 4\u00a0306 abitanti del Canton Vaud, nel distretto del Jura-Nord vaudois.\nStoria.\nNel 2017 Chavornay ha inglobato i comuni soppressi di Corcelles-sur-Chavornay ed Essert-Pittet.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nChavornay \u00e8 servito dalla stazione di Chavornay, capolinea della ferrovia Orbe-Chavornay e lungo la ferrovia Losanna-Olten, e da quella di Essert-Pittet, sulla ferrovia Losanna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "534519", "revid": "33689", "url": "https://it.wikipedia.org/wiki?curid=534519", "title": "Sotade", "text": "Biografia.\nNato a Maronea, in Tracia, Sotade visse ad Alessandria d'Egitto durante il regno di Tolomeo II Filadelfo (285 a.C.-246 a.C.). Proprio per un attacco contro il faraone, in occasione del matrimonio con la sorella Arsinoe II, Sotade fu imprigionato e condannato a morte.\nRiuscito a fuggire, si rifugi\u00f2 nell'isola di Cauno, dove fu catturato dall'ammiraglio di Tolomeo, Patroclo, chiuso in una cassa di piombo e gettato in mare.\nOpere.\nSotade era noto come autore di \"Kinaidoi\", ossia versi osceni, in dialetto ionico e metro sotadico (tetrametro brachicatalettico \"a maiore\"), imitati in seguito da Alessandro Etolo. Secondo Suda, alcuni titoli erano \"Discesa nell'Ade\", \"Priapo\", \"Per Belestiche\", \"Amazzone\". Di tali opere rimangono solo pochi frammenti, mentre sono da considerare apocrife alcune sentenze (in numero di 60 versi) attribuitegli da Stobeo\nSecondo la tradizione Sotade fu, inoltre, l'inventore del palindromo."}
{"id": "534520", "revid": "110157", "url": "https://it.wikipedia.org/wiki?curid=534520", "title": "4ever Hilary Duff", "text": "4ever Hilary Duff \u00e8 la seconda raccolta della cantante pop statunitense Hilary Duff, pubblicato il 12 maggio 2006 dall'etichetta discografica EMI esclusivamente in Italia.\nLa raccolta \u00e8 stata pubblicata dopo il successo della raccolta \"Hilary Duff\", il primo cd della cantante pubblicato in Italia, che ha riscosso grande successo commerciale. Il disco raccoglie infatti i singoli e i brani pi\u00f9 importanti dell'artista pubblicati prima del suo debutto in Italia, per permettere al pubblico di conoscere il repertorio dell'artista.\nIl disco ha esordito alla dodicesima posizione degli album pi\u00f9 venduti.\n\u00c8 stato pubblicato anche in versione DVD contenente un'intera tappa del \"Metamorphosis Tour\" e alcuni videoclip della cantante."}
{"id": "534525", "revid": "767487", "url": "https://it.wikipedia.org/wiki?curid=534525", "title": "Goumoens-le-Jux", "text": "Goumoens-le-Jux (toponimo francese; fino al XVIII secolo Le Craux) \u00e8 una frazione di 43 abitanti del comune svizzero di Goumo\u00ebns, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 1,29\u00a0km\u00b2, nel 2011 \u00e8 stato accorpato agli altri comuni soppressi di Eclagnens e Goumoens-la-Ville per formare il nuovo comune di Goumo\u00ebns.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "534527", "revid": "125438768", "url": "https://it.wikipedia.org/wiki?curid=534527", "title": "Festa de l'Unit\u00e0", "text": "La festa de l'Unit\u00e0 (o festa dell'Unit\u00e0) \u00e8 la denominazione che assumono festival periodici organizzati, in numerosi comuni d'Italia, inizialmente dal Partito Comunista Italiano (dal 1945 al 1991), poi Partito Democratico della Sinistra (dal 1992 al 1997), Democratici di Sinistra (dal 1998 al 2007), e infine Partito Democratico (dal 2007).\nStoria.\nOriginariamente le feste erano organizzate dal PCI per finanziare l'organo ufficiale di stampa \"l'Unit\u00e0\". La prima di queste feste \u00e8 allestita il 2 settembre 1945, a guerra appena terminata, nei comuni di Mariano Comense e Lentate sul Seveso in Lombardia, e viene chiamata \"Grande scampagnata de l'Unit\u00e0\". L'idea di una festa legata al giornale di partito viene dagli esuli comunisti che l'anno prima hanno partecipato a Parigi alla festa de \"L'Humanit\u00e9\", il giornale del Partito Comunista Francese. Alla festa intervengono i pi\u00f9 importanti esponenti del partito, fra cui Giorgio Amendola, Emilio Sereni, Cino Moscatelli, Giancarlo Pajetta e Luigi Longo. \nNote fino al 1977 come \u2018\u2019Festival dell\u2019Unit\u00e0\u2019\u2019, assumono l\u2019attuale denominazione ponendosi in contrapposizione con la \u2018\u2019Festa dell\u2019amicizia\u2019\u2019 legata alla Democrazia Cristiana e protrattasi dall\u20191977 al 1993 e la \"Festa dell'Avanti!\" del Partito Socialista Italiano. Con il passare degli anni il sistema delle Feste de l'Unit\u00e0 si \u00e8 diffuso su tutto il territorio italiano ed \u00e8 diventato una delle principali fonti di autofinanziamento del partito, soprattutto per quanto riguarda le feste locali organizzate dalle Sezioni.\nDal 1979 al 2013 si sono svolte nella stagione invernale anche una trentina di edizioni della Festa nazionale de l'Unit\u00e0 sulla neve, organizzata per la prima volta a Folgaria.\nAllo scioglimento del PCI, il Partito della Rifondazione Comunista ha dato vita alla \"Festa di Liberazione\", cos\u00ec come il Partito dei Comunisti Italiani, dal 1998, ebbe la sua \"Festa della Rinascita\".\nQuando nel 2007 i DS si sciolgono per dare vita al PD, nasce una discussione riguardo alle feste de l'Unit\u00e0 ed al loro ruolo nella nuova formazione politica: il coordinamento dei DS denominato \"Sistema nazionale delle feste de l'Unit\u00e0\" assume temporaneamente la denominazione di \"Feste del PD\". Alla nascita del Partito Democratico si \u00e8 cambiato il nome della festa de l'Unit\u00e0 (nazionale) in \"Festa Democratica\". A livello provinciale e locale alcune feste hanno mantenuto la denominazione tradizionale di \"festa de l'Unit\u00e0\"\",\" mentre altre hanno adottato nuove denominazioni come \"Festa del Partito Democratico\" o \"Festa di (nome del luogo)\". \nNel 2009 le Feste del PD assumono la denominazione di Festa Democratica ed un proprio logo di riconoscimento\".\"\nNel giugno 2014, su proposta del suo segretario nazionale Matteo Renzi, il Partito Democratico ha sancito il ritorno alla tradizionale denominazione di \"Festa de l'Unit\u00e0\".\nOrganizzazione.\nLe feste de l'Unit\u00e0 possono essere locali (di comune o circoscrizione, organizzate dalle relative sezioni del partito), provinciali o tematiche; esiste poi annualmente una festa de l'Unit\u00e0 nazionale, organizzata in una citt\u00e0 scelta appositamente.\nLe feste de l'Unit\u00e0, generalmente, ospitano spazi per dibattiti, spettacoli, concerti e stand gastronomici. L'organizzazione viene curata da volontari iscritti o simpatizzanti del partito, mentre la partecipazione, ampia specialmente nelle zone d'Italia storicamente vicine al centrosinistra, \u00e8 aperta all'intera cittadinanza.\nEdizioni.\nFeste nazionali de l'Unit\u00e0.\nFonte:\nNella cultura di massa.\nNel cinema.\nLe feste de l'Unit\u00e0 sono state rappresentate in diversi film, tra i quali:"}
{"id": "534531", "revid": "226458", "url": "https://it.wikipedia.org/wiki?curid=534531", "title": "Evoluta", "text": "L'evoluta di una curva piana formula_1 \u00e8 un'altra curva piana formula_2 che si ottiene come luogo geometrico dei centri di curvatura di formula_1 (ovvero i centri dei cerchi osculatori, che meglio approssimano la curva nei punti). Per esempio, l'evoluta di un cerchio \u00e8 il suo centro stesso. In questo modo formula_1 viene detta involuta o evolvente di formula_2.\nDefinizione.\nSia la curva piana formula_6 parametrizzata dal parametro lunghezza d'arco. Il raggio di curvatura (raggio del cerchio osculatore) \u00e8 definito come:\nIl centro di curvatura si trova sulla linea normale a formula_6 ed \u00e8 posto ad una distanza di formula_9 da formula_6, nella direzione determinata dal segno di formula_11, ovvero:\nAl variare di formula_13, quindi, tale centro definisce una curva piana detta \"evoluta\" di formula_1."}
{"id": "534532", "revid": "830939", "url": "https://it.wikipedia.org/wiki?curid=534532", "title": "Anton Maria Lamberti", "text": "Console dei Cavalieri di Malta a Venezia, con la fine della Repubblica si ritir\u00f2 a Belluno con un modesto impiego. Scrisse moltissimo in dialetto veneziano: gran parte della sua produzione in versi \u00e8 raccolta nei tre volumi delle \"Poesie\" (1817).\nTra esse spiccano le orecchiabili e maliziose canzonette. Di queste, particolarmente celebre \u00e8 \"La biondina in gondoleta\" (1788), che fu musicata da Johann Simon Mayr; su di essa, nel 1859, Franz Liszt compose delle variazioni per pianoforte, intitolate \"Gondoliera\" .\nScrisse anche varie malinconiche composizioni di gusto arcadico, che si adattano bene al tramonto di Venezia. Fu anche un acuto osservatore di costume; alcuni suoi inediti sono stati pubblicati con il titolo di \"Ceti e classi sociali del '700\" nel 1959. \nTradusse in veneziano alcune poesie di Giovanni Meli."}
{"id": "534538", "revid": "1305772", "url": "https://it.wikipedia.org/wiki?curid=534538", "title": "Nello Dipasquale", "text": "\u00c8 attualmente deputato all'Assemblea regionale siciliana.\nBiografia.\nAll'et\u00e0 di 16 anni aderisce alla Democrazia Cristiana e inizia a frequentarne la sezione giovanile. Nel 1986 viene eletto segretario cittadino e provinciale dei giovani della DC.\nDopo lo scioglimento della Democrazia Cristiana aderisce al Partito Popolare Italiano, per il quale ricopre l'incarico di segretario cittadino e provinciale dei giovani. Nel 1994, all'et\u00e0 di 25 anni, viene eletto con il PPI al Consiglio Comunale di Ragusa.\nNel 1995, in seguito alla scissione del PPI, Dipasquale aderisce ai Cristiani Democratici Uniti, per i quali \u00e8 eletto segretario regionale dei giovani.\nNel 1998 aderisce a Forza Italia, per la quale viene rieletto consigliere comunale di Ragusa. Dal 1998 al 2001 \u00e8 stato vice sindaco della citt\u00e0 con deleghe allo sviluppo economico, servizi sociali, sanit\u00e0, turismo e spettacolo.\nAlle elezioni provinciali del 2003 viene eletto con Forza Italia consigliere provinciale di Ragusa; viene poi eletto Presidente del Consiglio Provinciale.\nAlle elezioni comunali del 2006 si candida a sindaco di Ragusa sostenuto da UDC, Forza Italia, Alleanza Nazionale, Partito Repubblicano Italiano e dalle liste civiche \"Dipasquale Sindaco\", \"Ragusa Popolare\" e \"Ragusa Soprattutto\". Al primo turno ottiene il 45,55% dei voti contro il 35,07% del candidato del centrosinistra Franco Poidomani. Si procede quindi al ballottaggio, dove Dipasquale ottiene il 52,87% dei voti , venendo quindi eletto sindaco.\nNel 2009 aderisce al Popolo della Libert\u00e0, dal quale per\u00f2 si autosospende il 25 settembre 2009.\nAlle elezioni comunali del 2011 si ricandida sindaco sostenuto da Popolo della Libert\u00e0, Unione di Centro, Popolari per l'Italia di Domani, Forza del Sud, Futuro e Libert\u00e0 per l'Italia, Partito Repubblicano Italiano, Sicilia Vera e le due liste civiche \"Dipaqsuale Sindaco\" e \"Ragusa Grande di Nuovo\". Il primo turno si conclude con la vittoria di Dipasquale, che viene rieletto sindaco con il 57,19% dei voti, contro il 36,26% del candidato del centrosinistra Sergio Guastella.\nIl 30 agosto 2012 rassegna le dimissioni dalla carica di Sindaco di Ragusa e abbandona il Popolo della Libert\u00e0. In seguito costituisce il Movimento per il Territorio e annuncia il sostegno alla candidatura del candidato del centrosinistra Rosario Crocetta. Alle elezioni regionali del 2012 viene eletto deputato all'Assemblea Regionale Siciliana nella lista \"Crocetta Presidente\" con 7.754 preferenze.\nAll'ARS \u00e8 inizialmente membro del gruppo \"Il Megafono-Lista Crocetta\"; riesce in seguito a costituire con gli altri deputati del suo movimento politico un gruppo autonomo denominato \"Territorio\", di cui Dipasquale \u00e8 capogruppo. Il 22 gennaio 2013 i deputati del gruppo sfiduciano ufficialmente Dipasquale , accusandolo di autoritarismo e chiedendo le sue dimissioni. In seguito a ci\u00f2 Dipasquale abbandona il gruppo e ritorna nel gruppo \"Il Megafono - Lista Crocetta\".\nNell'ottobre 2014 Dipasquale scioglie il Movimento per il Territorio e annuncia alla sua adesione al Partito Democratico, in cui aderisce alla corrente renziana. Il 24 settembre 2015 \u00e8 l'unico deputato regionale del PD che vota a favore del referendum abrogativo contro le trivelle petrolifere marittime.\nIl 5 novembre 2017 \u00e8 rieletto deputato regionale nella lista del PD. Nonostante un iniziale sostegno per Matteo Renzi, alle primarie del 2019 sostiene Nicola Zingaretti."}
{"id": "534545", "revid": "1318658", "url": "https://it.wikipedia.org/wiki?curid=534545", "title": "Gino Vinicio Gentili", "text": "Biografia.\nCittadino Onorario di Piazza Armerina e di Verucchio si spos\u00f2 con la professoressa Anna Vici da cui ebbe i figli Lucio, Marco, Maria Cristina, Massimo, Enrico e Giorgio.\nConsegu\u00ec la laurea in lettere all'Universit\u00e0 degli studi di Roma \"La Sapienza\" e il diploma in archeologia alla Scuola italiana d'archeologia di Roma. Libero docente in archeologia e storia dell'arte greca e romana prima presso l'Universit\u00e0 degli Studi di Catania ed in seguito presso l'Universit\u00e0 di Bologna, ove venne inoltre incaricato d'etruscologia ed antichit\u00e0 italiche.\nDurante la seconda guerra fu Sergente, cavaliere nel glorioso \"3\u00b0 Savoia Cavalleria\".\nNel 1945 fu eletto sindaco di Osimo (AN), primo nel dopo guerra, segnalato dal Comitato di Liberazione delle Marche e indicato unanimemente da tutte le forze politiche.\nFu anche funzionario direttivo nell'Amministrazione delle Antichit\u00e0 e Belle Arti del Ministero della Pubblica Istruzione ed Ispettore e Direttore nella Soprintendenza della Sicilia orientale dal 1946 al 1963, quando divenne Soprintendente alle antichit\u00e0 dell'Emilia-Romagna.\nNel 1973 \u00e8 stato insignito della medaglia d'oro di civica benemerenza dall'amministrazione comunale di Osimo \"per aver reso onore alla propria citt\u00e0 con la chiarissima fama conquistata nel campo dell'archeologia, e in modo particolare, per il prezioso ed insostituibile contributo fornito, con lo studio e le pubblicazioni, alla conoscenza delle vestigia passate di Osimo, di cui \u00e8 stato anche sindaco\".\nNel 1979 si mise a riposo per raggiunti limiti di et\u00e0 con la qualifica di Soprintendente Dirigente Superiore, continuando con passione il suo lavoro di ricerca e di studio.\nPrincipali opere e ricerche.\nTra le varie esplorazioni e ricerche archeologiche condotte e illustrate nelle numerose pubblicazioni promulgate (oltre cento), vanno particolarmente segnalate:"}
{"id": "534546", "revid": "125842488", "url": "https://it.wikipedia.org/wiki?curid=534546", "title": "Archi (Reggio Calabria)", "text": "Il quartiere di Archi si affaccia sullo stretto di Messina, la costa ha una lunghezza di 3 km circa, da Scaccioti a Monte Santo e raggiunge le balze di Zarm\u00e0, Calvario, Rocca di Mosca, Garniti, Calamaci, Ceccarello, Vigna di Mare, Rocca Pati e Rocca Grande. \u00c8 attraversato dai torrenti \"Torbido, Bandera, Malavenda, Corvo\". Attualmente conta circa 9.000 abitanti. Confina a nord con Gallico, a sud con Santa Caterina, a est con Ort\u00ec, a ovest con le acque dello stretto di Messina. Fu da sempre l\u2019estremit\u00e0 nord dell\u2019Universitas Reggina, del libero Comune di Reggio Calabria, che aveva come confine settentrionale il fiume \"Scaccioti\". Oggi costituisce la X circoscrizione del comune di Reggio Calabria ed \u00e8 tagliata in due a ovest della Autostrada A2. \nI suoi rioni sono:\nStoria.\nL\u2019origine del suo nome deriva appunto dal titolo della cappella di \"Sancta Maria de Arco o del Bosco (1558-1563)\", costruita nel bosco del \"Risignolo\" dopo lo sbarco di pasci\u00e0 Mustaf\u00e0 nel 1558, danneggiata irrimediabilmente nel 1563 dal pirata turco Dragut e infine demolita (1600) perch\u00e9 cadente. Archi \u00e9 un sito abitato sin da et\u00e0 antichissime. Nel vallone Corvo sono stati ritrovati crostacei, conchiglie, coralli, gusci di molluschi risalenti a 500.000 anni a.C. All\u2019era quaternaria, a Lupardini, appartiene la tibia di un pinguino boreale, detto \"Alca Impennis\", ritrovata dal professore Adolfo Berdar, adesso al Museo della Magna Grecia di Reggio Calabria. Al Medio Pleistocene (50.000 a.C.), risale la mandibola di un bambino ritrovata a Lupardini, anche questa nel Museo della Magna Grecia reggino. Per il Rohlfs, il toponimo Lupardini, risale al termine Liparini, cio\u00e8 Lipari; l\u2019isola da cui giunse il principe ausonico Giocasto, che fonti letterarie (Eraclide e Diodoro Siceliota) confermano abbia posto il suo regno nei paraggi reggini, nell\u2019et\u00e0 del Bronzo recente (XIII a.C.), senza tuttavia occupare la citt\u00e0. Il culto di Giocasto fu tramandato dai calcidesi che ne inserirono l\u2019immagine in alcune monete coniate nel V secolo a.C.. Sulla collina di Pentimele \u00e8 stata trovata una villa ellenistica \"necropoli ellenistica (IV-III a.C.),\" con corredo, decorazioni parietali e decorazioni (le uniche scoperte a Reggio), ritrovata nel dicembre 1883 intorno alla cava di prestito di Giacinto Plutino. Purtroppo \u00e8 andata completamente persa per una frana. Ne \u00e8 rimasta la descrizione in un acquerello conservato al Museo archeologico reggino (\"da Gino Votano, Storia di Archi, 1984, Edizioni Teatro del Mediterraneo, Archi\"). \nUna leggenda narra che cinque bellissime fanciulle uguali, che abitavano sulla collina, che per farsi distinguere dai fidanzati, al tramonto, intonavano cinque canti diversi (penti mele = cinque canti). I monaci melchiti in fuga dal Medio Oriente, nel IX secolo fondarono il monastero e la chiesa \"di Sant\u2019Antonio Abate\" in stile romanico ad una navate e tre absidi. Qui preg\u00f2 Roberto il Guiscardo, prima di espugnare la citt\u00e0 di Reggio .Villa Plutino \u00e8 uno dei luoghi storici regionali. Qui il conte Plutino ide\u00f2 il primo giornale reggino \"Fata Morgana\", organizz\u00f2 la rivolta anti borbonica del 1847, incontr\u00f2 Garibaldi nel 1860 e organizz\u00f2 la spedizione garibaldina per la liberazione di Roma in Aspromonte del 1862 (\"da Gino Votano, Storia di Archi, 1984, Edizioni Teatro del Mediterraneo, Archi\").\nGli insediamenti urbani.\nIl primo insediamento \u00e8 sulla collina di Pentimele, poi intorno a Lupardini che controlla la baia diventata importante porto per l'ossidiana. Gli Ausoni si stabilirono nell'attuale zona Carmine, a ridosso dei fiumi Malavenda e Bandiera, nell'area di Villa Plutino. Il nucleo urbano odierno fu costituito da sei famiglie di allevatori o \"ferrianti\" che organizzarono la Fiera del Turbolo. (\"da Gino Votano, La Toponomastica storica di Archi, 1999, Edizioni Teatro del Mediterraneo, Archi).\" A Scalone e Mercatello c'erano i lavatoi e le prime fontane pubbliche. Il rione pi\u00f9 recente \u00e8 \"Archi CEP\", un imponente complesso edilizio popolare che ospita migliaia di persone rimaste senza casa alluvioni torrentizie che negli anni Cinquanta colpirono lo Jonio reggino. Si tratta di isolati formati da quattro fabbricati disposti a corte, all'interno dei quali c'\u00e8 un'area verde. Negli anni ottanta il CEP \u00e8 stato scenario di esecuzioni per opera della 'ndrangheta, come l'agguato tenuto al boss Paolo De Stefano, che risiedeva proprio ad Archi.\nServizi.\n\"Archi\" \u00e8 collegato direttamente con il centro della citt\u00e0 attraverso autobus dell'ATAM e l'Autostrada A2 (svincolo \"Reggio Calabria Gallico\"). Inoltre \u00e8 dotato di una stazione ferroviaria (\"RC Archi\"). Ha l'antica farmacia Lazzaro. Diversi palmenti per la lavorazione del mosto. L'acquedotto di Sant'Antonio. I campi da tennis del circolo Polimeni. Il campo di calcio dell'Archi. Il palazzetto dello sport. Stabilimenti balneari. La sede estiva del Circolo dei Nobili ora Circolo di Societ\u00e0. Ha avuto le scuole materne ed elementari e una scuola media statale intitolata allo sculture reggino Klearchos, oggi Istituto Comprensivo Falcomat\u00e0 - Archi,\nEconomia.\n\"Archi\" nasce come un centro di lucrosi commerci di ossidiana sotto il regno del principe Giocasto. Con gli Ausoni divenne un importante centro di allevatori, collegamento tra le balze pre-aspromontane di Aras\u00ec, Cerasi e Ort\u00ec. Allevatori o \"ferrianti\" che danno vita ad una delle tre grandi fiere reggine, la Fiera del Turbolo. Per secoli fino a met\u00e0 del XX secolo \u00e8 un grande centro di bachicoltura (Case di nutricato) e produzione della seta grezza venduta poi alle filande di Santa Caterina. La piana vicino al mare diventa prezioso centro di agricoltura specializzata e rifornimento cittadino di ortaggi (broccoli di Zarm\u00e0, piselli, cipolle, pomodori, lattughe) e frutta (fichi, fichi di india, more. olive, pesche, albicocche, ciliegi). Fiorente la produzione di vino (vino di Zarm\u00e0), salumi, fichi secchi, carrubba. Da fine Settecento diventa un florido centro agrumicolo con produzione inedita di bergamotti, utilizzati per profumi di fama internazionali come Chanel n.5. Fino agli anni Cinquanta del secolo scorso c\u2019erano ancora gli alambicchi per la lavorazione del bergamotto. (\"da Gino Votano, Storia di Archi, 1984, Edizioni Teatro del Mediterraneo, Archi\").\nCultura.\nNel 1983 \u00e8 stata fondata l'associazione culturale Teatro del Mediterraneo che organizza il Premio giornalistico Internazionale Gino Votano per il Miglior documentario del Mediterraneo con il patrocinio del ministero della Pubblica Istruzione, la Federazione Nazionale della Stampa, l'Unione Nazionale Cronisti Italiani e Gispe (Giornalisti Italiani per lo Spettacolo) in collaborazione con l'Atelier F della cattedra di pittura dell'Accademia di Belle Arti di Venezia. L'associazione in collaborazione con la X Circoscrizione ha allestito mostre e presentato progetti sul recupero dei Fortini di Pentimele per la realizzazione di un Museo Virtuale, l'altro con l'Unione Europea Azione Giovani e Italia Nostra sulla storia e morfologia della collina di Sant'Antonio, producendo con gli studenti un ipertesto. Nel 2003, alla prima edizione del Premio, l'associazione ha donato alla scuola media del quartiere allora intitolata allo sculture reggino Klearchos, oggi Istituto Comprensivo Falcomat\u00e0 - Archi, parte dell'archivio fotografico Votano su Archi. Il quartiere \u00e8 stato sede di una parte della facolt\u00e0 di giurisprudenza dell'Universit\u00e0 Mediterranea di Reggio Calabria.\nDall'estate Giugno 2016, sul sagrato e nei locali nei dintorni della Chiesa di Sant'Antonio Abate in Archi si svolgono degli appuntamenti principalmente nei mesi estivi ma spesso anche invernali dedicati alla cultura. Promossi da un'idea dell'Associazione Culturale No-Profit \"Archi Carmine Non Ci Sta\" (associazione attiva nel territorio di Archi dal 2014 e ufficializzata nel 2016 da un sogno di alcuni giovani di Archi Carmine, ma poi successivamente scioltasi nel 2017) ma dal 2017 e ufficialmente da Gennaio 2022 nasce l'Associazione Culturale \"Sant'Antonio Abate in Archi\"(portata avanti dall'Avv.Francesco Giunta (detto Franco) che continuer\u00e0 sugli ideali e i progetti promossi precedentemente dall'Associazione \"Archi Carmine Non Ci Sta\" e ogni anno nei mesi estivi e invernali portano avanti un vasto calendario di appuntamenti culturali per tutta la popolazione reggina.\nSport.\nTra gli sport pi\u00f9 praticati vi sono il calcio rappresentato dall'A.S.D. Accademia Calcio Archi costituitasi nell'ottobre del 2018 e che svolge solo attivit\u00e0 di base. L'altra squadra \u00e8 l'A.S.D. Comprensorio Archi Calcio che svolge attivit\u00e0 di settore giovanile e con la prima squadra che partecipa al campionato di Promozione. Vi sono poi degli altri sport meno frequentati come la pallacanestro, la pallavolo, il ciclismo, le arti marziali, le discipline danzanti. Una disciplina importante che negli anni ha conseguito importanti risultati e riconoscimenti \u00e8 la canoa con la CKC Canoa Reggio Calabria."}
{"id": "534547", "revid": "220636", "url": "https://it.wikipedia.org/wiki?curid=534547", "title": "Bambini di Dio", "text": "I Bambini di Dio, sorti in origine negli USA come Children of God (COG), nome mutato in Family of Love, la Famiglia, quindi in Family International, sono un movimento religioso, che viene spesso definito come una setta dai mezzi di comunicazione e da alcune organizzazioni governative USA. Ebbe i suoi inizi nel 1968 a Huntington Beach, in California.\nStoria.\nQuesto movimento religioso faceva parte del Jesus Movement dei tardi anni sessanta, che aveva fatto molti dei suoi primi proseliti nel movimento hippie. Faceva parte di quei movimenti che scatenarono la controversia anti-culto degli anni settanta e ottanta negli Stati Uniti e in Europa, e diede luogo, come reazione, al primo gruppo organizzato di movimenti anticulto, noto come FREECOG.\nNel 1974 essi cominciarono a sperimentare un metodo di evangelizzazione noto come \"flirty fishing\", ovvero l'uso del sesso per dimostrare l'amore di Dio e per guadagnarsi convertiti e supporto di ogni tipo. La pratica venne abbandonata nel 1987. Il fondatore e leader profetico, David Berg scelse il nome \"biblico\" di Moses David; egli comunicava con i suoi seguaci attraverso le \"Mo Letters\"; lettere di istruzione e consiglio su una miriade di argomenti spirituali e pratici, e continu\u00f2 fino alla sua morte, avvenuta nel 1994. Dopo la sua scomparsa, la vedova Karen Zerby, detta Maria, divenne il leader della \"Family\".\nLa sessualit\u00e0 libera del gruppo e la pubblicazione di scritti, foto e video che promuovevano e documentavano il contatto sessuale tra adulti e minori, e la \"sessualizzazione\" dei bambini port\u00f2 a numerose denunce per pedofilia. Alcune indagini giudiziarie e accademiche nel 1990 dichiararono che la \"Family\" era un ambiente sicuro per i bambini, anche se evidenziarono problemi sorti in passato. La leadership del movimento, ammettendo che solo alcuni minori vennero sottoposti ad abusi dal 1978 al 1986, emanarono direttive atte a proibire punizioni corporali eccessive e qualsiasi contatto sessuale tra adulti e minori. Chi venisse trovato colpevole di abusi dopo il dicembre del 1988 veniva scomunicato dalla Family. La Family ordina agli individui che vogliono denunciare abusi ai minori alle autorit\u00e0, oppure intraprendere azione legale contro un molestatore, di abbandonare la casa comunitaria fino a che la questione non venga risolta.\nL'8 gennaio 2005 Ricky Rodriguez, figlio di Karen Zerby ed ex membro del gruppo, uccise una donna, anch'essa in passato appartenente al movimento, e si suicid\u00f2; il dramma lasci\u00f2 di stucco sia gli appartenenti sia gli ex-membri, e diede luogo ad una considerevole attenzione da parte dei media: attenzione che \u00e8 stata poi fortemente amplificata dal libro-denuncia \"Not Without My Sister\", scritto dalle tre sorelle Juliana Buhring, Celeste Jones e Kristina Jones. Il libro racconta dell'esperienza all'interno del gruppo delle tre ragazze, fino alla loro fuga e rinascita.\nCredenze.\nGli studiosi hanno collocato la teologia basilare della \"\"Family\" dentro i limiti della tradizione cristiana, anche se il movimento ha idee non del tutto ortodosse. Per certi aspetti, essi si identificano e sono visti come cristiani fondamentalisti, anche se alcune delle loro idee e pratiche pi\u00f9 radicali sono ritenute non-tradizionali, se non addirittura eretiche, dalla maggioranza dei cristiani fondamentalisti e dai teologi. Alcune delle loro pratiche sessuali sembrano quelle di una parte dei primi cristiani ellenistici e romani (condannate dagli apostoli Pietro e Paolo), che avevano interpretato il comandamento dell'amore cristiano in senso sessuale.\nL'Internazionale dei Bambini di Dio afferma inoltre di credere che la Bibbia sia l'ispirata Parola di Dio e la rivelazione sacra. David Berg \u00e8 ritenuto un profeta, nel senso che trasmette il messaggio di Dio, non perch\u00e9 possa predire il futuro. Anche se frequentemente cerc\u00f2 di presagire eventi futuri, fu sempre molto impreciso. La \"Family\"\" crede che il suo \"mantello\", dopo la sua morte, sia passato alla moglie, Karen Zerby. I loro scritti ufficiali sono ritenuti parte della \"parola di Dio.\" In essi si afferma che non tutta la loro \"parola\" sia dello stesso livello di significativit\u00e0, ma che sia importante leggerla \"in toto\" e tenerla in conto.\nI \"Bambini\" sostengono che il grande impegno di evangelizzare il mondo sia dovere di ogni cristiano, e che tutta la loro vita debba essere dedicata al servizio di Dio e degli altri. Nel movimento vi sono vari livelli di appartenenza, ed i pi\u00f9 impegnati, i \"Family Disciples,\" vivono in comuni, ed incoraggiano ad avere molti figli. All'inizio la contraccezione veniva scoraggiata, ma attualmente la scelta \u00e8 lasciata agli individui e non \u00e8 una pratica desueta.\nUn cardine centrale della loro teologia \u00e8 la \"Legge dell'Amore\" che, in modo semplice, sostiene che se le azioni di una persona sono motivate dall'amore non egoistico, sacrificale e non sono intenzionalmente dannose per altri, queste azioni sono in accordo alle Scritture e sono, dunque, legittime agli occhi di Dio. Il movimento crede che questo cardine prevalga su tutte le altre leggi bibliche, eccetto quelle che proibiscono l'omosessualit\u00e0 maschile, che viene ritenuta abominevole.\nI \"Bambini\" credono che Dio abbia creato la sessualit\u00e0 umana, che essa sia una necessit\u00e0 naturale, emozionale e fisica, e che le relazioni di tipo eterosessuale tra adulti consenzienti e in et\u00e0 legale sia una meraviglia pura e naturale della creazione di Dio, e che sia permessa secondo le Scritture. I membri adulti possono copulare con qualsiasi membro adulto dell'altro sesso. Ai teenager dai 16 anni \u00e8 consentito copulare con altri membri sotto i 21 anni. Sin dal 1986, il sesso tra minorenni ed adulti \u00e8 proibito. I membri dei COG vengono incoraggiati a copulare con qualsiasi membro che ne abbia bisogno, azione nota comunemente come \"sharing\" (condivisione) o \"sesso sacrificale\". La loro dottrina afferma che i membri non possono subire pressioni per essere indotti ad intrattenere rapporti sessuali contro la loro volont\u00e0, anche se numerosi ex-membri hanno affermato di aver subito forte coercizione per lo \"share\" e che se non lo facevano venivano etichettati come egoisti e non affettuosi.\nLe controverse pratiche sessuali (\"flirty fishing\", \"sharing\") vengono fatte risalire da Stephen A. Kent al precoce abuso sessuale subito da Berg: i COG, di conseguenza, sarebbero stati forgiati sulla base dei bisogni sessuali di Berg, Questi avrebbe iniziato a giustificare, nella sua \"teologia\", i suoi comportamenti perversi per poi propagarli a tutto il gruppo, tramite la sua autorit\u00e0 di leader carismatico, come \"azioni religiose\".\nDi Fiorino avanza un'altra ipotesi interpretativa, complementare e sinergica, sull'impiego del sesso nei COG:\nil sesso conferisce un enorme potere, e l'esperienza del potere sulle persone acquista maggiore rilievo in una condizione di anomia. L'impiego del sesso si collocherebbe quindi all'interno delle tecniche di manipolazione per legare gli adepti al gruppo.\nIn uno dei pi\u00f9 radicali esperimenti sociali di costruzione di una comunit\u00e0 artificiale, la distruzione della famiglia nucleare e la \"liberazione\" della sessualit\u00e0, va in direzione dell'aumento di potere della leadership. I figli diventano figli della comunit\u00e0 artificiale, del culto, del leader carismatico. \nAnche Maria con the \"Loving Jesus Revolution\" sembra sfruttare la dissonanza provocata dalle sue stravaganti fantasie masturbatorie, come prova di fedelt\u00e0, per ribadire la coesione del gruppo ed ottenere il riconoscimento della propria autorit\u00e0.\nI COG professano un culto apocalittico, e credono che si viva nel periodo della Scrittura noto come la \"Fine dei giorni\" oppure il \"Tempo della fine,\" era che precede immediatamente il ritorno di Ges\u00f9 Cristo. Prima dell'evento, essi credono che il mondo sar\u00e0 governato per 7 anni dall'Anticristo, instaurante un governo mondiale che ad un certo punto verr\u00e0 completamente posseduto da Satana. Verr\u00e0 quindi un tempo drammatico noto come la Grande tribolazione con cruente persecuzioni dei cristiani e tremendi disastri naturali e non. Alla fine del periodo, i cristiani fedeli verranno portati in cielo in un evento denominato come la Rapture, seguito poco dopo dalla battaglia tra Ges\u00f9 e l'anticristo, nota come la \"Battaglia di Armageddon\", nella quale l'anticristo verr\u00e0 sconfitto. Ges\u00f9 Cristo quindi regnerebbe sulla Terra per 1000 anni, per un periodo denominato, appunto, il \"\"Millennio\".\nLe dichiarazioni ufficiali della \"Family\" sul loro credo e la loro interpretazione delle scritture possono essere trovate qui: \nInsegnamenti recenti.\nGli insegnamenti recenti della \"Family\"\" si centrano attorno a quello che chiamano le \"nuove armi di tipo spirituale\" (che mostra convergenze con la New Age degli anni novanta). La Family crede che essi siano soldati nella guerra spirituale del bene contro il male, la quale ha come obiettivo le anime ed i cuori delle persone. Anche se alcune di queste idee non sono nuove per la Family, di recente hanno assunto una maggiore importanza. Queste idee comprendono:\nProfezia: nel gergo della famiglia, la definizione tradizionale di \"profezia\" (predizione degli eventi futuri) \u00e8 stata estesa per riferirsi ad ogni messaggio ricevuto dal mondo attraverso il \"mondo degli spiriti\" avente come fonte Ges\u00f9, il defunto David Berg, oppure altri \"spiriti guida\" (vedi sotto). Una grande enfasi \u00e8 stata posta sul fatto che ogni membro utilizzi la \"profezia\" direttamente e regolarmente per guidare la propria vita giornaliera. Anche se la profezia, nota come \"channeling\", \u00e8 stata parte del movimento sin dagli inizi, ha assunto maggiore significativit\u00e0 in anni recenti. Studiosi di nuove religioni hanno notato come la \"Family\" sia l'unica, tra i nuovi movimenti religiosi, a presentare questa decentralizzazione e democratizzazione della guida divina.\nAlcuni membri famosi (del passato e del presente).\nFamosi attori come i fratelli River Phoenix, Joaquin Phoenix, Summer Phoenix, Rain Phoenix e Rose McGowan erano membri del gruppo durante la loro infanzia, per un errore da parte dei genitori che non sapevano dei rituali. Il famoso chitarrista blues e membro fondatore dei Fleetwood Mac, Jeremy Spencer, era stato un membro del gruppo sin dal 1971. Anche l'attrice comica Tina Dupuy era un'adepta, ed ora menziona la sua infanzia nella sua rappresentazione comica.\nStatistiche.\nSecondo i \"Bambini di Dio\", nel 1972 esistevano 130 comunit\u00e0 o \"colonie\" in 15 paesi. Nel 1993, circa 7.000 dei 10.000 membri avevano meno di 18 anni di et\u00e0. Statistiche recenti della \"The Family International\" calcolano in circa 12.000 i membri a tempo pieno ed i seguaci, distribuiti in 100 paesi (circa 4.000 adulti a tempo pieno e 4.000 bambini) che operano in oltre 1.400 comunit\u00e0, o \u201ccase\u201d. Alcune stime hanno calcolato in circa 35.000 il numero di persone che per un certo tempo sono stati parte del gruppo. La \"Famiglia Internazionale\" in Italia ha la sua sede principale a Villafranca di Verona.\nProgrammi, progetti, e lavori in corso.\nLa \"Famiglia Internazionale\" (come il gruppo oggi chiama se stesso) o \"La Compagnia della Famiglia Internazionale\" ha vari programmi nei quali opera: i principali sono la \"Family Care Foundation\", la \"Aurora Productions AG\" e la \"Activated Ministries\". Vi sono comunque molte altre attivit\u00e0 in molti paesi nel mondo.\nLeadership, uffici regionali, e gestione economica.\nLa leadership della Family International \u00e8 guidata da:\nSotto di loro, il controllo \u00e8 diviso in \"World Services\", \"Creations\", and \"Family Care Foundation\". Ogni regione \u00e8 guidata da una squadra di Continental Officers (COs), ogni squadra \u00e8 composta solitamente da cinque a sette membri. Le strutture di gestione sotto le squadre CO sono pi\u00f9 variabili ed i loro membri cambiano spesso.\nCollegamenti esterni.\nPunti di vista opposti.\n[[Categoria:Fedi, tradizioni e movimenti religiosi]]\n[[Categoria:Nuovi movimenti religiosi]]"}
{"id": "534550", "revid": "580", "url": "https://it.wikipedia.org/wiki?curid=534550", "title": "Girolamo Fazio", "text": "Biografia.\nNato e cresciuto nelle campagne di Trapani, in contrada Fulgatore.\nConsegue la maturit\u00e0 al Liceo Classico Ximenes e si laurea in Giurisprudenza a Palermo. Avvocato, dal 1985 \u00e8 iscritto all'Ordine degli Avvocati di Trapani e dal 1997 nell'albo speciale dei legali cassazionisti.\n\u00c8 stato docente di materie giuridiche nella Facolt\u00e0 di Giurisprudenza dell'Universit\u00e0 di Palermo e nel \"Polo Didattico\" di Trapani e presso la Facolt\u00e0 di Scienze Politiche della stessa universit\u00e0. Gestisce, insieme alla famiglia, l'azienda vitivinicola ereditata dal padre a Fulgatore, da lui sviluppata, Fazio wines.\nAttivit\u00e0 politica.\nAlle elezioni comunali del 25 novembre 2001 \u00e8 stato eletto sindaco di Trapani con Forza Italia al primo turno con il 60,1% dei voti. Guida una giunta di centro-destra.\n\u00c8 stato uno dei fautori dello svolgimento a Trapani dell'America's Cup.\nNelle elezioni amministrative del 13 maggio 2007 \u00e8 stato riconfermato con una percentuale di voti del 64,2%, con una coalizione di centro destra, fino al 2012.\nHa aderito al PdL nel giugno 2011.\nNel maggio 2012 \u00e8 eletto consigliere comunale di Trapani nella \"lista Fazio\" con 610 preferenze.\nIl 28 ottobre 2012 viene eletto deputato all'Assemblea regionale siciliana primo eletto nella lista del Popolo della Libert\u00e0 nel collegio provinciale di Trapani con 6.283 voti, ma si iscrive al gruppo misto.\nNel febbraio 2017, a seguito di una causa civile, viene dichiarato decaduto con un voto dal consiglio comunale di Trapani, ma nell'aprile successivo viene reintegrato dal tribunale. Sempre ad aprile annuncia la sua candidatura per un terzo mandato da sindaco di Trapani. Alle elezioni dell'11 giugno 2017 \u00e8 il primo dei candidati a sindaco, con il 31,8%, ma il 13 giugno annuncia che si ritira da ballottaggio.\nOpposizione a Centrale Solare Insolation 17.\nNel mese di ottobre 2013, Girolamo Fazio presenta una interrogazione parlamentare all'ARS in cui chiede al presidente della Regione Siciliana ed agli assessori regionali al Territorio e Ambiente e all'Energia di intervenire per bloccare la costruzione di una centrale solare termodinamica, da parte della societ\u00e0 Insolation 17 Srl, in Contrada Carcitella, a Mazara del Vallo. La giustificazione sarebbe un presunto impatto ambientale che stravolgerebbe l'ecosistema della zona. Il deputato richiama una criticata mozione presentata al Senato, nel luglio 2009, in cui si affermava impropriamente che il solare termodinamico sia sempre combinato con altre fonti non rinnovabili. L'evidente riferimento alla data era all'unico progetto in essere, quello Archimede a Priolo Gargallo di ENEL che \u00e8 un campo solare che produce vapore a servizio della aderente centrale a ciclo combinato a gas. Il progetto Insolation 17 invece non prevede alcun funzionamento ibrido con centrali termoelettriche.\nVicende giudiziarie.\nNel 2005, a seguito di una grave situazione di tensione creatasi nell'ambito della gestione dei rifiuti, che doveva passare alla gestione dell'ATO Rifiuti viene indagato. Il Sindaco contestava l'operato dell'ATO, sostenendo che le iniziative che si intendevano intraprendere avrebbero danneggiato i cittadini. L'ATO ha iniziato la sua attivit\u00e0 solo nel mese di settembre del 2009, nonostante la societ\u00e0 fosse stata creata e sostenuta economicamente dai comuni aderenti nel 2002.\nIn una registrazione telefonica il sindaco trapanese dice al consigliere comunale Vito Dolce, allora suo compagno di partito: \"Io sono costretto a prendermela con lei, nonostante non abbia nulla contro di lei... o io, luned\u00ec mattina, ho le dimissioni (di Vincenzo Scontrino, neoamministratore dell'ATO, amico di Dolce ed in rotta con Fazio) qua davanti, o lei marted\u00ec mattina...\u201d.\nProcessato, il 7 marzo 2006 viene dichiarato in primo grado colpevole dei delitti di violenza privata e consumata e viene condannato ad un anno di interdizione dai pubblici uffici, al risarcimento dei danni a favore degli stessi Dolce e Scontrino, quindi alla pena di sei mesi di reclusione. Assolto invece per il reato di abuso d'ufficio. In appello nel 2008 \u00e8 stata confermata l'assoluzione di Fazio per il reato di abuso d'ufficio e ridotta la condanna a 4 mesi per i delitti di violenza privata, sostituendola con la pena di una multa di 1.520 euro, con l'esclusione delle altre pene accessorie.\nIl 19 maggio 2017 viene posto ai domiciliari con l'accusa di aver intascato tangenti per fondi riguardanti il trasporto marittimo dall'armatore Ettore Morace, anch'egli arrestato. \nIl 31 maggio, con decreto del Presidente del Consiglio dei Ministri, ne era stata accertata la sospensione dalla carica di Deputato dell'Ars, n. 235 con effetto a decorrere dall'11 maggio 2017.Il 3 giugno il Gip lo ripone in libert\u00e0. Il 14 giugno si dimette da deputato all'Ars."}
{"id": "534552", "revid": "77358", "url": "https://it.wikipedia.org/wiki?curid=534552", "title": "Retta normale alla curva", "text": ""}
{"id": "534557", "revid": "404449", "url": "https://it.wikipedia.org/wiki?curid=534557", "title": "Fabrizio Neri", "text": "\u00c8 stato sindaco di Massa dal 26 maggio 2003 al 27 aprile 2008.\nBiografia.\nLaureato in Fisica, \u00e8 stato insegnante di scuola superiore, in seguito ha gestito, con la famiglia, un albergo della zona dei Ronchi ed \u00e8, dal 2002, Direttore provinciale della Confcommercio.\nEletto Consigliere comunale di Massa per il Partito Popolare Italiano nel 1994 e nel 1998, ha ricoperto la carica di vice sindaco ed assessore all'Urbanistica fino al 2000.\nNel 2001 ha aderito alla Margherita, assumendone la carica di coordinatore comunale.\nAlle elezioni comunali del 25 e 26 maggio 2003 \u00e8 stato eletto sindaco di Massa al primo turno con il 64,2% dei voti. Nelle amministrative del 13-14 aprile 2008, il consenso \u00e8 calato a poco pi\u00f9 del 38%, costringendo il candidato Neri al secondo turno, nel quale viene nettamente sconfitto dal candidato de la Sinistra l'Arcobaleno Roberto Pucci."}
{"id": "534561", "revid": "6923", "url": "https://it.wikipedia.org/wiki?curid=534561", "title": "Luogo di origine di Ges\u00f9", "text": "Con luogo di origine di Ges\u00f9 si pu\u00f2 intendere sia il luogo dove Ges\u00f9 \u00e8 nato sia quello dove \u00e8 risieduto prima di intraprendere la sua attivit\u00e0 di predicatore itinerante. Secondo la narrazione dei due vangeli di Matteo e Luca, raccolta dalla successiva tradizione cristiana, il luogo di nascita \u00e8 Betlemme di Giudea (), mentre Nazaret di Galilea \u00e8 il luogo dove ha trascorso l'infanzia e la giovinezza, guadagnandosi l'epiteto di Nazareno. Durante la sua vita pubblica invece la sua residenza pi\u00f9 frequente era probabilmente a Cafarnao ( e \"passim\"). \nIn epoca moderna alcuni studiosi laici e cristiani hanno ipotizzato come luogo di nascita di Ges\u00f9 anche la stessa Nazaret o altre localit\u00e0 della Galilea, mentre per la sua residenza sono state proposte, da alcuni, anche localit\u00e0 alternative a quelle evangeliche, indagando i possibili significati del termine \"Nazareno\".\nLuogo di nascita nei Vangeli.\nAll'interno del Nuovo Testamento la nascita di Ges\u00f9 \u00e8 descritta esplicitamente solo nel secondo capitolo di Matteo e di Luca. I due vangeli forniscono elementi comuni, come i nomi di Giuseppe e Maria, il concepimento verginale di Ges\u00f9, la nascita a Betlemme al tempo di Erode, la successiva residenza a Nazaret. \u00c8 diversa invece la narrazione in relazione a temi come l'arrivo dei Magi e il viaggio in Egitto (citati in Matteo) e l'adorazione dei pastori (citata invece in Luca).\nMarco.\nIl Vangelo secondo Marco, considerato il pi\u00f9 antico dei vangeli, non descrive l'infanzia di Ges\u00f9: Betlemme non viene quindi nominata e la stessa Nazaret \u00e8 citata espressamente una sola volta () scrivendo che \u00abin quei giorni Ges\u00f9 venne da Nazaret di Galilea e fu battezzato da Giovanni nel Giordano\u00bb. \nIn un altro passo, Marco scrive comunque che dopo aver predicato in Galilea \u00aband\u00f2 nella sua patria (\u03c0\u03b1\u03c4\u03c1\u03af\u03c2) e i discepoli lo seguirono\u00bb (). Quale sia la \"patria\" non \u00e8 esplicitato in questo passo dell'evangelista, n\u00e9 nei passi paralleli di e . Luca invece precisa in che Ges\u00f9 \"venne a Nazar\u00e0 (variante aramaica di Nazaret) dove era stato allevato\" (\"tetramm\u00e9nos\", participio del verbo \"tr\u00e9fo\", allevare, vedi p.es. \"orfanotrofio\").\nGli esegeti cristiani non traggono quindi da Marco elementi validi per stabilire il luogo di nascita di Ges\u00f9 e, sulla base del passo parallelo di , spesso interpretano l'accenno alla \"patria\" di non come citt\u00e0 di nascita, ma di residenza durante gli anni dell'infanzia.\nPer altri storici, al contrario, il riferimento a Nazaret (esplicito in e implicito in , intendendo \"patria\" come luogo di nascita) sono decisivi per affermare la nascita di Ges\u00f9 a Nazaret, o quanto meno, per escludere la sua nascita a Betlemme, affermata da Matteo e da Luca.\nMatteo.\nDiversamente dal Vangelo di Marco, il Vangelo di Matteo premette al ministero pubblico il racconto della nascita di Ges\u00f9 preceduto dall'annunciazione a Giuseppe da parte di un angelo.\nMatteo non precisa in quale citt\u00e0 siano avvenuti il concepimento di Maria e l'annunciazione a Giuseppe ma poi scrive che \u00abGes\u00f9 nacque a Betlemme di Giudea, al tempo del re Erode\u00bb ().\nIn seguito Matteo descrive l'Epifania, cio\u00e8 la visita alla famiglia dei Magi mandati da Erode (). Il luogo dell'incontro \u00e8 \u00abnella casa\u00bb di Betlemme (). Quindi segue il racconto dell'avvertimento in sogno, e della fuga in Egitto per fuggire dalla strage degli innocenti ordinata da Erode (). \nUna volta morto Erode la famiglia torna nella terra d'Israele (). Giuseppe per\u00f2 decide di non andare in Giudea, avendo paura di tornarvi perch\u00e9 l\u00ec regnava Archelao figlio di Erode e allora, avvertito in sogno da un angelo, decide di recarsi in Galilea stabilendosi con la famiglia a Nazaret.\nNella descrizione di tutti questi eventi Matteo si cura di precisare, implicitamente o esplicitamente, che rappresentano compimenti di profezie precedenti: il concepimento verginale di Maria (;); la nascita a Betlemme (; ); il \"suo astro\" (; ); la visita dei Magi (; ); la strage degli innocenti (; ); la fuga in Egitto (; ); la residenza a Nazaret (). Anche il precedente racconto della genealogia di Ges\u00f9 () ha una funzione di raccordo con l'Antico Testamento (\u00e8 stato osservato che se Ges\u00f9 non \u00e8 nato da Giuseppe, ma dallo \u00abspirito di Dio\u00bb, non dovrebbe avere pi\u00f9 senso la genealogia che lega il padre alla dinastia di Davide.\nIl tentativo di derivare Ges\u00f9 come l'Unto del Signore in virt\u00f9 dell'Incarnazione e della sola Sua natura divina equivale al monofisismo, che subordina, in senso temporale e di importanza, la natura umana a quella divina e che poi conduce ad una forma del subordinazionismo. \nLa genealogia afferma Ges\u00f9 come l'Unto del Signore anche in forza della Sua natura umana e della famiglia di Nazareth, Unto alla maniera di Re Davide, entrambi sommi sacerdoti come Melchisedek:\nL'adozione paterna non muta l'Unzione del Signore tra Mos\u00e8 e i suoi primogeniti, quanto l'\"adozione\" (paterna) di Ges\u00f9 non muta la sua Unzione rispetto ai suoi primogenitori, in quanto uomo.\nSecondo la teoria delle due fonti, attualmente prevalente tra studiosi ed esegeti, Matteo (che si rivolge principalmente a Giudei e giudeo-cristiani) ha redatto il suo Vangelo in seguito a quello di Marco e basandosi su esso. Indipendentemente dal valore storico degli eventi narrati, l'aggiunta della nascita a Betlemme e la precisazione dei compimenti delle profezie \u00e8 necessaria all'esigenza della comunit\u00e0 di giudeo-cristiani di accordare la figura di Ges\u00f9 con le profezie vetero-testamentarie che attendevano un Messia nato a Betlemme e discendente da Davide, anche in polemica con i Giudei che non ne hanno riconosciuto la dignit\u00e0 di Messia.\nLuca.\nIl Vangelo di Luca propone una narrazione differente da Matteo degli eventi della nascita di Ges\u00f9, concordando comunque sulla localit\u00e0 di Betlemme. Al momento dell'annunciazione dell'angelo, che ha come destinataria Maria, sia questa (esplicitamente) che Giuseppe (implicitamente) si trovano a Nazaret (), che sembra la loro residenza. Successivamente Luca menziona il censimento indetto da Augusto, al tempo di Quirinio (vedi Censimento di Quirinio), che costringe Giuseppe e Maria a recarsi a Betlemme in Giudea (). Il motivo del viaggio sembra dovuto al fatto che il censimento non era residenziale ma in base alla citt\u00e0 d'origine. A Betlemme nasce Ges\u00f9 in una stalla (): quest'ultimo particolare non \u00e8 esplicitato da Luca ma viene accennata la mangiatoia (\"presepe\" in latino) per gli animali.\nAlla nascita segue l'adorazione dei pastori, la circoncisione di Ges\u00f9 e la presentazione al Tempio. Al termine la famiglia ritorna a Nazaret, \"la loro citt\u00e0\" (). Nella narrazione di Luca non vengono menzionati i Magi e la fuga in Egitto.\nGiovanni.\nNel Vangelo di Giovanni, come in quello di Marco, non \u00e8 descritta la nascita di Ges\u00f9. Tuttavia viene nominata Betlemme dai suoi avversari Giudei:\nSecondo gli esegeti cattolici, in questo passo bisogna vedervi l'ironia che caratterizza talvolta la narrazione di Giovanni: gli avversari rifiutano che Ges\u00f9 sia il Messia notando come, a loro dire, non fosse originario di Betlemme, che secondo \u00e8 la citt\u00e0 di origine del Messia, mentre il lettore che conosce i racconti dell'infanzia di Matteo e Luca vede nel loro rifiuto un'involontaria (e ironica) affermazione della messianicit\u00e0 di Ges\u00f9.\nQuesta interpretazione \u00e8 respinta da esegeti laici e protestanti: per essi, Giovanni non ritiene che Ges\u00f9 sia originario di Betlemme e rileva l'incomprensione dei Giudei della reale figura di Ges\u00f9, che non ha bisogno n\u00e9 di essere nato a Betlemme n\u00e9 di discendere da Davide.\nLa nascita nei vangeli apocrifi.\nAnche nei cosiddetti vangeli apocrifi dell'infanzia viene descritta la nascita di Ges\u00f9, arricchendola di particolari e aspetti miracolistici. Data la tarda et\u00e0 di composizione e il prevalere dell'interesse magico-fiabesco, il valore storico di questi testi \u00e8 pressoch\u00e9 nullo.\nIl Protovangelo di Giacomo (met\u00e0 II secolo) armonizza la narrazione di Matteo (Magi e persecuzione di Erode) e Luca (censimento). Quanto al luogo, la nascita avviene a Betlemme in una grotta (cc. 17 - 18), non in una stalla come suggerito da . Questo particolare, assente nei vangeli canonici, \u00e8 diventato un elemento importante nella rappresentazione del presepe. L'architettura della Basilica della Nativit\u00e0 di Betlemme conferma questa tradizione.\nTale particolare non deve essere necessariamente visto come in antitesi con l'altra diffusa tradizione popolare della nascita in una stalla basata su Luca: l'orografia della Palestina \u00e8 caratterizzata da numerose piccole grotte che venivano spesso usate come dispense o piccole stalle, sovente ampliate e incorporate in costruzioni in muratura.\nIl tardo Vangelo arabo dell'infanzia (probabilmente VIII-IX secolo) riprende dal Protovangelo la nascita a Betlemme in una grotta (c.2).\nNel tardo Vangelo dello pseudo-Matteo (VIII-IX secolo) la tradizione della grotta del Protovangelo viene armonizzata con quella della stalla dei vangeli canonici: a Betlemme Maria partorisce il bambino in una grotta (c. 13), quindi il terzo giorno si trasferiscono in una stalla (c.14) dove sono presenti l'asino e il bue poi diventati tradizionali.\nStoricit\u00e0 della nascita a Betlemme.\nSecondo la tradizione cristiana i racconti del secondo capitolo di Matteo e di Luca non devono essere intesi come antitetici ma complementari. In essi compaiono creature e fenomeni soprannaturali e altri elementi tipicamente leggendari (angeli, \"il suo astro\", la persecuzione dell'eroe neonato). \u00c8 innegabile inoltre che gli evangelisti (soprattutto Matteo) abbiano l'implicito (=;=) ed esplicito () intento di dimostrare la messianicit\u00e0 di Ges\u00f9 tramite l'avveramento di profezie dell'Antico Testamento, ma questo non deve essere necessariamente inteso come motivo di a-storicit\u00e0. Altri teologi - come ad esempio Raymond Brown, John Dominic Crossan, Rudolf Bultmann - considerano, invece, non storici questi due resoconti evangelici e ritengono che la narrazione della nascita di Ges\u00f9 sarebbe stata modellata su quella di Mos\u00e8, cos\u00ec come non ritengono storico l'espediente di Luca di ricorrere al censimento per far giungere a Betlemme Maria e Giuseppe e sottolineano, inoltre, le diverse motivazioni della presenza a Betlemme date invece da Matteo, il quale suggerisce che fosse gi\u00e0 la residenza di Maria e Giuseppe (che, al contrario, nel resoconto lucano non sembra avere propriet\u00e0 in Betlemme); ritengono infine inconciliabili anche i racconti in cui i due evangelisti fanno poi spostare da Betlemme a Nazaret la Sacra Famiglia.\nSecondo questa tradizione e molti studiosi moderni sulla base della convergenza delle differenti narrazioni di Matteo e Luca, che rappresentano le uniche fonti storiche relative alla nascita di Ges\u00f9, il luogo di nascita di Ges\u00f9 \u00e8 quindi Betlemme. Al contrario, studiosi laici contemporanei e alcuni cristiani privano invece di valore storico i racconti dell'infanzia. Secondo questi studiosi, l'affermazione della nascita a Betlemme non \u00e8 un dato storico ma un simbolo teologico della messianicit\u00e0 davidica di Ges\u00f9.\nAlcuni hanno ipotizzato come luogo di nascita di Ges\u00f9 Nazaret, la stessa citt\u00e0 dove sarebbe cresciuto, o altre localit\u00e0 della Galilea, in primo luogo Cafarnao. Altri studiosi, pur non indicando una localit\u00e0, hanno comunque escluso che potesse essere nato a Betlemme. Tuttavia risulta arduo per l'esegesi moderna produrre fonti a sostegno della nascita di Ges\u00f9 in un luogo differente da Betlemme, visto che le uniche fonti esistenti sono i racconti dell'infanzia in Matteo e Luca e, stando alle fonti, Ges\u00f9 \u00e8 nato a Betlemme e cresciuto a Nazaret. &lt;br&gt;Le uniche due fonti che parlano della nascita a Betlemme, i vangeli di Matteo e Luca, sono comunque ritenute, anche da alcuni studiosi cristiani, non storiche ma rispondenti alle necessit\u00e0 redazionali e teologiche degli evangelisti stessi, in relazione a profezie e narrazioni dell'Antico Testamento e a Betlemme come citt\u00e0 di Davide. Viste queste premesse, il luogo di nascita a Betlemme, patria del messia atteso, viene quindi rifiutato da altri studiosi, anche se ci\u00f2 non inficia il valore teologico dei due racconti della Nativit\u00e0. &lt;br&gt;Raymond Brown - che considera i due resoconti dell'infanzia non storici e in contraddizione tra loro, tanto \"che gli sforzi per armonizzare le narrazioni in una storia consecutiva sono del tutto infruttuosi\" - sottolinea che \"in un certo senso le narrazioni della nascita e dell'infanzia di Ges\u00f9 sono le ultime frontiere da attraversare nell'incessante avanzamento dell'approccio scientifico (critico) ai Vangeli. Per i cristiani pi\u00f9 conservatori questa frontiera pu\u00f2 essere senza alcuna demarcazione, poich\u00e9 ci sono ancora molti che non riconoscono che il materiale dell'infanzia ha un'origine e una qualit\u00e0 storica molto diversa da quella del resto dei Vangeli\". Questo teologo considera tali \"evangelisti come autori veramente creativi e non semplici redattori\" e, in merito alla ricerca storica relativa, osserva che \"il risultato finale di alcuni aspetti di questa ricerca passata \u00e8 stato, per i cristiani istruiti, quasi di imbarazzo sul valore delle narrative dell'infanzia. Ora la dottrina biblica sembra muoversi in una fase di ricerca pi\u00f9 feconda, mentre cerca di recuperare il valore delle storie d'infanzia a livello teologico\". &lt;br&gt;Anche il teologo John Dominic Crossan - analogamente a un altro teologo, Rudolf Bultmann - ritiene che le narrazioni di Matteo e Luca, \"caratterizzate da una tale libert\u00e0 compositiva\", non abbiano carattere storico ma rispondano alle necessit\u00e0 teologiche degli evangelisti.\nSito tradizionale della nascita a Betlemme.\nLa tradizione cristiana colloca la nascita di Ges\u00f9 a Betlemme nel luogo racchiuso all'interno della Basilica della Nativit\u00e0, fatta costruire dall'augusta Elena nel IV secolo. Il punto preciso si trova in una grotta sotto la basilica, contrassegnato da una stella d'argento con l'incisione latina \"VERBUM CARO HIC FACTUM EST\", \"qui il verbo si \u00e8 fatto carne\". La localizzazione si basa su un'antica tradizione cristiana e non pu\u00f2 essere dimostrata in altro modo.\nLa Betlemme di Galilea.\nIn Galilea esisteva un'altra Betlemme, chiamata anche Betlemme di Nazar, a undici chilometri da Nazaret, menzionata in Giosu\u00e8 (), e il Cheyne sugger\u00ec una possibile nascita di Ges\u00f9 in questo paese, ma l'ipotesi non ha avuto seguito.\nLuogo di residenza nei Vangeli: Nazaret.\nCirca il luogo di residenza di Ges\u00f9 prima dell'inizio della sua attivit\u00e0 pubblica, i Vangeli riferiscono che viveva con la famiglia a Nazaret ().\nInoltre per quattro volte () Ges\u00f9 viene detto \"di/da Nazaret\" (\u03b1\u03c0\u03cc/\u1f72\u03ba \u039d\u03b1\u03b6\u03b1\u03c1\u03ad\u03c4/\u039d\u03b1\u03b6\u03b1\u03c1\u03ad\u03b8, \"ap\u00f2 / ek Nazar\u00e8t\"). Altre 6 volte () \u00e8 detto \"Nazareno\" (\u03bd\u03b1\u03b6\u03b1\u03c1\u03b7\u03bd\u03cc\u03c2, \"nazaren\u00f2s\", nella Vulgata \"Nazarenus\"). L'aggettivo \"nazaren\u00f2s\" non deriva direttamente dal toponimo Nazaret (ci si dovrebbe aspettare \"nazaretan\u00f2s\") ma dalla sua variate aramaica \"Nazar\u00e0\", testimoniata in (reso nelle versioni bibliche moderne con Nazaret per uniformit\u00e0).\nSecondo la tradizione cristiana, l'espressione e l'aggettivo sono riferiti alla citt\u00e0 di origine di Ges\u00f9, Nazaret, che la tradizione cristiana identifica con l'odierna Nazaret. Alcuni storici moderni contestano che la citt\u00e0 di origine di Ges\u00f9 fosse chiamata Nazaret o si identifichi con l'odierna Nazaret, mentre l'archeologo James F. Strange ritiene che ai tempi di Ges\u00f9 Nazaret esisteva ma aveva scarsa importanza, essendo un villaggio di circa 500 abitanti. Nel 2009, durante una campagna di scavi nell'area dell'odierna Nazaret guidata dall'archeologa Yardenna Alexandre, \u00e8 stata scoperta per la prima volta una casa privata risalente all'epoca di Ges\u00f9.\nGes\u00f9 \"Nazareno\".\nIn Vangeli e Atti Ges\u00f9 \u00e8 chiamato 13 volte \"Nazoreo\" (\u03bd\u03b1\u03b6\u03c9\u03c1\u03b1\u1fd6\u03bf\u03c2, \"nazor\u00e0ios\"). Al sostantivo sono stati attribuiti diversi significati:\nStoricit\u00e0 della residenza a Nazaret.\nSecondo la tradizione cristiana il luogo nel quale Ges\u00f9 ha trascorso la sua vita privata pre-pubblica \u00e8 Nazaret di Galilea, come testimoniato dai Vangeli e dagli altri scritti del Nuovo Testamento, le principali fonti storiche su Ges\u00f9. Ges\u00f9 viene anche indicato col termine di non chiara origine \"nazoreo\", che pu\u00f2 indicare il voto di nazireato oppure pu\u00f2 essere un appellativo messianico. Il disprezzo per i Galilei che nutrivano gli Ebrei della Giudea, centro della religione e cultura ebraica, pu\u00f2 essere considerato come argomento a favore dell'origine nazaretana di Ges\u00f9: gli evangelisti difficilmente avrebbero inventato un'origine cos\u00ec modesta per il Figlio di Dio.\nSecondo alcuni studiosi laici moderni, l'appellativo teologico-messianico \"Nazoreo\", storpiato in \"Nazareno\", \u00e8 stato storicizzato dagli evangelisti nell'indicazione del luogo di origine di Ges\u00f9 a Nazaret. Il vero luogo di origine di Ges\u00f9 non ci sarebbe, in questo caso, noto, ma qualche studioso ha proposto in alternativa a Nazaret la citt\u00e0 di Cafarnao come luogo di origine di Ges\u00f9. A sostegno di questa tesi viene citato un passo del Vangelo di Giovanni in cui Ges\u00f9 predica nella sinagoga di Cafarnao e i suoi oppositori dicono di lui che \u00e8 il figlio di Giuseppe (), ma una spiegazione alternativa \u00e8 che Giuseppe potrebbe avere esercitato la professione a Cafarnao per un certo periodo.\nNazaret ai tempi di Ges\u00f9.\nPrima dell'era cristiana il toponimo \"Nazaret\" non compare nell'Antico Testamento o in altre fonti storiche. \nScavi archeologici compiuti in loco hanno comunque dimostrato che la localit\u00e0 era abitata gi\u00e0 dal periodo del bronzo medio, anche se non hanno fornito indicazioni sul nome usato a quel tempo. La pi\u00f9 antica testimonianza storica che riferisce il toponimo \"Nazaret\" \u00e8 la cosiddetta Lapide di Cesarea ritrovata nel 1962 e datata al III secolo, che la identifica come sede di una delle 24 classi sacerdotali poco dopo la rivolta di Bar Kokheba (132-135). All'epoca di Ges\u00f9 il villaggio con il comprensorio contava al massimo alcune centinaia di abitanti. Nazaret si trovava a circa 6\u00a0km dalla citt\u00e0 di Sefforis, l'odierna Zippori, che era un centro molto importante; \u00e8 probabile che le scarse notizie storiche su Nazaret siano dipese dal fatto che era messa in ombra da proprio da Sefforis, in cui anche Ges\u00f9 avrebbe lavorato da giovane per un certo periodo insieme al padre Giuseppe.\nSito della residenza a Nazaret.\nLa tradizione cristiana non ha tramandato dai primi secoli la memoria del luogo dove sarebbe vissuta la sacra famiglia a Nazaret, diversamente dal luogo della nascita (Basilica della Nativit\u00e0 a Betlemme) e da quello dell'Annunciazione (Basilica dell'Annunciazione a Nazaret). Una tradizione tardiva (VII secolo) identifica la casa e il laboratorio artigianale di Giuseppe, sede della sacra famiglia fino almeno alla sua morte, col sito dell'attuale Chiesa di San Giuseppe, anticamente nota come Chiesa della nutrizione (di Ges\u00f9)."}
{"id": "534562", "revid": "6923", "url": "https://it.wikipedia.org/wiki?curid=534562", "title": "Young Vivian", "text": "Biografia.\n\u00c8 stato per due volte il premier di Niue. Per un breve periodo, Vivian \u00e8 stato premier di Niue in seguito alla morte di Robert Rex, dal 12 dicembre 1992 al 9 marzo 1993, venendo poi sconfitto alle elezioni da Frank Lui.\nCandidato sempre dal Partito del Popolo di Niue, ha sconfitto il precedente Premier Sani Lakatani nelle elezioni del maggio 2002, ricoprendo il ruolo per due mandati, fino al 2008.\nPrecedentemente \u00e8 stato anche il segretario generale della Comunit\u00e0 del Pacifico dal 1979 al 1982. Fu rieletto all'Assemblea di Niue nelle ultime elezioni dell'aprile 2005."}
{"id": "534564", "revid": "640277", "url": "https://it.wikipedia.org/wiki?curid=534564", "title": "Christchurch", "text": "Christchurch, in m\u0101ori \u014ctautahi, \u00e8 la pi\u00f9 grande citt\u00e0 dell'Isola del Sud, in Nuova Zelanda. Terza citt\u00e0 del Paese, contava abitanti nel 2015.\nGeografia fisica.\nChristchurch si trova sulla costa orientale dell'Isola del Sud immediatamente a nord della penisola Banks.\nStoria.\nFondata all'incirca nel 1850, quando un giovane tory inglese, John Robert Godley, cerc\u00f2 di concretizzare la sua visione di una societ\u00e0 nella quale gli organi ecclesiastici e quelli legati alla nobilt\u00e0 convivessero in armonia. Diede vita alla \"Canterbury Association\", formata da 2 arcivescovi, 7 vescovi, 14 lord, 4 baronetti, 16 membri del parlamento con il fine di raccogliere denaro per quello che sarebbe dovuto divenire un nuovo angolo di Inghilterra.\nEra tuttavia necessario che i coloni rispondessero alle caratteristiche che si richiedevano per la formazione di questa nuova cittadina: ogni immigrato doveva portare un certificato firmato dal parroco del suo paese che affermasse l'onest\u00e0, la laboriosit\u00e0 e la sobriet\u00e0 del richiedente. Ma non era facile riuscire a rendere possibile la costruzione della cittadina con una simile richiesta, e il progetto ben presto and\u00f2 in fumo.\nNella notte tra il 3 ed il 4 settembre del 2010, una scossa di magnitudo 7,1 ha causato numerosi danni materiali alla citt\u00e0, costringendo il sindaco a dichiarare lo stato di emergenza.\nUna nuova scossa di magnitudo 6,3 si \u00e8 verificata il 22 febbraio 2011. A causa della scarsa profondit\u00e0 dell'ipocentro (4\u00a0km) la scossa si \u00e8 rivelata particolarmente distruttiva e ha provocato 181 vittime e migliaia di sfollati. Ingenti i danni alle case a agli edifici pubblici; particolarmente danneggiata risulta la antica cattedrale.\nIl 13 giugno 2011 si sono verificate due nuove forti scosse (rispettivamente di magnitudo 5,7 e 6,3) a circa 80 minuti di distanza. Tali scosse hanno provocato una vittima e decine di feriti. Nuovi danni agli edifici sono stati riscontrati in particolare nel centro storico.\nIl 15 marzo 2019 vengono uccise 50 persone e oltre 40 ferite nell'attacco a due moschee cittadine, attacco condotto da un 28enne australiano,vicino all'ideologia del movimento suprematista bianco (potere bianco; teoria del genocidio bianco e del \"Great Replacement\", cio\u00e8 la \"grande sostituzione\").\nMonumenti e luoghi d'interesse.\nLa volont\u00e0 dei primi coloni di riprodurre l'Inghilterra vittoriana agli antipodi se non nella societ\u00e0, si riprodusse nell'edilizia sacra e civile. Ricordiamo: la cattedrale nel centro della citt\u00e0, l'Hagley Park, la St. Barnabas Church, la biblioteca cittadina, il Christchurch Arts Centre, a suo tempo sede della Universit\u00e0 di Canterbury, il Canterbury Museum, dove sono interessanti le cartine dell'Antartide, testimonianza del rapporto della Nuova Zelanda col continente ghiacciato.\nInoltre sarebbe opportuno visitare la McDougall Gallery, pinacoteca con dipinti di pittori locali; il Christ's College, risalente al 1857, \u00e8 una \"public school\" sul modello inglese; i Botanic Gardens.\nMolto interessante anche l'antica Christchurch Normal School, gli edifici di stampo coloniale del Provincial Council e, infine, il vero e proprio orgoglio cittadino, la Sala civica, la quale seppur inaugurata nel 1972, \u00e8 un esempio di moderna architettura neozelandese, che combina elementi inglesi con un'eleganza continentale.\nUn altro edificio di sicuro interesse per i cultori dell'arte, \u00e8 la Cattedrale del Santissimo Sacramento, cattolica, che venne lodata dal grande scrittore irlandese premio Nobel George Bernard Shaw, come una delle migliori costruzioni del paese. La cattedrale ha subito ingentissimi danni nel terremoto del 2011.\nNon distante dal centro, nel sobborgo costiero di New Brighton, si trova l'omonimo molo, costruito per la prima volta nel 1894 e poi ricostruito nel 1997.\nNon troppo distante dall'aeroporto di Christchurch si trova l'International Antarctic Centre dove si possono ammirare pinguini, filmati delle spedizioni Antartiche e partecipare ad una simulazione di tempesta Antartica in una stanza con vento freddo che raggiunge i -52\u00a0\u00b0C (-61,6\u00a0\u00b0F).\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Christchurch.\nMolto caratteristico \u00e8 il servizio di tram che viene effettuato nel centro della citt\u00e0. I tram circolano su un percorso lungo 2,5\u00a0km partendo da Cathedral Square e proseguendo sino al Botanic Garden per poi chiudere l'anello tornando a Cathedral Square. \nPoco prima di giungere al capolinea il tram percorre un tratto in New Regent Street, zona con molti Cafes e bar all'aperto per poi raggiungere la Tram Station, piccola fermata incastonata fra i palazzi e protetta dalle intemperie da una vetrata.\nIn ultimo \u00e8 attivo lungo il fiume Avon che attraversa il parco un servizio chiamato \"punting\" che, grazie a delle imbarcazioni a fondo piatto ed a un rematore con un lungo bastone simile al remo dei Gondolieri veneziani, trasporta i turisti lungo il fiume.\nSport.\nMolto popolare \u00e8 il rugby che vede nella franchigia territoriale dei rappresentare la citt\u00e0 e le province vicine nel campionato interconfederale Super Rugby, vinto dieci volte. Nel campionato locale, National Provincial Championship, gioca il . Le due squadre giocano al Rugby League Park che ha ospitato alcune partite della Coppa del Mondo di rugby 2011. Prima del 2011 lo stadio principale della citt\u00e0 era il Lancaster Park danneggiato dal terremoto che colp\u00ec Christchurch.\nLa squadra di calcio della citt\u00e0 \u00e8 il partecipa al massimo campionato nazionale e gioca all'English Park.\nEventi sportivi.\nChristchurch \u00e8 stata sede di due edizioni della Coppa del Mondo di rugby (1987 e 2011), le partite andarono in scena rispettivamente al Lancaster Park e al Rugby League Park.\nLa Coppa del Mondo di cricket 1992 e 2015 hanno avuto tra le sedi la citt\u00e0."}
{"id": "534567", "revid": "2136", "url": "https://it.wikipedia.org/wiki?curid=534567", "title": "Angolo di massima pendenza di un piano inclinato", "text": ""}
{"id": "534571", "revid": "125234694", "url": "https://it.wikipedia.org/wiki?curid=534571", "title": "Eusebio di Vercelli", "text": "Biografia.\nSecondo la tradizione agiografica, Eusebio nacque in Sardegna quindi si sarebbe trasferito con la madre e la sorella minore a Roma, subito dopo il martirio di suo padre: nell'Urbe, egli fu prima lettore, ordinato sacerdote da papa Marco e consacrato vescovo da Giulio I (15 dicembre 345).\nNon si hanno notizie del suo episcopato prima del 354, tuttavia egli viene menzionato ufficialmente in una lettera da sant'Ambrogio, che lo elogia per aver imposto agli ecclesiastici della sua diocesi la vita comune, come per i monaci, secondo il modello delle chiese orientali: per questo motivo, \u00e8 anche onorato come cofondatore del loro ordine dai canonici regolari di sant'Agostino.\nNel primo cristianesimo piemontese, Eusebio divenne uno strenuo oppositore dell'arianesimo, nonch\u00e9 sostenitore del simbolo niceno. Fu inviato da papa Liberio, insieme al vescovo Lucifero di Cagliari in missione dall'imperatore Costanzo II, per chiedergli la convocazione di un concilio che mettesse fine alla controversia tra ariani (peraltro sostenuti dallo stesso imperatore) e gli ortodossi orientali, al quale Eusebio fu teologicamente pi\u00f9 affine. Tale concilio si celebr\u00f2 a Milano nel 355 ma, essendo i vescovi ariani in maggioranza, Eusebio si rifiut\u00f2 di sottoscriverne gli stessi editti conclusivi. Ne nacque quindi un conflitto con Costanzo II, che fu costretto a esiliarlo in Terra santa, e precisamente a Scitopoli, in Palestina.\nQualche anno dopo fu poi trasferito in Cappadocia, quindi nella Tebaide egizia, fino al 361, anno della morte di Costanzo II. Il suo successore, l'imperatore Giuliano, mise fine al suo esilio, e gli consent\u00ec, quindi, di riprendere possesso della sua sede vescovile.\nTornato in Piemonte, Eusebio si port\u00f2 dietro il culto orientale dell'allora appena sorta iconografia della venerazione mariana della \"Madonna Nera\", il cui volto scuro ha varie ipotesi di origine. Secondo questa tradizione, lo stesso si port\u00f2 dietro dalla Terra santa una di queste raffigurazioni, probabilmente una statua, durante una delle fughe dalle persecuzioni ariane; sempre secondo la tradizione, tale statua fu inizialmente nascosta presso la cittadina valdostana di Fontainemore, localit\u00e0 ancor oggi devota a tale culto, e quindi custodita sui monti biellesi presso quello che, in futuro, si svilupper\u00e0 come il noto sito del Santuario di Oropa. Eusebio fu un vescovo molto stimato, tanto che diventer\u00e0 noto non solo come santo, ma addirittura come patrono della stessa regione Piemonte. Oltre Oropa, grazie alle sue opere di capillare evangelizzazione del nord-ovest Italia, si svilupparono altri siti di antica tradizione mariana legati al santo, come, ad esempio, lo stesso Duomo di Vercelli, la chiesa di San'Eusebio di Pavia, il Sacro Monte di Crea nel Monferrato, il santuario Madonna del Palazzo di Crescentino.\nL'ultima sua comparsa documentata fu al concilio episcopale di Alessandria, dove decise di perdonare i vescovi ariani che lo attaccarono, purch\u00e9 ritornassero allo stato laicale. Eusebio mor\u00ec a Vercelli nel 371, ma le sue reliquie furono rinvenute soltanto durante la ricostruzione del duomo della citt\u00e0 intorno al XVI secolo.\nCulto.\nLa Chiesa cattolica ne celebra la memoria liturgica il 16 dicembre (giorno della sua consacrazione episcopale - messa tridentina); papa Paolo VI, nel 1969, spost\u00f2 la sua commemorazione al 2 agosto (memoria facoltativa) per il rito romano da lui riformato. \u00c8 il patrono principale della regione ecclesiastica del Piemonte e di Vercelli, celebrato il 1\u00ba agosto.\n\u00c8 titolare della congregazione delle Figlie di Sant'Eusebio, fondata a Vercelli nel 1899.\nCuriosit\u00e0.\nLa figura di Sant'Eusebio \u00e8 ricorrente nel film di e con Nino Manfredi, Per grazia ricevuta. Infatti il protagonista Benedetto Parisi, interpretato, da adulto dallo stesso Manfredi, da bambino si salva da una caduta e di ci\u00f2 si grida al miracolo dovuto a Sant'Eusebio. Il Santo condizioner\u00e0 tutta la vita di Benedetto, il quale, tentando il suicidio e salvandosi, dopo una delicata operazione al cervello, sar\u00e0 ancora una volta considerato miracolato dal Santo."}
{"id": "534572", "revid": "1013865", "url": "https://it.wikipedia.org/wiki?curid=534572", "title": "Napier", "text": "Napier, in m\u0101ori Ahuriri, \u00e8 una citt\u00e0 e un'autorit\u00e0 territoriale della Nuova Zelanda che si trova nella regione della Baia di Hawke, nell'Isola del Nord. La citt\u00e0 conta circa 66.300 abitanti e si trova nella baia di Hawke, che il capitano Cook avvist\u00f2 nell'ottobre del 1769 intitolandola all'allora Ministro della Marina dell'Impero britannico. Dieci chilometri a sud di Napier si trova la citt\u00e0 \"gemella\" di Hastings: le due cittadine sono molto differenti, ma per la loro vicinanza vengono definite proprio dai neozelandesi come le \"twin cities\", le \"cittadine gemelle\".\nStoria.\nTutta la zona in cui sarebbe poi sorta Napier ha un passato m\u0101ori, in cui varie trib\u00f9 insediarono qui alcuni villaggi dediti alla pesca e all'agricoltura. I primi europei a vedere l'area della futura Napier furono il capitano Cook e il suo equipaggio, nell'ottobre del 1769. Successivamente qui si insediarono missionari, cacciatori di balene e commercianti.\nNel 1851 la Corona acquist\u00f2 tutta l'area e prepar\u00f2 un progetto per sviluppare una citt\u00e0 da dedicare a Sir Charles Napier, un eroe della Battaglia di Meeanee (combattuta nella provincia indiana di Sindh). Molte strade della nuova citt\u00e0 di Napier vennero battezzate con nomi che ricordavano la storia dell'Impero britannico in India, oltre che con nomi dedicati ad artisti e figure della letteratura. Per molti decenni Napier rimase comunque un piccolo centro agricolo, confinato alla zona collinare e a quella del porto.\nEvento fondamentale della storia recente di tutta la regione delle cittadine gemelle \u00e8 il tragico terremoto del 3 febbraio 1931, durante il quale nella sola citt\u00e0 di Napier (che ha subito i danni pi\u00f9 ingenti) perirono 258 persone. Per dare un'idea dell'intensit\u00e0 del sisma basti pensare che, prima di esso, circa 40 chilometri quadrati dell'odierna citt\u00e0 si trovavano al di sotto del livello del mare. Fu positivo altres\u00ec notare l'enorme solidariet\u00e0 degli abitanti di tutta l'Isola del Nord: alcuni cercarono la gloria degli eroi, salvando la gente dagli incendi e dalle macerie, altre offrirono sostentamento, un posto per dormire e, addirittura, una corvetta al largo della citt\u00e0 prest\u00f2 soccorso.\nNonostante i segni profondi lasciati da questa catastrofe le citt\u00e0 si ripresero splendidamente;\nil centro di Napier venne completamente ricostruito in stile art d\u00e9co. Bench\u00e9 alcuni di questi edifici siano stati abbattuti per far posto a strutture di tipo contemporaneo negli anni sessanta, settanta e ottanta, la maggior parte del centro \u00e8 rimasta intatta; dagli anni novanta in poi queste costruzioni sono state restaurate e protette per il loro valore artistico. Napier e Miami Beach, in Florida, sono considerati i due centri il cui stile art d\u00e9co \u00e8 meglio conservato.\nNel gennaio del 1945, in piena seconda guerra mondiale, il sottomarino tedesco U-652 riusc\u00ec ad entrare nel porto della citt\u00e0 senza essere avvistato. Questo evento gett\u00f2 le basi per una vera e propria leggenda urbana, nata dopo la fine della guerra, secondo la quale il Kapit\u00e4nleutnant Heinrich Timm fece sbarcare il suo equipaggio nei pressi di Napier per rifornirsi di alimenti (soprattutto latte, munto in fretta e furia) e incrementare le proprie scorte.\nMonumenti e luoghi d'interesse.\nNapier \u00e8 una citt\u00e0 in cui si trasferiscono molti neozelandesi al momento della pensione. Una delle attrazioni turistiche pi\u00f9 fotografate della citt\u00e0 \u00e8 la statua chiamata \"Pania of the Reef\", protagonista di un episodio della mitologia maori.\nAltri famosi luoghi turistici della citt\u00e0 sono: l'Hawke Bay Aquarium, con un pregevole gruppo scultoreo raffigurante alcuni pescatori intenti a trascinare una rete di pesci; la Waiapu Anglican Cathedral, alla quale il poeta inglese John Mansfield dedic\u00f2 alcuni versi; l'Hawke Bay Museum and Art Gallery, abbondante di manufatti m\u0101ori e di vestigia del periodo coloniale. \u00c8 curioso sapere che i frati del Marist Brothers Seminary producono uno dei migliori vini della zona (che commercializzarono per primi, tra l'altro), assieme all'azienda vinicola pi\u00f9 antica del paese, la Te Mata Estate, di Havelock North.\nEconomia.\nLe industrie di Napier operano principalmente nel campo dell'elettronica, della lana, della viticoltura e della produzione di fertilizzanti.\nOltre a ci\u00f2 intorno alla citt\u00e0 si \u00e8 sviluppata notevolmente l'agricoltura, soprattutto per quanto riguarda le mele, le pere e le drupe.\nSport.\nCalcio.\nNapier \u00e8 la sede dell'Hawke's Bay United, societ\u00e0 militante nella massima serie calcistica neozelandese, e del Napier City Rovers, societ\u00e0 inserita dall'Istituto Internazionale di Storia e Statistica del Calcio all'ottavo posto dei migliori club del XX secolo dell'Oceania."}
{"id": "534581", "revid": "33277", "url": "https://it.wikipedia.org/wiki?curid=534581", "title": "Diocesi di Antwerpen", "text": ""}
{"id": "534585", "revid": "438678", "url": "https://it.wikipedia.org/wiki?curid=534585", "title": "Dopo l'uomo ombra", "text": "Dopo l'uomo ombra (\"After the Thin Man\") \u00e8 un film del 1936, diretto da W. S. Van Dyke. \u00c8 il seguito del film \"L'uomo ombra\" (\"The Thin Man\") del 1934, a sua volta tratto dall'omonimo romanzo di Dashiell Hammett.\nTrama.\nNick e Nora con la loro inseparabile cagnetta Asta sono due detective dilettanti e si ritrovano invischiati in un nuovo caso di persona scomparsa: la cugina di Nora. Successivamente si scopre il morto che risulta essere il marito della cugina e la moglie \u00e8 la principale indiziata...\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 25 dicembre 1936."}
{"id": "534587", "revid": "2136", "url": "https://it.wikipedia.org/wiki?curid=534587", "title": "Subsim", "text": ""}
{"id": "534588", "revid": "6923", "url": "https://it.wikipedia.org/wiki?curid=534588", "title": "Simulatore di sottomarini", "text": "Un simulatore di sottomarini \u00e8 un tipo di videogioco di simulazione nel quale il giocatore prende il comando di un sottomarino. Tipicamente i giochi di questo tipo consistono di una serie di missioni il cui obiettivo \u00e8 affondare le navi in superficie o resistere ai contrattacchi dei cacciatorpediniere.\nUna caratteristica dei simulatori di sottomarini \u00e8 il ritmo estremamente variabile; spesso occorrono diverse ore per raggiungere la posizione per attaccare un convoglio, cos\u00ec in genere \u00e8 disponibile l'opzione per modificare la velocit\u00e0 del gioco.\nMolti simulatori utilizzano scenari tratti dalla Seconda guerra mondiale: in questo periodo infatti i sottomarini erano ampiamente utilizzati nelle missioni di guerra, e vi \u00e8 al riguardo una documentazione molto ampia. Inoltre le limitate capacit\u00e0 dei sottomarini dell'epoca rendono il gioco pi\u00f9 gestibile e meno complesso per il giocatore. In genere in questi giochi si possono comandare i sottomarini americani del Pacifico o gli U-Boot tedeschi nell'Atlantico.\nUn altro genere molto popolare \u00e8 quello che prevede il comando di un sottomarino moderno. Sono particolarmente diffusi i giochi basati sui sottomarini americani classe Los Angeles.\nTipicamente nel gioco in genere viene fornita una mappa o una visuale del radar che mostra la posizione del sottomarino e le navi rilevate, un periscopio per osservare in superficie se il sottomarino si trova a bassa profondit\u00e0, una serie di indicatori mostranti profondit\u00e0 e rotta, il sistema per il controllo degli armamenti e uno schema tecnico del sottomarino indicante lo stato, l'operativit\u00e0 e i danni dei vari sottosistemi.\nI \"simulatori di sottomarini\" erano molto popolari agli albori dell'era videoludica, soprattutto per via delle limitare richieste in fatto di hardware: la grafica consisteva in una serie di pannelli e pulsanti, e dato che spesso uno scenario comprendeva non pi\u00f9 di una decina di navi che si muovevano a bassa velocit\u00e0 anche la potenza di calcolo richiesta era esigua.\nNei simulatori pi\u00f9 recenti \u00e8 stata migliorata la grafica inserendo interni fotorealistici al posto dei vecchi pannelli e indicatori, ma non sono state apportate modifiche sostanziali.\nIl primo \"simulatore di sottomarini\" \u00e8 stato Submarine Commander della Thorn EMI, nel 1982."}
{"id": "534593", "revid": "92723", "url": "https://it.wikipedia.org/wiki?curid=534593", "title": "FC Shakhtar Donetsk", "text": ""}
{"id": "534594", "revid": "289247", "url": "https://it.wikipedia.org/wiki?curid=534594", "title": "Standard de Li\u00e8ge", "text": ""}
{"id": "534595", "revid": "260694", "url": "https://it.wikipedia.org/wiki?curid=534595", "title": "Royal Standard de Li\u00e8ge", "text": "Il Royal Standard de Li\u00e8ge, noto internazionalmente come Standard Li\u00e8ge, \u00e8 una societ\u00e0 calcistica belga con sede nella citt\u00e0 di Liegi. Milita nella Pro League, la massima serie del campionato belga, nella quale detiene il record di partecipazioni. Gioca le partite casalinghe nello Stadio Maurice Dufrasne, che pu\u00f2 contenere 30.023 spettatori, ed \u00e8 noto anche come \"Cauldron of Sclessin\".\nFondato nel 1898, nella sua storia lo Standard si \u00e8 aggiudicato 10 titoli belgi, 8 coppe e 4 supercoppe nazionali. A livello internazionale, il punto pi\u00f9 elevato \u00e8 stato il raggiungimento della finale della Coppa delle Coppe 1981-1982, dove la squadra \u00e8 stata sconfitta dal Barcellona.\nLo Standard \u00e8 una delle squadre pi\u00f9 popolari del Belgio, ed \u00e8 la quarta per numero di campionati vinti . I suoi giocatori sono conosciuti anche come \"les rouches\" (\"i rossi\") per il colore delle loro divise.\nStoria.\nLo Standard Liegi viene fondato nel 1898 a Liegi da alcuni studenti del College di Saint-Servais. L'ispirazione per il nome viene presa da un club molto famoso all'epoca, lo \"Standard Athletic Club\" di Parigi.\nIl club partecipa subito al campionato belga, e arriva a disputare per la prima volta il campionato di massima divisione nella stagione 1909-1910, che viene conclusa al quinto posto. Negli anni venti lo Standard \u00e8 vicecampione nel 1925-1926 e nel 1927-1928, sempre alle spalle del , mentre nel anni trenta la squadra conquista il secondo posto al termine del campionato 1935-1936; in questo periodo inizia a giocare Jean Capelle, che detiene il record di gol segnati in maglia rossa.\nLo Standard conquista il primo trofeo nel 1954, la Coppa del Belgio, con in panchina Andr\u00e9 Riou e in campo Henri Thellin, il giocatore con pi\u00f9 presenze nella squadra; un altro giocatore importante in questo periodo \u00e8 anche Jean Mathonet, che \u00e8 anche capocannoniere in campionato nel 1956. Il primo titolo belga arriva invece al termine del campionato 1957-1958, e a questo punto Riou lascia la squadra. In pochi anni lo Standard conquista comunque altri due titoli, nel 1960-1961 e nel 1962-1963, ai quali contribuisce sicuramente Jean Nicolay, nominato calciatore belga dell'anno nel 1963. In campo internazionale, invece, i belgi ottengono un buon risultato nella Coppa dei Campioni 1961-1962, dove arrivano a giocare le semifinali contro il ; nella Coppa dei Campioni 1958-1959, all'esordio nelle competizioni europee, lo Standard era invece arrivato fino ai quarti. Negli anni a seguire la squadra vince altre due Coppe del Belgio, nel 1966 e nel 1967, e in questo modo partecipa a due edizioni della Coppa delle Coppe. Qui ottiene dei buoni risultati, ed \u00e8 curiosamente sempre eliminato dalla squadra che poi vincer\u00e0 il trofeo: il nelle semifinali dell'edizione 1966-1967, e il nei quarti di quella del 1967-1968. Una soddisfazione \u00e8 comunque il fatto che Roger Claessen si laurea capocannoniere nella prima delle due.\nNel 1968 lo Standard assume come allenatore Ren\u00e9 Hauss, e la squadra vince tre titoli consecutivi, 1968-1969, 1969-1970 e 1970-1971. Tra i protagonisti di questi successi ci sono sicuramente Wilfried Van Moer, Christian Piot, Antal Nagy e Erwin Kostedde. I belgi partecipano cos\u00ec a tre edizioni della Coppa dei Campioni raggiungendo in due casi i quarti, nella prima e nella terza: sono eliminati rispettivamente da e .\nHauss lascia la squadra nel 1973, per il resto negli anni settanta lo Standard non conquista altri trofei e arriva al massimo a disputare la finale della coppa nazionale in due occasioni. In campionato ottiene in genere buoni piazzamenti; partecipa quindi varie volte alla Coppa UEFA, senza tuttavia avanzare oltre il terzo turno. In questo periodo un altro giocatore dello Standard diventa capocannoniere in campionato, Harald Nickel, inoltre militano anche Jacques Beurlet, Nicolas Dewalque, \u00c1sgeir Sigurvinsson e Eric Gerets, oltre a Van Moer e Piot.\nNel 1979 viene ingaggiato Ernst Happel, allenatore con alle spalle un palmar\u00e8s di tutto rispetto: la squadra partecipa alla Coppa UEFA 1979-1980 ed elimina il nel secondo turno, prima di essere eliminata nel turno successivo. In campionato arriva poi un secondo posto, mentre nella successiva edizione di Coppa UEFA giunge fino ai quarti, dove \u00e8 eliminata dal ; a fine stagione, dopo la conquista della Coppa del Belgio, la quarta per la squadra, Happel lascia.\nNel 1981 lo Standard si affida a Raymond Goethals, che inizia conquistando la prima Supercoppa del Belgio e successivamente vince il titolo dopo pi\u00f9 di un decennio di digiuno. Inoltre, il 12 maggio 1982 i belgi disputano al Camp Nou la finale della Coppa delle Coppe proprio contro il , che per\u00f2 vince 2-1: il trofeo viene quindi vinto dai catalani, ma il capocannoniere della manifestazione \u00e8 un giocatore dello Standard, Eddy Voordeckers; tra i protagonisti di questa stagione figurano comunque anche Arie Haan, Michel Preud'homme e Gerets, eletto giocatore dell'anno. Questi successi verranno tuttavia macchiati nel 1984 da uno scandalo che metter\u00e0 in dubbio la regolarit\u00e0 all'ultima partita di campionato: ci saranno alcune squalifiche, ma non verr\u00e0 modificato il verdetto del campo. La squadra partecipa quindi alla Coppa dei Campioni 1982-1983 dove viene eliminata negli ottavi dalla , ma a fine stagione arriva l'ottavo titolo; anche nella successiva edizione della Coppa dei Campioni il cammino sar\u00e0 lo stesso, mentre nella stagione 1983-1984 arriva la seconda Supercoppa.\nA questi successi segue per\u00f2 un lungo periodo in cui le vittorie importanti sembrano non arrivare pi\u00f9, anche se il club continua ad essere molto popolare in Belgio. Militano comunque nel club giocatori come Horst Hrubesch, Gilbert Bodart, Alexandre Czerniatynski, Andr\u00e9 Cruz, Aurelio Vidmar, Marc Wilmots e S\u00e9rgio Concei\u00e7\u00e3o. Arriva un secondo posto nel campionato 1992-1993 e la Coppa nazionale ottenuta nello stesso anno.\nDall'inizio degli anni duemila le cose cominciano a migliorare: lo Standard finisce secondo nel campionato 2005-2006, ed accede al terzo turno preliminare della Champions League 2006-2007, dove viene tuttavia eliminato dalla . Torna poi al successo nella stagione 2007-2008, quando pu\u00f2 festeggiare il nono titolo; i \"rossi\", allenati dall'ex Michel Preud'homme e con in squadra Milan Jovanovi\u0107, Steven Defour, Dante e Axel Witsel ottengono la certezza matematica del successo in campionato grazie alla vittoria per 2-0 sull', ottenuta con la doppietta del congolese Mbokani. Al termine della stagione il tecnico abbandona l'incarico, ma la squadra conquista subito la terza Supercoppa del Belgio con il rumeno L\u00e1szl\u00f3 B\u00f6l\u00f6ni. A fine stagione lo Standard batte l'Anderlecht nel play-off scudetto, e arriva cos\u00ec il decimo titolo. I belgi accedono quindi alla fase a gironi della Champions League 2009-2010, dove si classificano terzi alle spalle di e ; proseguono poi l'avventura in UEFA Europa League, ma vengono eliminati dall' nei quarti.\nNel 2010 \u00e8 Dominique D'Onofrio a sedersi sulla panchina dello Standard, che in quella stagione conquista la sesta Coppa del Belgio ed ottiene un altro secondo posto in campionato; successivamente \u00e8 per\u00f2 nuovamente eliminata nei preliminari della Champions League, in questo caso dallo . Nuovo secondo posto nel 2013-2014 e nuovo mancato accesso ai gruppi della successiva edizione di Champions in seguito all'incontro con lo : il club fa ingaggia a ben tre allenatori, Guy Luzon, Ivan Vukomanovic e Jos\u00e9 Riga, ma viene eliminato nella fase a gruppi dell'Europa League e arriva quarto in campionato. Anche nell'annata successiva si registrano tre cambi in panchina, ma alla fine arriva la Coppa del Belgio 2015-2016.\nDopo un'altra stagione non esaltante, nel 2018 si assiste al ritorno dei \"Rouches\" ai vertici del campionato belga. La squadra, allenata da Ricardo S\u00e1 Pinto, si piazza al sesto posto nella stagione regolare ma nei play-off scudetto riesce a risalire fino a giungere alla seconda posizione, con soli tre punti di distacco dai campioni del . Lo Standard riesce poi a mettere in bacheca un'altra Coppa in seguito alla vittoria in finale sul . Manca per\u00f2 nuovamente l'accesso alla fase a gironi della Champions in virt\u00f9 della sconfitta subita contro l'; accede invece a quelli dell'Europa League, senza per\u00f2 riuscire a proseguire. Il campionato 2019-2020 \u00e8 poi interrotto dall'emergenza COVID-19.\nColori e simboli.\nColori.\nI colori della maglia dello Standard Liegi sono il rosso, che \u00e8 il principale e che d\u00e0 origine al soprannome della squadra, e il bianco. I pantaloncini sono invece bianchi e i calzettoni sono rossi con inserti bianchi.\nSimboli ufficiali.\nStemma.\nIl simbolo dello Standard Liegi \u00e8 composto da uno scudetto diviso verticalmente in una parte rossa, pi\u00f9 piccola, e una bianca; in quest'ultima figurano, in giallo le lettere \"SL\" intrecciate. Il tutto \u00e8 sormontato dalla corona reale ed \u00e8 circondato da due rami. In basso c'\u00e8 invece l'indicazione dell'anno di fondazione, il 1898, sempre in giallo.\nStrutture.\nStadio.\nDal 1909 il club disputa le proprie gare interne nello Stadio Maurice Dufrasne, che \u00e8 situato a Liegi, nei pressi della Mosa, e che pu\u00f2 ospitare 30.023 spettatori.\nL'impianto \u00e8 stato intitolato all'allora presidente dello Standard, ma \u00e8 noto anche come \"Stade de Sclessin\" dal nome del quartiere nel quale sorge.\nNel corso della sua storia \u00e8 stato ristrutturato pi\u00f9 volte e ha ospitato anche la finale per il terzo posto del oltre a tre partite della prima fase di quello del 2000.\nAllenatori e presidenti.\nTutti gli allenatori a partire dal 1958:\nStatistiche e record.\nPartecipazione ai campionati e ai tornei internazionali.\nCampionati nazionali.\nLo Standard Liegi \u00e8 la squadra con pi\u00f9 partecipazioni al massimo campionato belga.\nDalla stagione 1920-1921 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato nelle competizioni europee \u00e8 il raggiungimento della finale della Coppa delle Coppe 1981-1982, persa 2-1 contro il , che venne tra l'altro giocata al Camp Nou. Altri traguardi importanti furono l'approdo alle semifinali nella Coppa dei Campioni 1961-1962 e nella Coppa delle Coppe 1966-1967, dove venne battuto rispettivamente dal e dal . In tempi pi\u00f9 recenti i \"Rossi\" si sono riusciti in un'occasione a qualificare alla fase a gruppi della Champions League, nell'edizione 2009-2010, terminando la corsa in virt\u00f9 del terzo posto conquistato.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nA livello generale, il giocatore sceso pi\u00f9 volte in campo con la maglia del club \u00e8 Henri Thellin a quota 577, mentre il miglior marcatore di tutti i tempi \u00e8 Jean Capelle con 245 reti. Nelle competizioni europee, invece, il giocatore con pi\u00f9 presenze \u00e8 L\u00e9on Semmeling a quota 45, mentre il miglior marcatore \u00e8 Roger Claessen con 22 gol.\nStatistiche di squadra.\nA livello internazionale la miglior vittoria \u00e8 per 9-0, ottenuta contro il nel primo turno della Coppa delle Coppe 1981-1982, mentre la peggior sconfitta \u00e8 il 7-0 subito contro l' nel secondo turno della Coppa delle Coppe 1993-1994.\nTifoseria.\nCi sono diversi importanti gruppi di tifosi, ma i pi\u00f9 popolari sono la Hell-Side 81, l'Ultras Inferno 96, la Kop Rouche e la PHK - ciascuno di questi associato a un diverso settore dello stadio.\nOrganico.\nRosa 2021-2022.\n\"Aggiornata al 14 dicembre 2021.\"\nRosa 2020-2021.\n\"Aggiornata al 29 gennaio 2021.\""}
{"id": "534596", "revid": "120985735", "url": "https://it.wikipedia.org/wiki?curid=534596", "title": "Giorgio Scherer", "text": "Biografia.\nGiorgio Scherer fu, per quanto riguarda la pittura dell'Ottocento, un rappresentante della gloriosa Accademia parmense di Belle Arti insieme con Giuseppe Boccaccio, Giulio Carmignani, Guido Carmignani, Cecrope Barilli e Giuseppe Alinovi.\nFu pittore anche il fratello minore Emilio (Parma, 1834 o 1845 \u2013 Bosa, 1924)."}
{"id": "534597", "revid": "547034", "url": "https://it.wikipedia.org/wiki?curid=534597", "title": "Namur", "text": "Namur (in vallone \"Nameur\" , in olandese Namen ) \u00e8 una citt\u00e0 del Belgio di 110 632 abitanti (2016), capitale della Vallonia, capoluogo dell'omonima provincia e sede vescovile cattolica, posta alla confluenza dei fiumi Mosa e Sambre.\nGeografia.\nNamur sorge presso la confluenza della Sambre nella Mosa, a 62,5 km a sud-est della capitale Bruxelles. \nStoria.\nIl centro sorse con scopi militari in epoca merovingia per presidiare la valle della Mosa: il monumento principale della citt\u00e0 \u00e8 la cattedrale di Sant'Albano, che tra il 1751 e il 1763 ha assunto l'attuale compagine neoclassica (conserva alcuni dipinti di Jacob Jordaens e di Antoon van Dyck, insieme alle sculture del fiammingo Laurent Delvaux); importanti anche il \"Mus\u00e9e des Arts Anciens du Namurois\" e il \"Mus\u00e9e Arch\u00e9ologique\". Il forte bastionato che presidiava la Sambre (la \"Citadelle\"), teatro di innumerevoli assedi, e che conserva le tracce di grandi ingegneri militari quali Vauban e Menno van Coehoorn, dal 1891 \u00e8 stato trasformato in parco.\nDalla cittadina prende anche il nome il Namur, un'arma bianca, diffusa nell'Ottocento, che pare venisse costruita ed impiegata nella citt\u00e0 stessa durante l'invasione francese del Belgio (1792-1794).\nMonumenti e luoghi d'interesse.\nLa Cittadella di Namur \u00e8 una maestosa fortezza situata alla confluenza dei fiumi Sambre e Mosa. Originariamente struttura romana, venne riedificata, modificata e ampliata diverse volte nel corso dei secoli. Oggi \u00e8 una delle pi\u00f9 grandi fortezze d'Europa ed \u00e8 classificata come \"Patrimonio maggiore di Vallonia\".\nCultura.\nIstruzione.\nUniversit\u00e0.\nNel 1831 venne fondata una facolt\u00e0 di filosofia nel collegio gesuita Nostra Signora della Pace. Pochi anni dopo vennero fondate le Facolt\u00e0 Universitarie Nostra Signora della Pace (\"Facult\u00e9s Universitaires Notre-Dame de la Paix\", abbreviato a \"FUNDP\"), ossia un'universit\u00e0 che dal 1926 venne abilitata a rilasciare diplomi di laurea a suo nome. Nel 2012 le FUNDP cambiano nome e diventano pi\u00f9 sobriamente Universit\u00e0 di Namur. Oggi l'universit\u00e0 supera i 7000 iscritti.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada A4 che collega Bruxelles al Lussemburgo. I collegamenti con Liegi sono invece assicurati dall'autostrada A15.\nFerrovie.\nNamur \u00e8 uno dei principali snodi ferroviari della regione belga della Vallonia. Presso la stazione cittadina convergono tutte le principali linee regionali come la 125 per Liegi, la 130 per Charleroi, la 154 per Dinant, la 161 per Bruxelles e la 162 per il Lussemburgo.\nSport.\nCalcio.\nLa principale societ\u00e0 calcistica locale \u00e8 l'Union Royale Namur.\nMotocross.\nDal 1950 al 2007 Namur ha ospitato il GP del Belgio del Campionato Mondiale Motocross della classe 500, poi MX1/MX2, in un percorso temporaneo ricavato nella zona della Cittadella. Era un tracciato piuttosto tortuoso in cui era difficile sorpassare, ed aveva la caratteristica unica di avere un breve tratto su strada asfaltata, che in caso di pioggia diventava viscidissimo, con i piloti che dovevano fare delle vere acrobazie per correggere le sbandate delle loro potenti 500. Per motivi di sicurezza dagli anni '90 in poi questo tratto venne ricoperto con uno strato di terra."}
{"id": "534598", "revid": "33277", "url": "https://it.wikipedia.org/wiki?curid=534598", "title": "Namen", "text": ""}
{"id": "534600", "revid": "289247", "url": "https://it.wikipedia.org/wiki?curid=534600", "title": "Standard Li\u00e8ge", "text": ""}
{"id": "534602", "revid": "289247", "url": "https://it.wikipedia.org/wiki?curid=534602", "title": "Standard Liege", "text": ""}
{"id": "534603", "revid": "289247", "url": "https://it.wikipedia.org/wiki?curid=534603", "title": "Standard de Liege", "text": ""}
{"id": "534604", "revid": "287204", "url": "https://it.wikipedia.org/wiki?curid=534604", "title": "Royal Standard de Liege", "text": ""}
{"id": "534605", "revid": "1543377", "url": "https://it.wikipedia.org/wiki?curid=534605", "title": "Ilda Boccassini", "text": "Biografia.\nDopo la laurea in giurisprudenza entra in magistratura, con funzioni effettive, nel 1979 prestando servizio dapprima alla Procura della Repubblica di Brescia, e ottenendo poco dopo il trasferimento alla Procura della Repubblica di Milano. Si occupa, quasi subito dopo il suo arrivo a Milano, di criminalit\u00e0 organizzata. La sua prima inchiesta di rilevanza nazionale viene denominata Duomo Connection e ha come oggetto l'infiltrazione mafiosa nell'Italia settentrionale. L'inchiesta \u00e8 portata avanti con la collaborazione di un gruppo di investigatori guidati dall'allora tenente Ultimo, il capitano divenuto poi famoso per l'arresto di Tot\u00f2 Riina. Sono gli anni delle prime collaborazioni anche con il giudice Giovanni Falcone, che sfoceranno in un legame di profonda amicizia.\nAll'inizio degli anni novanta entra in rotta di collisione con altri colleghi del pool antimafia milanese e ne viene estromessa dall'allora Procuratore Capo Francesco Saverio Borrelli, ma porta comunque a termine il processo sulla Duomo Connection. Dopo le stragi di Capaci e Via D'Amelio, nel 1992, chiede di essere trasferita a Caltanissetta dove rimane fino al '94 sulle tracce degli assassini di Giovanni Falcone e Paolo Borsellino. Collabora nuovamente con Ultimo alla cattura di Riina e scopre, in collaborazione con altri magistrati applicati a quelle indagini, mandanti ed esecutori delle stragi Falcone e Borsellino. Dopo una breve parentesi alla Procura di Palermo torna a Milano e, su richiesta del Procuratore Borrelli, si occupa dell'inchiesta denominata Mani pulite subentrando ad Antonio Di Pietro dimessosi dalla magistratura il 6 dicembre del 1994. Collabora, quindi, con i colleghi Gherardo Colombo, Piercamillo Davigo, Armando Spataro e Francesco Greco, seguendo in particolare gli sviluppi delle inchieste riguardanti Silvio Berlusconi e Cesare Previti.\nContinua ad operare presso la Procura di Milano dove si occupa di indagini sulla criminalit\u00e0 mafiosa e sul terrorismo. Ha diretto a partire dal 2004 le indagini della DIGOS che il 12 febbraio 2007 hanno portato all'arresto di 15 sospetti appartenenti all'ala movimentista delle Nuove Brigate Rosse, denominata anche Seconda Posizione. Secondo l'accusa, la presunta organizzazione terroristica, operante nel Nord Italia, stava preparando attentati contro persone e aziende.\nIl 28 maggio 2009 il Plenum del Consiglio superiore della magistratura (CSM) l'ha promossa alla funzione di Procuratore aggiunto della Repubblica presso il Tribunale di Milano.\nIn seguito indaga sul caso riguardante l'affidamento di una giovane donna marocchina, definito giornalisticamente \"caso Ruby\", nota negli ambienti della politica e della moda, che avrebbe compiuto alcuni furti. L'inchiesta interessa, tra gli altri, l'allora presidente del Consiglio dei Ministri italiano Silvio Berlusconi che, secondo l'accusa, avrebbe esercitato indebite pressioni sulla questura di Milano per ottenere suo rilascio e che l'avrebbe pagata in cambio di prestazioni sessuali quando era ancora minorenne.\nA causa di quest'incarico e di altre attivit\u00e0 che hanno impegnato le procure della Repubblica nelle indagini su Silvio Berlusconi per reati quali concorso esterno in associazione mafiosa, prostituzione minorile, concussione, corruzione, strage, appropriazione indebita, traffico di droga, riciclaggio di denaro sporco, abuso d'ufficio, frode fiscale e falso in bilancio, Berlusconi l'ha indicata fra gli appartenenti ad una frangia della magistratura, da lui definita spregiativamente \"sovietica\" e \"comunista\".\nSi ricorda l'attacco da parte de \"Il Giornale\" che, su indicazione di Matteo Brigand\u00ec, componente del CSM, citato poi in giudizio per la diffusione dell'informazione stessa, all'inizio del 2011, ricorda che nel 1982 il magistrato era stato sottoposto a provvedimenti disciplinari a causa di atteggiamenti personali, concludendo quindi che la Boccassini non avesse l'autorit\u00e0 morale per condurre le indagini su Berlusconi. Nel dicembre 2011 viene inclusa dalla rivista statunitense \"Foreign Policy\" al 57\u00ba posto nella lista delle personalit\u00e0 nel mondo che nel corso del 2011 hanno influenzato l'andamento del mondo nella politica, nell'economia, negli esteri.\nLa Boccassini, assieme al sostituto procuratore Marcello Tatangelo, ha coordinato le indagini che hanno portato il 22 dicembre 2015, la Direzione distrettuale antimafia (DDA) di Milano, all'arresto dopo 32 anni di uno dei presunti autori materiali dell'assassinio del giudice Bruno Caccia avvenuto nel 1983 a Torino per mano di sicari della 'ndrangheta; si tratta di Rocco Schirripa, panettiere torinese di 62 anni di origini calabresi. Gli investigatori della Squadra Mobile, che gi\u00e0 sospettavano un coinvolgimento di Schirripa, hanno inviato una lettera anonima ai sospettati del delitto con una fotocopia di un articolo che riportava la notizia dell'uccisione del procuratore di Torino con scritto a penna il nome del presunto killer, proprio Rocco Schirripa. I sospettati, intercettati, hanno iniziato a fare supposizioni su chi di loro avesse parlato e hanno rivelato il ruolo di Schirripa nell'intera vicenda.\nIl 3 dicembre 2019 ha cessato l\u2019incarico di magistrato, avendo raggiunto l\u2019et\u00e0 pensionabile."}
{"id": "534606", "revid": "125803318", "url": "https://it.wikipedia.org/wiki?curid=534606", "title": "Piercamillo Davigo", "text": "Biografia.\nDopo essersi laureato in Giurisprudenza all'Universit\u00e0 degli Studi di Genova, \u00e8 entrato in magistratura nel 1978. Ha iniziato la sua carriera come giudice presso il tribunale di Vigevano; poi dal 1981 \u00e8 divenuto sostituto procuratore della Repubblica presso il tribunale di Milano, dove si \u00e8 occupato prevalentemente di reati finanziari, societari e contro la pubblica amministrazione, nonch\u00e9 importanti inchieste sul crimine organizzato e sul riciclaggio di denaro sporco condotte insieme al collega Francesco Di Maggio: le pi\u00f9 importanti, quella sulla mafia dei \"colletti bianchi\", che si occupava di reinvestire sul mercato milanese i profitti della droga, e quella scaturita dalle dichiarazioni del \"boss\" Angelo Epaminonda, che sgominarono il clan dei catanesi operante a Milano e portarono ad un maxi-processo con 122 imputati.\nIn questo contesto ha fatto parte, nei primi anni novanta, del \"pool\" Mani pulite, insieme ai colleghi Antonio Di Pietro, Francesco Saverio Borrelli, Gerardo D'Ambrosio, Ilda Boccassini, Gherardo Colombo, Francesco Greco, Tiziana Parenti e Armando Spataro. \u00c8 stato eletto nel parlamentino dell'Associazione nazionale magistrati (ANM), in quota alla corrente \"Magistratura indipendente\". Successivamente \u00e8 divenuto Consigliere della Corte d'Appello di Milano. Ricopre il ruolo di Consigliere alla Corte suprema di cassazione, II Sezione Penale, dal 28 giugno 2005.\nNei primi anni duemila, Davigo e altri colleghi del \"pool\" \"Mani pulite\" sono stati oggetto di procedimenti penali da parte della Procura della Repubblica di Brescia, per uno spettro di reati che spaziava dall'abuso d'ufficio a reati eversivi contro l'ordinamento costituzionale. La pi\u00f9 grave di queste accuse fu quella di attentato agli organi costituzionali che fu archiviata dopo due anni, non appena l'allora Ministro dell'Interno Maroni chiar\u00ec che il primo Governo Berlusconi era caduto \u00abnon per il processo ma perch\u00e9 la Lega aveva ritirato l'appoggio\u00bb.\nNel febbraio 2015 insieme con un gruppo di magistrati esce da Magistratura Indipendente e fonda l'associazione Autonomia e Indipendenza che lo elegge presidente. Il 9 aprile 2016 viene eletto presidente dell'Associazione nazionale magistrati, per la durata di un anno, fino al 1\u00ba aprile 2017. Il 30 maggio 2016 \u00e8 stato nominato presidente di sezione presso la Corte suprema di cassazione con 18 voti favorevoli dal \"plenum\" del Consiglio superiore della magistratura (CSM). Nel luglio 2017 lascia la giunta di ANM in polemica sulle modalit\u00e0 di scelta degli incarichi direttivi dei magistrati.\nNel luglio 2018 viene eletto membro del CSM per la componente dei magistrati con funzioni di legittimit\u00e0, con 2 522 voti su 9 102 aventi diritto. Il 21 ottobre 2020 l'ex pm di Mani Pulite va in pensione, visto il compimento dei 70 anni di et\u00e0 (una legge approvata durante il governo Renzi aveva anticipato il limite per la permanenza in magistratura); decade inoltre dall'incarico di consigliere del CSM, poich\u00e9, secondo la maggioranza del plenum, la perdita sopravvenuta della qualit\u00e0 di magistrato sarebbe incompatibile con la carica di consigliere togato. Davigo ricorre alla giustizia amministrativa, che declina la giurisdizione e rimette la controversia al giudice ordinario.\nProcedimenti giudiziari.\nIl 17 luglio 2021 \u00e8 indagato dalla Procura della Repubblica di Brescia per il reato di rivelazione di segreto d'ufficio. L'accusa \u00e8 relativa ai verbali secretati che gli aveva consegnato Paolo Storari, pm milanese, nell'aprile 2020. In quel periodo Davigo era consigliere del Consiglio superiore della magistratura. Dal canto suo Davigo ha replicato che Storari gli aveva \"segnalato una situazione critica e dato il materiale necessario per farmi un'opinione, dopo essersi accertato che fosse lecito. Io spiegai che il segreto investigativo, per espressa circolare del Csm, non \u00e8 opponibile al Csm.\"\nIl 17 febbraio 2022 \u00e8 rinviato a giudizio dalla Procura della Repubblica di Brescia per il reato di rivelazione di segreto d'ufficio per il caso dei verbali di Piero Amara, ex avvocato esterno dell'Eni, sulla presunta Loggia Ungheria, un'asserita associazione segreta. Il suo avvocato ribatte immediatamente che \"il dottor Davigo si difender\u00e0 in dibattimento, essendo certo della propria innocenza\u201d.\nOnorificenze.\nNel 2012 \u00e8 stato insignito del \"Premio Giovenale\".\nOpere.\nDavigo ha scritto vari libri, di taglio prevalentemente scientifico-giuridico. Fra i testi di divulgazione, si ricordano in particolare \"La Giubba del Re - Intervista sulla corruzione\", scritto in collaborazione con Davide Pinardi, \"La corruzione in Italia - Percezione sociale e controllo penale\", scritto a quattro mani con Grazia Mannozzi e \"Processo all'italiana\" con Leo Sisti."}
{"id": "534612", "revid": "16567704", "url": "https://it.wikipedia.org/wiki?curid=534612", "title": "Whawha", "text": ""}
{"id": "534613", "revid": "78273", "url": "https://it.wikipedia.org/wiki?curid=534613", "title": "Wha-wha", "text": ""}
{"id": "534617", "revid": "17654", "url": "https://it.wikipedia.org/wiki?curid=534617", "title": "Ludovico Bolognini", "text": ""}
{"id": "534622", "revid": "767487", "url": "https://it.wikipedia.org/wiki?curid=534622", "title": "Chimaira", "text": "I Chimaira sono stati un gruppo statunitense proveniente da Cleveland, Ohio. La loro musica \u00e8 una miscela di metalcore e groove metal con influenze death metal e, assieme ai Lamb of God, sono tra i principali padri del cosiddetto New Wave of American Heavy Metal. Il nome della band richiama la bestia della mitologia greca Chimera, che rappresenta l'unione di diversi animali.\nBiografia.\nI Chimaira si formano nel 1998 con la seguente formazione: Mark Hunter alla voce, Jason Hager e Rob Arnold alle chitarre, Jim LaMarca al basso, Andols Herrick alla batteria e Chris Spicuzza alle tastiere ed elettronica. Il primo EP, \"This Present Darkness\", venne inciso l'11 gennaio 2000 per l'etichetta East Coast Empire. L'EP ebbe un responso positivo da parte del pubblico e della critica che convinse la Roadrunner Records a metterli sotto contratto.\nNel 2001 esce \"Pass Out of Existence\" (che contiene alcuni brani della precedente release), che vede, tra l'altro, la defezione di Jason Hager sostituito da Matt DeVries. La band comincia una serie di interminabili tour assieme a band come Slayer, Fear Factory, Danzig, Machine Head e inoltre riesce ad esibirsi senza nessun gruppo da supportare, proprio una macchina da guerra destinata a non fermarsi.\nIl 2003 segna l'arrivo di \"The Impossibility of Reason\", album che segna l'evidente maturazione del gruppo; il sound diventa pi\u00f9 aggressivo e melodico allo stesso tempo, caratteristiche facilmente accostabili al metalcore. Lo stesso cantante dice dell'album: \"...\u00e8 un album che accontenta un po' tutti. Pi\u00f9 heavy o pi\u00f9 melodico, \u00e8 completo.\" L'album riesce a salire fino alla posizione numero 2 del Billboard's \"Heatseekers\" chart. Partono in tour con gli In Flames e sempre nel 2003 partecipano al famoso Ozzfest esibendosi sul second-stage.\nUlteriore conferma della qualit\u00e0 della band viene testimoniata dall'uscita dell'omonimo album, \"Chimaira\", uscito nell'agosto del 2005, dove l'uso dell'elettronica rispetto ai precedenti album si riduce e si d\u00e0 spazio ai pesanti riff e agli assoli di chitarra. Cambia il batterista in questo album, non pi\u00f9 Andols Herrick (che comunque ritorner\u00e0 dopo il tour di supporto al nuovo album), bens\u00ec Kevin Talley. La band viene definitivamente consacrata dall'uscita di questo nuovo album che li vede in giro per tutto il mondo, spesso nel ruolo di headliner.\nIl 13 aprile 2006 annunciano la \"separazione\" dalla Roadrunner Records e, dopo aver firmato per Nuclear Blast e Ferret, rispettivamente per Europa e Stati Uniti d'America, pubblicano il loro quarto album \"Resurrection\", presentando nel contempo il ritorno dietro le pelli di Andols Herrick. La title track dell'ultimo album \u00e8 una forte critica nei confronti della Roadrunner Records e delle scelte che l'etichetta ha per lungo tempo effettuato a scapito della band.\nTra la fine del 2010 e la prima met\u00e0 dell'anno successivo la band viene completamente rivoluzionata con l'uscita di tre dei membri fondatori. Il primo \u00e8 Jim LaMarca che lascia per dedicarsi alla famiglia nel novembre 2010, il sei aprile 2011 abbandona anche il tastierista Chris Spicuzza, a causa clima negativo instauratosi all'interno del gruppo e della sfiducia verso l'industria discografica, seguito a distanza di una settimana dal batterista Andols Herrick che adduce le solite motivazioni del tastierista.\nDue giorni dopo per\u00f2, nel corso di una conferenza stampa la band annuncia immediatamente la nuova formazione con Emil Werstler dei D\u00e5\u00e5th al basso, sostituzione gi\u00e0 annunciata in novembre subito dopo la dipartita di LaMarca, Sean Zatorsky sempre dei D\u00e5\u00e5th alle tastiere e Austin D'Amond dei Bleed the Sky alla batteria.\nA settembre 2014, poco dopo l'uscita dal gruppo del chitarrista Emil Werstler, Mark Hunter annuncia ufficialmente lo scioglimento del gruppo.\nIl 22 giugno del 2017 viene annunciato che la band si riunir\u00e0 nella formazione classica (quella di \"The Impossibility of Reason\") per un concerto all'\"Agora Theatre and Ballroom\" di Cleveland (Ohio) il 30 dicembre dello stesso anno."}
{"id": "534623", "revid": "33277", "url": "https://it.wikipedia.org/wiki?curid=534623", "title": "Diocesi di Brugge", "text": ""}
{"id": "534624", "revid": "33277", "url": "https://it.wikipedia.org/wiki?curid=534624", "title": "Diocesi di Gent", "text": ""}
{"id": "534626", "revid": "36426", "url": "https://it.wikipedia.org/wiki?curid=534626", "title": "Chiesa di San Bartolomeo (Giarratana)", "text": "La chiesa di San Bartolomeo \u00e8 una chiesa di Giarratana, in Sicilia.\nStoria.\nLa chiesa esisteva gi\u00e0 nel 1308, citata tra quelle che pagavano la decima alla Santa Sede. Fu ricostruita nuovamente a met\u00e0 del XVII secolo e venne consacrata nel 1665 dal vescovo di Siracusa, monsignor Giovanni Capobianco. Nel 1670 fu eretta a filiale parrocchiale e sacramentale.\nIl sisma dell'11 gennaio 1693 la rase al suolo, risparminadone tuttavia l'altare barocco. La nuova chiesa, fu ricostruita nella parte meridionale del nuovo centro abitato e fu consacrata dal vescovo di Noto, monsignor Benedetto La Vecchia, il 29 settembre 1872.\nDescrizione.\nL'attuale chiesa ha un'imponente facciata in stile tardo barocco suddivisa in tre ordini architettonici, il superiore dei quali \u00e8 costituito dalla cella campanaria. Sul cornicione \u00e8 incisa la dedicazione dell'edificio al patrono san Bartolomeo. Davanti alla facciata si trova un'ampia e ripida scalinata, che contribuisce a dare slancio all'intero edificio, impreziosita da colonne portanti con capitelli corinzi.\nL'interno \u00e8 a tre navate, separate da colonne doriche \nLa chiesa, custodisce il corpo della martire Ilaria, dono del pontefice Alessandro VII ai principi Settimo Calvello, signori di Giarratana.\nOpere d'arte.\nL'altare risparmiato dal sisma del 1693, probabilmente si tratta dell'altare maggiore, viene custodito unitamente ad un'antica statua cinquecentesca di san Bartolomeo Ap. in chiesa madre. Il detto altare presenta colonne tortili e timpano spezzato, in cui \u00e8 inserito il simbolo del santo titolare, e ospita la cinquecentesca statua dell'apostolo, raffigurato in piedi, nell'atto di evangelizzare le genti, con in mano il sacro libro, la palma dei martiri e il coltello, simbolo del suo martirio. La statua e l'altare sono oggetto di venerazione nella data dell'11 gennaio, giorno in cui viene ricordato il sisma del 1693.\nLa chiesa custodisce inoltre le pale eseguite da Marcello Vieri negli anni 1795-1799 (\"Madonna del Carmelo tra due santi\", \"Madonna del Buon Consiglio con san Vincenzo Ferreri\" e \"La conversione di Paolo\"). \nUn'altra tela di notevole importanza \u00e8 il \"Martirio di san Bartolomeo\" del 1736 opera di Antonio Balistreri fatta eseguire da don Filippo Piazza, inserita in un'artistica cornice del secolo XVII, proveniente dall'antica chiesa pre-terremoto.\nSull'altare maggiore, all'interno dell'imponente cappella realizzata nel 1935, \u00e8 custodita una statua del patrono san Bartolomeo seduto in trono, insieme al baldacchino della seconda met\u00e0 del Settecento. Dietro la cappella, e in parte coperto da questa, si trova il dipinto con la \"Gloria di san Bartolomeo\".\nLa volta della navata centrale conserva affreschi realizzati dal sacerdote Gaetano Distefano, incorniciati da stucchi del Gianforma, allievo del Serpotta.\nLa cappella del Santissimo Sacramento, o di Cristo alla colonna, cappella gentilizia dei Mineo, si presenta ornata di stucchi e conserva un altare marmoreo, probabilmente proveniente dalla distrutta chiesa barocca.\nL'ultima cappella della navata destra conserva una statua neoclassica della Madonna del Carmelo. La cappella \u00e8 attualmente inutilizzata e necessita di restauri."}
{"id": "534630", "revid": "36426", "url": "https://it.wikipedia.org/wiki?curid=534630", "title": "Basilica di Sant'Antonio (Giarratana)", "text": "La basilica di Sant'Antonio \u00e8 una chiesa di Giarratana, in Sicilia, dedicata a sant'Antonio abate.\nStoria.\nLa chiesa \u00e8 documentata gi\u00e0 nel Trecento come \"chiesa sacramentale\" e in essa si venera \"da tempo immemorabile\" (\"ab immemorabili\") l'immagine della Madonna della Neve.\nLa chiesa di Sant'Antonio Abate veniva rasa al suolo in seguito al disastroso sisma del 1693.\nL'opera di ricostruzione iniziava nei primissimi anni del XVIII secolo nella parte pi\u00f9 alta dell'abitato. Il tempio gi\u00e0 nel 1748 era ricostruito ed adibito al culto, tuttavia, fu consacrato solo il 21 settembre 1783 dal vescovo Giovanni Alagona.\nDescrizione.\nL'alta facciata \u00e8 in stile barocco e domina l'attuale abitato, essa \u00e8 attribuita all'architetto Mario Diamanti per le analogie con la facciata della chiesa di San Sebastiano a Palazzolo Acreide.\nIl prospetto \u00e8 suddiviso in tre ordini architettonici ornati da semicolonne. Il terzo ordine della facciata \u00e8 adibito a cella campanaria.\nSul portone principale troneggia un'aquila bicipite in pietra asfaltica con la scritta \"PRIMA BASILICA\". Nel secondo ordine spicca una grande vetrata istoriata, che raffigura \"Sant'Antonio e la Madonna della Neve\", mentre i lati del prospetto ospitano le statue di \"San Francesco di Paola\" e di \"Sant'Antonio di Padova\", opere del Moschetto.\nNella cella campanaria \u00e8 collocata la campana maggiore, risalente al 1647, proviene dall'antica Basilica e recante l'incisione latina di dedicazione alla Madonna della Neve patrona (\"Elegerun(t) et eligun(t) vene(ra)bilem immaginem sancta(e) Mariae ad Nives Patrona(e) civitatis jarratanae et veneratam in basilicae ecclesia sancti Antonii Abatis. Ora pro nobis\").\nL'interno \u00e8 a tre navate, decorate con stucchi dorati con foglia ad oro zecchino (lavorazione a bolo e acqua), pregevoli in particolare le dorature e gli stucchi nella navata centrale e nelle cappelle del Santissimo Sacramento, dell'Addolorata e di Sant'Antonio attribuiti alla scuola del Serpotta.\nIl pavimento della navata centrale presenta una rara alternanza di pietra asfaltica e piastrelle di maiolica della fine del Settecento. Da notare anche due acquasantiere scolpite in pietra asfaltica.\nLa cappella dell'Addolorata, posta sulla navata di destra, viene visitata nel periodo della Quaresima, infatti, in prossimit\u00e0 della Settimana Santa si celebra la \"Settina\" alla Madonna dei Dolori.\nOpere d'arte.\nSull'altare maggiore \u00e8 stata realizzata la monumentale cappella che custodisce la cinquecentesca statua della Patrona Maria SS. della Neve, unitamente al baldacchino. La statua della Madonna della Neve proviene dall'antico abitato pre terremoto, interamente dorata con foglia ad oro e decorata con pitture floreali, il baldacchino \u00e8 della prima met\u00e0 del Settecento, in stile barocco classico dorato con foglia oro.\nNel presbiterio il coro in legno scolpito fa da cornice al soglio presbiteriale, quest'ultimo riccamente decorato e dorato.\nAll'interno della chiesa sotto il pavimento delle tre navate, sono sepolti cittadini illustri e membri di importanti famiglie del paese.\nNella chiesa si conservano, oltre alla cinquecentesca statua della Patrona insieme al baldacchino settecentesco:\ndue magnifiche acquasantiere scolpiti in pietra pece."}
{"id": "534632", "revid": "287204", "url": "https://it.wikipedia.org/wiki?curid=534632", "title": "Geografia di Bolzano", "text": "La citt\u00e0 di Bolzano \u00e8 situata in una conca nelle Alpi Orientali al centro dell'Alto Adige di cui \u00e8 capoluogo. Dal punto di vista idrogeografico si trova nella parte meridionale delle Alpi, inclusa nella regione fisica italiana. \u00c8 il capoluogo di provincia pi\u00f9 settentrionale d'Italia.\nDimensioni.\nLa superficie comunale \u00e8 di 52,34 km\u00b2 (lo 0,7% del territorio altoatesino) con una superficie di densit\u00e0 di circa 1.800 ab./km\u00b2, l'area urbanizzata ha un'ampia superficie di 28\u00a0km\u00b2 e perci\u00f2 la densit\u00e0 reale corrisponde a circa 3.500 ab./km\u00b2, nonostante sia noto che in alcune aree questa superi i 16.000 ab./km\u00b2 (circoscrizione Europa-Novacella). La citt\u00e0 \u00e8 estremamente compatta, tuttavia l'area urbana esce dai confini comunali e continua nell'attiguo comune di Laives.\nPosizione.\nLe coordinate della citt\u00e0 sono: 46\u00b0 30\u2032 0\u2032\u2032 N e 11\u00b0 21\u2032 0\u2032\u2032 E, \u00e8 dunque il capoluogo di provincia pi\u00f9 settentrionale d'Italia. La citt\u00e0 \u00e8 posizionata al centro delle Alpi. Il centro urbano \u00e8 costituito nel fondovalle e su alcuni pendii. La conca bolzanina \u00e8 di origine glaciale e in seguito alluvionale con l'azione dei fiumi Isarco, Adige e Talvera. La citt\u00e0 \u00e8 dunque posta all'incontro fra la valle dell'Isarco, quella dell'Adige e della Val Sarentino (Talvera). Il territorio comunale \u00e8 attraversato da tutti e tre i fiumi citati.\nAltitudine.\nIl territorio comunale varia da un'altitudine minima di 232 ad una massima di 1.616, metri s.l.m., mentre il centro della citt\u00e0 si trova ad un'altitudine di 262\u00a0m s.l.m. Il fondovalle \u00e8 in maggioranza urbanizzato con qualche eccezione ai confini meridionali e occidentali dove sopravvive una piccola area a campagna, i pendii e le zone pedemontane sono in gran parte coltivati a vigneti o sono destinati a passeggiata e sono presenti piccoli quartieri storici, con l'eccezione della zona pedemontana di Aslago che \u00e8 fortemente urbanizzata e nella quale si trovano edifici posti molte decine di metri al di sopra dell'altitudine del fondovalle che si aggira tra i 230 e i 270 metri. La zona montagnosa che appartiene al comune \u00e8 quasi totalmente disabitata e le zone edificate non sono vere zone urbanizzate.\nZone altimetriche di Bolzano.\nQui di seguito sono riportate alcune altitudini del territorio bolzanino (dati in metri s.l.m.):\nGeologia.\nDal punto di vista geologico, mentre la zona del centro urbano sorge totalmente su terreno alluvionale, le zone montane circostanti sono costituite da porfido quarzifero, detto \"di Bolzano\". La zona non \u00e8 soggetta a particolari rischi di terremoto, tuttavia un forte terremoto di magnitudo 5.2 sulla Scala Richter si verific\u00f2 nel 2002 senza tuttavia creare danni ingenti con epicentro nella Val d'Ultimo.\nMonti.\nBolzano \u00e8 circondata in primo piano da monti alti mediamente fra i 1.000 e i 1.200 metri. Si tratta di altopiani dietro ai quali sono situati monti pi\u00f9 alti. A nord \u00e8 sovrastata dall'altopiano del Salto dietro al quale sono situati i monti delle Alpi Sarentine (nord-nordovest) e delle Dolomiti (nord-nordest), mentre ad est e sud-est \u00e8 sovrastata dall'altopiano del Colle dietro al quale sono situate le Dolomiti (e sul Colle passa il sentiero europeo E5, che collega l'Adriatico al Lago di Costanza), a nord-ovest s'innalza l'altopiano del Tsch\u00f6gglberg dietro al quale svettano le Alpi Sarentine, a ovest e sud-ovest infine il territorio sale con Appiano per poi innalzarsi verticalmente creando la Catena della Mendola (confine con la provincia di Trento). Il paesaggio di fondovalle di Bolzano verso nord \u00e8 dominato dallo Sciliar e dal leggendario Catinaccio (Rosengarten). Caratteristico \u00e8 anche il Monte Tondo (Grumer Eck), alta collina tondeggiante che sovrasta il centro storico sul quale \u00e8 posta una croce che di notte \u00e8 visibile per molti chilometri di distanza. Nel comune di Bolzano non sono presenti aree sciistiche (al Colle fino agli anni ottanta erano presenti impianti sciistici), ma a circa 20\u00a0km \u00e8 situato il Corno del Renon (15\u00a0km di piste) ed a circa 15 chilometri c'\u00e8 Reinswald (Sarentino, con 13\u00a0km di piste da sci) con gli impianti di Ortler SkiArena (area che va dalla Svizzera alle Dolomiti). Sono considerate le stazioni sciistiche bolzanine.\nMonti bolzanini.\nQui di seguito sono riportate le altitudini di alcune localit\u00e0 poste sul territorio montuoso nei pressi della conca bolzanina (dati in metri s.l.m.):\nCorsi d'acqua.\nI tre maggiori corsi d'acqua che attraversano la citt\u00e0 sono notoriamente l'Adige, l'Isarco e il Talvera, questi hanno tuttavia altri affluenti che attraversano il territorio bolzanino.\nFiumi e torrenti.\nI corsi d'acqua pi\u00f9 rilevanti sono i seguenti:\nLa campagna coltivata \u00e8 irrigata da numerosi fossi e rogge, molti dei quali derivanti dal fiume Talvera. L'espansione urbanistica ha portato all'interramento di molti di questi corsi d'acqua, che scorrono oggi per gran parte del proprio percorso sotto le strade, i marciapiedi e le case del centro abitato.\nNel territorio comunale non sono presenti laghi, a parte un piccolo laghetto al Colle, non balneabile e recintato. Nelle immediate vicinanze sono per\u00f2 presenti il Lago di Caldaro, il pi\u00f9 grande della provincia, e i Laghi di Monticolo nel comune di Appiano.\nAree verdi.\nTutta la zona montagnosa del Colle \u00e8 ricoperta da boschi con una flora alpina di media montagna, compresa la parte pi\u00f9 bassa ai piedi del centro della citt\u00e0 a causa della scarsit\u00e0 di assolamento dovuta all'esposizione settentrionale del versante. Le aree esposte al sole comprese fra i 300 e i 600 metri vengono dedicate alla viticoltura con il successo dei vini DOC Lagrein e Santa Maddalena, autoctoni di Bolzano e, rispettivamente, delle zone di Gries e Santa Maddalena. Le aree non coltivate, su questi versanti, esibiscono una flora submediterranea.\nLa citt\u00e0 \u00e8 inoltre avvolta, sui pendii che la circondano, da un anello di \"passeggiate\" pedonali pubbliche, d'interesse botanico e paesaggistico: la \"passeggiata del Guncina\", comprendente un piccolo parco botanico ottocentesco caratterizzato dalla flora termofila (fico d'india, olivo, ponciro), la \"passeggiata del Rio Fago\" con la spettacolare vista sulla cascata dell'omonimo corso d'acqua, le passeggiate \"di Sant'Osvaldo\" (St.-Oswald-Promenade) e \"dei Castagni\".\nIl fondovalle \u00e8 in gran parte urbanizzato, ma non mancano le aree verdi. I bolzanini hanno a disposizione soprattutto parchi fluviali di notevoli dimensioni in mezzo alla citt\u00e0, come i famosi \"Prati del Talvera\" (\"Talferwiesen\") con l'adiacente \"Parco Petrarca\", e il parco del \"Lungoisarco destro\". Un altro parco di notevoli dimensioni \u00e8 il \"Parco ducale\" (Herzogspark).\nLe residue aree coltivate di fondovalle, site soprattutto nelle localit\u00e0 di Gries, San Maurizio/Moritzing, Bivio/Kaiserau e San Giacomo/St. Jakob, sono dedicate alla coltura della vite e del melo.\nClima.\nSe si considera la percezione della gente, Bolzano ha un clima mediterraneo per chi viene dal nord e un clima alpino per chi viene da sud. Probabilmente il clima bolzanino \u00e8 definibile come continentale temperato con influenze alpine, ci\u00f2 significa che presenta inverni rigidi ed estati caldissime e talvolta afose, ma con la possibilit\u00e0 di crescita di alcuni tipi di flora gi\u00e0 mediterranei (soprattutto sulle pendici porfiriche che trattengono il calore d'estate per rilasciarlo d'inverno) senza che manchino per\u00f2 quei fenomeni caratteristici del territorio alpino, come le estati il periodo pi\u00f9 piovoso dell'anno a causa dei temporali. A causa della sua continentalit\u00e0 Bolzano fa registrare un tasso di precipitazioni piuttosto basso.\nTabella climatica.\nSono riportate le medie climatiche calcolate dall'Aeronautica Militare (sul periodo 1961-1990) e dall'Ufficio Idrografico dell'Provincia Autonoma di Bolzano - Servizio Meteorologico (sul periodo 1926-1943/1949-2005). La prima agenzia ha la propria stazione di rilevamento presso l'aeroporto, mentre la seconda presso l'ospedale. \u00c8 da notare la divergenza soprattutto nelle medie dei valori medi minimi. I dati sulle precipitazioni sono riferiti all'Ufficio Idrografico. Tra parentesi sono indicati i giorni piovosi medi per mese.\nInverno.\nS'intende l'inverno meteorologico (dicembre-febbraio)\nPrimavera.\nS'intende la primavera meteorologica (marzo-maggio)\nEstate.\nS'intende l'estate meteorologica (giugno-agosto)\nLe notti sono spesso ventilate e molto umide, ma i valori possono talvolta rimanere sopra i 20\u00a0\u00b0C.\nAutunno.\nS'intende l'autunno meteorologico (settembre-novembre)\nPosizione strategica.\nBolzano \u00e8 situata nell'Europa centrale nella sua fascia meridionale e presenta dei curiosi dati riguardanti le distanze automobilistiche fra altre citt\u00e0 importanti dell'Europa continentale che configura la citt\u00e0 non solo fra nord e sud, ma anche fra est e ovest. Le distanze che separano Bolzano da Innsbruck a Verona sono simili a quelle fra Monaco di Baviera e Venezia o Milano (le due \"metropoli prealpine\" sono alla stessa distanza), cos\u00ec \u00e8 simile anche la distanza fra Zurigo e Lubiana, Lisbona e Tallinn. Curioso \u00e8 notare il fatto che la distanza da Vienna sia minore che quella da Roma.\nDistanze fra citt\u00e0.\nUna lista di distanze (automobilistiche) approssimative fra Bolzano e altre importanti citt\u00e0 europee continentali."}
{"id": "534639", "revid": "253958", "url": "https://it.wikipedia.org/wiki?curid=534639", "title": "Provincie", "text": ""}
{"id": "534643", "revid": "76963", "url": "https://it.wikipedia.org/wiki?curid=534643", "title": "Alain Cavalier", "text": "Biografia.\nUna tappa capitale nel suo metodo di lavoro \u00e8 rappresentato dal suo film del 1986 \"Th\u00e9r\u00e8se\". Semplice e radicale, il film \u00e8 un puro momento di grazia. Tutto attraversato da una atmosfera di delicatezza e di vitalit\u00e0, il regista si interroga sulla santit\u00e0 attraverso alcuni quadri scenici rappresentanti momenti della vita della giovane monaca carmelitana Teresa di Lisieux. Il film \u00e8 un successo al Festival di Cannes, dove riceve il Premio della giuria, a cui seguono sei Premi C\u00e9sar, compresi quelli per miglior film e miglior regista."}
{"id": "534646", "revid": "41310", "url": "https://it.wikipedia.org/wiki?curid=534646", "title": "Th\u00e9r\u00e8se Martin", "text": ""}
{"id": "534649", "revid": "287204", "url": "https://it.wikipedia.org/wiki?curid=534649", "title": "K\u014dtar\u014d Takamura", "text": "Figlio dell'insigne scultore giapponese K\u014dun Takamura, si diplom\u00f2 in scultura all'Accademia di Belle Arti di Tokyo nel 1902.\nStudi\u00f2 anche a New York (1906), Londra (1907) e Parigi (1908), per ritornare in Giappone nel 1909, dove visse per il resto della sua vita. Fu amico ed estimatore precoce del poeta e scrittore suo contemporaneo Kenji Miyazawa.\nLe sue opere risentono di una forte influenza dell'arte occidentale (specialmente quella di Auguste Rodin, suo idolo), ma allo stesso tempo riflettono il gusto giapponese classico.\n\u00c8 noto anche per le sue poesie, tra cui soprattutto , una raccolta dedicata alla moglie Chieko Naganuma, morta nel 1938, dalla quale nel 1967 fu tratto il film \"Ritratto di Chieko\", nominato per il Premio Oscar come miglior film straniero ed edito anche in Italia.\nOpere.\nTe (mano - bronzo)\nRafu-zazou (donna nuda seduta - bronzo)\nOtome no zou / Rafu (statuo di vergine / donna nuda - bronzo)\nZakuro (melograno - legno)\nRenkon (radice di loto - legno)\nNamazu (pesce gatto - legno)\nSemi (cicara legno)\necc."}
{"id": "534653", "revid": "599013", "url": "https://it.wikipedia.org/wiki?curid=534653", "title": "Cella galvanica", "text": "Una cella galvanica (o catena galvanica o cella voltaica), in elettrochimica, \u00e8 una particolare cella elettrochimica che permette di convertire energia chimica in energia elettrica.\nLa cella galvanica \u00e8 un particolare modello elettrochimico utilizzato per la spiegazione di sistemi reali, quali possono essere un fenomeno corrosionistico o una pila (in realt\u00e0 una pila pu\u00f2 essere composta da pi\u00f9 celle galvaniche poste in serie: un esempio in tal senso \u00e8 la pila di Volta).\nI processi che avvengono in una cella galvanica sono spontanei, in quanto non hanno bisogno che venga impartita alla cella corrente elettrica dall'esterno per avvenire, per cui la differenza di energia libera di Gibbs associata a tali processi \u00e8 minore di zero:\nDal punto di vista circuitale, una cella galvanica pu\u00f2 essere assimilata ad un generatore di tensione.\nStoria.\nNel 1780 Luigi Galvani scopr\u00ec che due diversi metalli (ad esempio rame e zinco) messi a contatto tra loro ed immersi in una soluzione salina, con ciascuno di essi collegato contemporaneamente ad una diversa regione del nervo scoperto di una zampa di rana, provocavano la contrazione della zampa. Egli chiam\u00f2 questo fenomeno elettricit\u00e0 animale.\nIl nome di \"cella galvanica\" venne dato quindi ai sistemi elettrochimici analoghi a quello scoperto da Galvani, ovvero a tutte le celle elettrochimiche in grado di fornire energia elettrica tra cui la pila di Volta (inventata nel 1799 da Alessandro Volta) e la pila Daniell (inventata nel 1836 da John Frederic Daniell).\nDescrizione.\nL'esempio pi\u00f9 semplice di cella galvanica \u00e8 quello di cella galvanica regolarmente aperta; essa \u00e8 costituita da due elettrodi (M e N) separati da un elettrolita (\u03b5); ognuno dei due morsetti (B' e B) \u00e8 in genere costituito dallo stesso metallo, per cui accanto al morsetto B' viene rappresentato lo stesso metallo presente in corrispondenza del morsetto B. All'interno della cella galvanica circola la corrente IB'B. Nel caso in cui i metalli che costituiscono i morsetti siano differenti, si parla invece di cella galvanica non regolarmente aperta.\nI metalli (M e N) della cella si sciolgono nell'elettrolita a due diverse velocit\u00e0, lasciando alcuni elettroni liberi nel metallo non disciolto, che quindi assume una carica negativa rispetto all'elettrolita. Ciascun metallo \u00e8 sottoposto ad una diversa semireazione, con diversa velocit\u00e0, e quindi con rilascio di un numero differente di elettroni nei due metalli. Ne risulta un diverso potenziale di elettrodo fra l'elettrolita e ciascun metallo. Se fra i due metalli si realizza un contatto elettrico (utilizzando un cavo oppure mettendoli a contatto diretto), una corrente elettrica comincia a fluire. Contemporaneamente, gli ioni del metallo pi\u00f9 attivo, che formano l'anodo, sono trasferiti, passando attraverso l'elettrolita, verso il metallo meno attivo, il catodo, dove si depositano formando un rivestimento intorno ad esso. In seguito a questo processo l'anodo viene progressivamente consumato e corroso, con conseguente diminuzione della differenza di potenziale e, alla fine del processo, interruzione della corrente. \nLa corrente che fluisce attraverso l'elettrolita \u00e8 uguale alla corrente che fluisce nel circuito esterno, cos\u00ec che l'insieme dei due metalli e dell'elettrolita costituisce un circuito elettrico completo, in cui gli elettroni si muovono dagli ioni dell'anodo \"ossidato\" agli atomi \"ridotti\" del catodo. \u00c8 questo flusso, provocato da una reazione di riduzione, che costituisce la corrente elettrica. \nIl procedimento dell'elettrodeposizione funziona secondo questo stesso principio.\nPotenziale elettrico di una cella galvanica.\nIl potenziale elettrico di una cella pu\u00f2 essere facilmente determinato utilizzando una tabella dei potenziali di riduzione standard. In alternativa si pu\u00f2 anche usare una tabella dei potenziali di ossidazione, ma quella dei potenziali di riduzione \u00e8 pi\u00f9 comune. Il primo passo \u00e8 quello di identificare i due metalli che reagiscono nella cella. Quindi si cerca il valore di \"E\"o (potenziale di riduzione standard, in volt) per ognuna delle semireazioni. Il potenziale elettrico della cella \u00e8 uguale al valore di \"E\"o maggiore meno quello minore.\nPer esempio, nella figura sopra menzionata le soluzioni sono CuSO4 e ZnSO4.\nIn ogni soluzione \u00e8 immersa la corrispondente barretta di metallo, ed un setto poroso (ponte salino) collega le due soluzioni e permette agli ioni SO42\u2212 di fluire liberamente tra le soluzioni di rame e zinco. Per calcolare il potenziale elettrico si cercano le semireazioni del rame e dello zinco e si trova che:\nPertanto la reazione che ha luogo nella realt\u00e0 \u00e8:\nIl potenziale elettrico \u00e8 dunque +0.34\u00a0V \u2212(\u22120.76\u00a0V) = 1.10\u00a0V\nSe la cella funziona in condizioni non-standard, il potenziale deve essere corretto utilizzando l'Equazione di Nernst.\nEsempi di celle galvaniche.\nCorrosione galvanica.\nIl fenomeno della corrosione galvanica si verifica quando due diversi metalli vengono a contatto in presenza di un elettrolita (ad esempio acqua salata) con la conseguente creazione di una cella galvanica naturale indesiderata che provoca nei metalli coinvolti la reazione chimica di corrosione. In questo caso il catodo e l'anodo sono rappresentati da zone circoscritte dei metalli coinvolti, dette \"microcatodo\" e \"microanodo\".\nLa pila Daniell.\nLa pila Daniell \u00e8 un esempio di cella elettrochimica che sfrutta una reazione spontanea di ossido-riduzione che si realizza tra un elettrodo di rame (Cu) e un elettrodo di zinco (Zn). \u00c8 composta da una lamina di zinco immersa in una soluzione di solfato di zinco (ZnSO4) 1M nella prima semicella e da una lamina di rame immersa in una soluzione di solfato di rame (CuSO4) 1M nella seconda semicella.\nLe due lamine metalliche costituiscono gli elettrodi, mentre le due soluzioni sono mantenute in due recipienti separati, ma il passaggio dei portatori di carica (ioni) \u00e8 assicurato da un ponte salino, costituito da un tubo di vetro contenente in genere del cloruro di potassio (KCl) in una sostanza gelatinosa (ad esempio, agar agar). Uno strumento di misura della differenza di potenziale (voltmetro) viene collegato ai due morsetti (ciascuno collegato ad un elettrodo).\nNella prima semicella, in corrispondenza dell'interfaccia tra elettrodo di zinco e elettrolita avviene la seguente reazione di ossidazione:\nmentre nella seconda semicella, in corrispondenza dell'interfaccia tra elettrodo di rame e elettrolita avviene la seguente reazione di riduzione:\nRappresentazione convenzionale delle catene galvaniche.\nUn modo convenzionale per rappresentare le catene galvaniche \u00e8 quello di indicare solamente le specie chimiche che partecipano attivamente alla reazione di ossidoriduzione (ovvero le specie che variano il proprio numero di ossidazione durante la reazione redox).\nAd esempio una pila Daniell pu\u00f2 essere schematizzata nel modo seguente:\n Cu | Cu2+ || Zn2+ | Zn\nDove le stanghette verticali singole indicano le interfacce metallo-metallo o metallo-elettrolita, mentre la doppia stanghetta verticale rappresenta il ponte salino. Accanto a ciascuna specie chimica pu\u00f2 essere inoltre indicata la concentrazione, nel seguente modo:\n Cu | Cu2+ = 0,01 M || Zn2+ = 0,12 M | Zn\nIn questo caso si indica che lo ione Cu2+ \u00e8 presente in concentrazione molare dello 0,01 nella soluzione di solfato di rame, mentre lo ione Zn2+ ha una concentrazione molare dello 0,12 nella soluzione di solfato di zinco.\nPer convenzione, il polo negativo della cella galvanica va indicato a sinistra e il polo positivo va indicato a destra."}
{"id": "534655", "revid": "47767", "url": "https://it.wikipedia.org/wiki?curid=534655", "title": "Curili", "text": ""}
{"id": "534658", "revid": "181699", "url": "https://it.wikipedia.org/wiki?curid=534658", "title": "Rugby Calvisano 2005-2006", "text": ""}
{"id": "534660", "revid": "61798", "url": "https://it.wikipedia.org/wiki?curid=534660", "title": "123 Brunilde", "text": ""}
{"id": "534662", "revid": "767487", "url": "https://it.wikipedia.org/wiki?curid=534662", "title": "Mark Howard (gennaio 1986)", "text": "Carriera.\nHa firmato per il Manchester United come \"junior player\". Ha iniziato la sua carriera nel Barr-Hill Lads Club, di Salford, prima di trasferirsi al Manchester.\nFallito l'impatto nei \"Red Devils\", nel 2006 \u00e8 stato messo fra sette giocatori a cui \u00e8 stato dato il libero trasferimento e il 28 luglio ha sottoscritto un contratto di tre anni con i danesi del Br\u00f8ndby IF, dopo aver partecipato ad un'amichevole contro il FC N\u00fcrnberg."}
{"id": "534670", "revid": "1745361", "url": "https://it.wikipedia.org/wiki?curid=534670", "title": "Regioni dell'Australia", "text": "Questa \u00e8 una lista delle regioni in Australia (che non coincidono con gli Stati australiani).\nNuovo Galles del Sud.\nVedere anche il Bureau of Meteorology's NSW regions map."}
{"id": "534686", "revid": "39224", "url": "https://it.wikipedia.org/wiki?curid=534686", "title": "Sud-Ouest Vautour", "text": ""}
{"id": "534687", "revid": "1516566", "url": "https://it.wikipedia.org/wiki?curid=534687", "title": "Cirillo e Metodio", "text": "\u00c8 venerato come santo dalla Chiesa cattolica e dalla Chiesa ortodossa assieme al fratello\" \"\nBiografia.\nLe poche notizie scritte relative ai due santi provengono principalmente da due \"Vite\" scritte in antico slavo ecclesiastico. Data la scarsit\u00e0 di fonti, grande \u00e8 il numero di leggende fiorite intorno alle figure di Cirillo e Metodio.\nI due fratelli nacquero a Tessalonica (oggi Salonicco in Grecia). Erano figli di Leone, drungario della citt\u00e0, dunque governatore militare del thema di Tessalonica. La citt\u00e0 a quell'epoca contava una forte presenza slava. I fratelli Cirillo e Metodio acquisirono cos\u00ec dimestichezza con la lingua dei popoli migrati da nord-est.\nCirillo era il pi\u00f9 giovane di sette fratelli e fu battezzato con il nome di Costantino (prese il nome di Cirillo poco prima della sua morte).\nGi\u00e0 in giovane et\u00e0 Costantino sembrava desideroso di dedicarsi al conseguimento della sapienza. Egli si trasfer\u00ec presto a Costantinopoli per perfezionare gli studi di teologia e filosofia. Nella capitale Costantino venne consacrato prete, entrando a far parte del clero della basilica di Santa Sofia.\nA Costantinopoli conobbe anche Fozio, uomo di cultura e politico di spicco, che divenne suo precettore. La curiosit\u00e0 di Costantino dimostrava il suo eclettismo: coltiv\u00f2 infatti nozioni di astronomia, geometria, retorica e musica. \nSoprattutto nel campo della linguistica Cirillo diede prova del suo genio: oltre allo slavo e al greco, parlava correntemente anche il siriaco, l'arabo e l'ebraico.\nAssieme a Fozio viaggi\u00f2 in Oriente per importanti incarichi diplomatici. Durante un viaggio in Crimea Costantino avrebbe rinvenuto le reliquie di papa Clemente I, l\u00ec esiliato e morto nell'anno 97. Nella stessa missione Costantino trov\u00f2 anche un Vangelo e un salterio.\nDivenuto Fozio patriarca di Costantinopoli nell'858 per volont\u00e0 dell'imperatrice Teodora II, la Chiesa bizantina cerc\u00f2 di contrastare l'espansionismo della Chiesa latina e dei Franchi presso gli Slavi. Costantino venne dunque inviato assieme al fratello Metodio a evangelizzare la Pannonia.\nQuando il re della Grande Moravia, Rastislav, chiese all'imperatore di Bisanzio di inviare missionari, la scelta ricadde ancora una volta su di loro.\nCostantino dunque si rec\u00f2 nel regno di Rastislav (863) e incominci\u00f2 a tradurre brani dal Vangelo di Giovanni inventando un nuovo alfabeto, detto glagolitico (da \u0433\u043b\u0430\u0433\u043e\u043b \"glagol\" che significa \"verbo\"). Probabilmente gi\u00e0 da anni stava elaborando un alfabeto per la lingua slava. \nDal Vangelo di Giovanni venne tradotta una serie di passi scelti che entr\u00f2 a far parte dell\"'Aprakos\".\nNel regno di Rastislav entrarono in contrasto con il clero franco-tedesco che rivendicava quel territorio, essendo stato evangelizzato dalle missioni di Salisburgo e Passavia.\nSull'onda del crescente scontro tra Chiesa d'Oriente e d'Occidente per la giurisdizione dei nuovi fedeli slavi, nell'867 Costantino e Metodio vennero pure convocati a Roma per discutere con papa Niccol\u00f2 I dell'uso cultuale della lingua slava.\nA Roma i due fratelli trovarono una buona accoglienza da parte del successore, cui portarono in dono le reliquie di papa Clemente I, morto e sepolto in Crimea nel 97 e venerato come santo. Niccol\u00f2 I approv\u00f2 la traduzione della Bibbia in slavo, a patto che la lettura dei brani fosse preceduta dagli stessi passi espressi in latino. A Roma Metodio fu consacrato prete, mentre Costantino si ammal\u00f2 e assunse l'abito monastico, prendendo il nome di Cirillo. Quando mor\u00ec, venne inumato presso la basilica di San Clemente. Trafugati i suoi resti mortali, vennero successivamente in parte ritrovati e nuovamente inumati sempre presso la basilica di San Clemente.\nMetodio ritorn\u00f2 in Moravia. Nominato vescovo in un altro viaggio a Roma venne inviato quale arcivescovo \"pannoniensis\" e \"marabensis\", e poi titolare della sede di Sirmio (oggi Sremska Mitrovica).\nIntanto in Pannonia a Rastislav successe il nipote, Svatopluk I (871-894), con problemi coi regnanti vicini e favorevole alla presenza franco-tedesca che circondava il regno.\nInizi\u00f2 cos\u00ec la persecuzione dei discepoli di Cirillo e Metodio, visti come portatori di un'eresia (la liturgia slava). Metodio stesso fu incarcerato per due anni in Baviera, e liberato solo per insistenza del Papa (873).\nNell'880 Metodio torn\u00f2 a Roma, per contrastare le maldicenze degli avversari, e nell'881-882 anche a Costantinopoli, per cercare forse un appoggio politico ed ecclesiale \u2014 dopo quasi venti anni \u2014 anche dal patriarca Fozio. Poi ritorn\u00f2 ancora nella Grande Moravia, ove nell'885 mor\u00ec, a Velehrad, dove tuttora \u00e8 sepolta e venerata sua salma.\nDopo la sua scomparsa i suoi discepoli, perseguitati dal vescovo Wichingo (che si rec\u00f2 subito a Roma per diffamarne l'operato), vennero incarcerati o venduti come schiavi a Venezia. Ma parte di essi riusc\u00ec a fuggire nella Bulgaria occidentale (sotto protezione del primo impero bulgaro) ed in Dalmazia, ove poterono continuare la loro attivit\u00e0 in favore della cultura slava.\nDurante il concilio di Preslav dell'893, l'impero bulgaro adott\u00f2 l'alfabeto glagolitico e l'antico slavo ecclesiastico, nella variante bulgara, come lingua ufficiale della chiesa e dello stato ed espulse il clero bizantino. Quindi nell'893 l'antico slavo ecclesiastico divenne la terza lingua ufficiale, dopo il greco ed il latino, riconosciuta dalle Chiese ed utilizzata durante le funzioni religiose e nella letteratura cristiana.\nCulto.\nI santi Cirillo e Metodio sono considerati patroni di tutti i popoli slavi; nell'ambito della Chiesa cattolica sono molto venerati in Slovenia, Slovacchia, in Croazia, Repubblica Ceca e Repubblica di Macedonia del Nord. Nel 1980 papa Giovanni Paolo II con la lettera apostolica del 31 dicembre 1980 \"Egregiae virtutis\" li elev\u00f2 a compatroni dell'Europa, assieme a san Benedetto da Norcia.\nNell'Enciclica \"Slavorum Apostoli\" Giovanni Paolo II afferma che \"Cirillo e Metodio sono come gli anelli di congiunzione, o come un ponte spirituale tra la tradizione occidentale e quella orientale, che confluiscono entrambe nell'unica grande Tradizione della Chiesa Universale. Essi sono per noi i campioni ed insieme i patroni dello sforzo ecumenico delle Chiese sorelle d'Oriente e d'Occidente, per ritrovare mediante il dialogo e la preghiera l'unit\u00e0 visibile nella comunione perfetta e totale\".\nLa Chiesa Cattolica fa oggi memoria comune dei due santi il 14 febbraio, ma in passato essi sono stati festeggiati anche in altre date. La Chiesa Ortodossa festeggia il 14 febbraio solo Cirillo, mentre Metodio \u00e8 commemorato il 6 aprile; i due santi sono inoltre ricordati insieme l'11 maggio e il 17 luglio. Anglicani e luterani ricordano entrambi i santi il 14 febbraio, con qualche eccezione.\nInfluenza culturale.\nNel 2013 la zecca slovacca ha dedicato una moneta commemorativa da 2 euro al 1150\u00ba anniversario dell'avvento di Cirillo e Metodio nella Grande Moravia con una tiratura di 1.000.000 di pezzi."}
{"id": "534690", "revid": "67128", "url": "https://it.wikipedia.org/wiki?curid=534690", "title": "Diagnosi precoce", "text": ""}
{"id": "534691", "revid": "363629", "url": "https://it.wikipedia.org/wiki?curid=534691", "title": "Fase preclinica", "text": ""}
{"id": "534692", "revid": "22475", "url": "https://it.wikipedia.org/wiki?curid=534692", "title": "Rappen", "text": "Rappen \u00e8 una moneta di piccolo taglio che era usata nella Germania meridionale, in parte della Svizzera e nell'Alsazia meridionale.\nAttualmente \u00e8 il nome tedesco della moneta da un centesimo di Franco svizzero. Il plurale \u00e8 invariato e quindi rimane \"Rappen\". In francese il nome della moneta \u00e8 centime (pl. \"centimes\"), in Italiano, centesimo (\"centesimi\") e in romancio: \"rap\" (pl. raps).\nStoria.\nL'origine del nome della moneta \u00e8 interpretata etimologicamente in diversi modi.\nIn precedenza si riteneva che il nome derivasse da un Pfennig coniato per la prima volta a Friburgo in Brisgovia nel XIII secolo oppure dall'aquila rappresentata sul Rappen di Colmar (\"Colmar Rappen\"). Su queste era raffigurata un'aquila che dopo poco divenne un corvo (Raben in tedesco). Un'altra ipotesi era che derivasse dal Pfennig del Conte di Rappoltstein che presentava una testa di corvo.\nAttualmente si pensa invece che in nome sia stato causato dal colore scuro delle monete a causa della scarso titolo d'argento. In Alto tedesco antico (\"Althochdeutsch\") \"rapp\" significa \"scuro\" e attualmente \"Rappe\" \u00e8 il termine usato per indicare il \"cavallo scuro\". (v. wiktionary)\nA prescindere dall'etimologia \u00e8 sicuro che il (Raben-) Pfennig, si diffuse nell'Alto-Reno e che diede nome al Rappenm\u00fcnzbund.\nIl Rappen era anche chiamato Zweilinge (zwei = due) perch\u00e9 un Rappen valeva due Pfennig.\nNella cosiddetta \"Lega del Rappen\" (Rappenm\u00fcnzbund) del 1377 si riunirono numerose zecche tra cui il vescovo di Basilea anche per le sue zecca di Breisach; in Alsazia aderirono Colmar e Thann, dall'attuale Svizzera la citt\u00e0 di Basilea, Sciaffusa, Zofingen, Zurigo, Berna, Soletta ed inoltre Friburgo e altri comuni nella Brisgovia e nel Sundgau in Alsazia.\nL'obiettivo era avere una moneta comune e favorire quindi i commerci.\nIl Rappenpfennig fu quindi scelto inizialmente come unit\u00e0 monetaria principale. Nel 1584 la Lega fu sciolta.\nLa maggior parte dei cantoni svizzeri continuarono a coniare Rappen. Nel 1798, nella Repubblica Elvetica fu introdotto il franco svizzero, diviso in 100 Rappen.\nQuesta valuta non riusc\u00ec a sostituire completamente le valute dei singoli cantoni. Dopo la fine della Repubblica Elvetica i cantoni coniarono sia Rappen sia altre monete spicciole che variavano da cantone a cantone.\nIn seguito alla creazione dello stato federale, nel 1850 fu introdotto come valuta svizzera l'attuale franco svizzero che aveva lo stesso valore del franco francese ma valeva circa lo 0,7 della precedente moneta svizzera dallo stesso nome. Di conseguenza fino allo scioglimento dell'Unione monetaria latina il Rappen corrispondeva al francese Centime. Per questo motivo anche ora il Rappen in francese si chiama \"centime\" e in italiano \"centesimo\".\nOggi.\n le Svizzera conia monete da 1, 5, 10 e 20 Rappen. Inoltre anche la moneta da \u00bd-franco (questo \u00e8 il nome ufficiale), \u00e8 considerata una moneta da 50 Rappen. La coniazione delle monete da 2 Rappen \u00e8 terminata nel 1974. Il pezzo da 1 Rappen, di bronzo, non ha alcun valore pratico nella circolazione monetaria svizzera e viene venduto, dalla Swissmint ai collezionisti al prezzo di 4 Rappen. Il nome colloquiale per il pezzo da 1 Rappen \u00e8 \"R\u00e4ppler\", mentre i multipli del Rappen in alemanno sono soprannominati \"f\u00fcfi\" (oppure secondo il dialetto \"f\u00f6ifi\", \"f\u00fcnfi\", \"f\u00fcnfer\", \"f\u00f6ifer\"), \"z\u00e4hni\", \"zw\u00e4nzgi\" e \"f\u00fcfzgi\".\nPer qualche tempo la Swissmint ha progettato di togliere dalla produzione i pezzi a 1 e da 5 Rappen, poich\u00e9 il costo della loro produzione \u00e8 superiore al loro valore nominale. La produzione di una moneta da 1 Rappen ne costa 12, mentre quella da 5 ne costa 6. Eliminando la loro produzione si risparmierebbero circa 300\u00a0000 franchi svizzeri. Mentre sull'eliminazione della moneta da 1 Rappen nessuno pone obiezioni, molte organizzazioni si oppongono alla soppressione della moneta da 5 Rappen perch\u00e9 temono un aumento dei prezzi causato dalla sparizione di questa moneta.\nSecondo le decisioni della Swissmint, il pezzo da 1 Rappen non sar\u00e0 pi\u00f9 prodotto dopo il 1\u00ba gennaio 2007."}
{"id": "534695", "revid": "104458", "url": "https://it.wikipedia.org/wiki?curid=534695", "title": "Imperatore Massimiliano", "text": ""}
{"id": "534696", "revid": "1573940", "url": "https://it.wikipedia.org/wiki?curid=534696", "title": "Motacilla", "text": "Motacilla \u00e8 un genere di uccelli passeriformi della famiglia Motacillidae, diffusi in tutta l'Eurasia.\nDescrizione.\nLe differenze tra le varie specie sono principalmente dovute al differente piumaggio. Caratteristico per tutte le motacille \u00e8 il volo ondulato ed il modo di muoversi sul terreno: piccoli passi veloci accompagnati da un continuo oscillare della coda\nTassonomia.\nSecondo il Congresso Ornitologico Internazionale (aprile 2012) il genere \"Motacilla\" comprende le seguenti specie:"}
{"id": "534702", "revid": "287204", "url": "https://it.wikipedia.org/wiki?curid=534702", "title": "Protocollo di esclusione robot", "text": "Il protocollo di esclusione robot (in inglese \"Robots Exclusion Standard\") indica, nel gergo di internet e pi\u00f9 in generale del web, le regole indicate dai gestori di un sito web ai crawler che lo visitano, chiedendo di applicare restrizioni di analisi sulle pagine del sito. Esse sono contenute nel file robots.txt, ideato nel giugno 1994 con il consenso dei membri della robots mailing list (robots-requestnexor.co.uk). In questo momento non esiste un vero e proprio standard per il protocollo robots.\nIl ruolo dei \"crawler\".\nI web crawler sono dei software automatici programmati per effettuare ricerche ed indicizzazioni periodiche. Nella prima fase di analisi di un sito web dovrebbero controllare l'esistenza del file robots.txt ed applicare eventuali restrizioni richieste dal webmaster del sito. Non tutti i robot per\u00f2 ottemperano alle richieste contenute nel file robot.txt.\nStandard.\nQuando il proprietario di un sito desidera fornire istruzioni ai robot Web, inserisce un file di testo denominato robots.txt nella radice della gerarchia del sito Web (ad es. Https://www.example.com/robots.txt). Questo file di testo contiene le istruzioni in un formato specifico (vedere gli esempi di seguito). I robot che \"scelgono\" di seguire le istruzioni provano a recuperare questo file e leggono le istruzioni prima di recuperare qualsiasi altro file dal sito web. Se questo file non esiste, i robot web presumono che il proprietario del sito web non desideri porre alcuna limitazione alla scansione dell'intero sito.\nUn file robots.txt su un sito web funzioner\u00e0 come una richiesta che i robot specificati ignorino i file o le directory specificati durante la scansione di un sito. Ci\u00f2 potrebbe derivare, ad esempio, da una preferenza per la privacy dai risultati dei motori di ricerca o dalla convinzione che il contenuto delle directory selezionate potrebbe essere fuorviante o irrilevante per la categorizzazione del sito nel suo insieme, o dal desiderio che un l'applicazione funziona solo su determinati dati. I collegamenti alle pagine elencate in robots.txt possono ancora essere visualizzati nei risultati di ricerca se sono collegati a una pagina sottoposta a scansione.\nUn file robots.txt copre un'origine. Per i siti web con pi\u00f9 sottodomini, ogni sottodominio deve avere il proprio file robots.txt. Se example.com avesse un file robots.txt ma a.example.com no, le regole che si applicherebbero per example.com non si applicherebbero a a.example.com. Inoltre, ogni protocollo e porta necessita del proprio file robots.txt; http://example.com/robots.txt non si applica alle pagine in http://example.com:8080/ o https://example.com/.\nAlcuni dei principali motori di ricerca che seguono questo standard includono Ask, AOL, Baidu, DuckDuckGo, Google, Yahoo !, e Yandex. Bing non \u00e8 completamente compatibile con lo standard in quanto non pu\u00f2 ereditare le impostazioni dal carattere jolly (codice_1).\nIl gruppo di volontari Archive Team ignora esplicitamente il file robots.txt per la maggior parte, considerandolo uno standard obsoleto che ostacola gli sforzi di archiviazione web. Secondo il responsabile del progetto Jason Scott, \"deselezionato e lasciato da solo, il file robots.txt non garantisce il mirroring o il riferimento per elementi che potrebbero avere un uso generale e un significato al di fuori del contesto del sito web\".\nPer alcuni anni Internet Archive non ha eseguito la scansione dei siti con robots.txt, ma nell'aprile 2017 ha annunciato che non avrebbe pi\u00f9 rispettato le direttive nei file robots.txt. \"Nel tempo abbiamo osservato che i file robots.txt destinati ai crawler dei motori di ricerca non servono necessariamente ai nostri scopi di archiviazione\". Ci\u00f2 era in risposta a interi domini che venivano taggati con robots.txt quando il contenuto \u00e8 diventato obsoleto.\nSicurezza.\nNonostante l'uso dei termini \"allow\" e \"disallow\", il protocollo \u00e8 puramente consultivo e si basa sulla conformit\u00e0 del web robot. \u00c8 improbabile che i robot Web dannosi rispettino il file robots.txt; alcuni potrebbero persino utilizzare il file robots.txt come guida per trovare link non consentiti e accedervi direttamente. Anche se a volte si afferma che questo sia un rischio per la sicurezza, questo tipo di sicurezza attraverso l'oscurit\u00e0 \u00e8 scoraggiato dagli organismi di normalizzazione. Il National Institute of Standards and Technology (NIST) negli Stati Uniti raccomanda specificamente contro questa pratica: \"La sicurezza del sistema non dovrebbe dipendere dalla segretezza dell'implementazione o dei suoi componenti\". Nel contesto dei file robots.txt, la sicurezza attraverso l'oscurit\u00e0 non \u00e8 consigliata come tecnica di sicurezza.\nAlternative.\nMolti robot trasmettono anche uno speciale user-agent al server web durante il recupero del contenuto. Un amministratore web potrebbe anche configurare il server in modo che restituisca automaticamente un errore (o trasmetta contenuto alternativo) quando rileva una connessione utilizzando uno dei robot.\nAlcuni siti, come Google, ospitano un codice_2file che mostra informazioni destinate alla lettura da parte degli esseri umani. Alcuni siti come GitHub reindirizzano human.txt a una pagina di informazioni.\nIn precedenza Google aveva un file di scherzo ospitato per codice_3istruire il Terminator a non uccidere i fondatori dell'azienda Larry Page e Sergey Brin.\nFormato del file \"robots.txt\".\nIl file utilizza un protocollo molto semplice che permette di definire il robot al quale applicare la regola e le pagine e directory da non indicizzare.\nOgni riga del file contiene un record. Ogni record ha la seguente sintassi:\n &lt;campo&gt; : &lt;valore&gt;\nI campi disponibili sono:\nPer ogni \"User-Agent\" \u00e8 possibile specificare una o pi\u00f9 restrizioni tramite \"Disallow\".\nEsempi.\nEcco alcuni esempi classici dell'utilizzo del file robots.txt.\nPer permettere l'accesso a tutto il sito web, non indicare nulla nella direttiva Disallow. Alcuni crawler supportano anche la direttiva Allow.\n User-agent: *\n Disallow:\nPer bloccare un intero sito, utilizza una barra.\n User-agent: *\n Disallow: /\nPer bloccare una directory e il relativo contenuto, fai seguire il nome della directory da una barra.\n User-agent: *\n Disallow: /private_directory/\nPer bloccare una pagina, indica tale pagina.\n User-agent: *\n Disallow: /private_file.html\nPer segnalare il file sitemap del sito.\n Sitemap: http://arquivo.pt/wayback/20120125215620/http://www.example.com/sitemap.xml\nEsiste inoltre la direttiva Crawl-Delay, che permette di limitare la velocit\u00e0 di accesso al server da parte dei crawler che la supportano, indicando il minimo tempo di attesa, in secondi, tra due richieste consecutive.\nSe, al posto dell'asterisco, si inserisce una stringa user-agent, nella direttiva User-Agent, le regole verranno limitate al crawler identificato da tale user-agent.\nEstensione Standard.\nSu Extended Standard for Robot Exclusion sono stati proposti due nuovi parametri: Request-rate e Visit-time:\n User-agent: *\n Disallow: /private_directory/ # Blocca la directory /private_directory/\n Request-rate: 1/5 # Visita al massimo una pagina ogni 5 secondi\n Visit-time: 0600-0845 # Visita soltanto tra le 6:00 AM e le 8:45 AM UT (GMT)\nEstensioni non Standard.\nDirettiva sul ritardo della scansione.\nIl valore del ritardo della ricerca per indicizzazione \u00e8 supportato da alcuni crawler per limitare le loro visite all'host. Poich\u00e9 questo valore non fa parte dello standard, la sua interpretazione dipende dal crawler che lo legge. Viene utilizzato quando il burst multiplo di visite da parte dei bot sta rallentando l'host. Yandex interpreta il valore come il numero di secondi da attendere tra le visite successive. Bing definisce il ritardo della scansione come la dimensione di una finestra temporale (da 1 a 30 secondi) durante la quale BingBot acceder\u00e0 a un sito web solo una volta. Google fornisce un'interfaccia nella sua console di ricerca per i webmaster, per controllare le visite successive di GoogleBot. \n User-agent: bingbot\n Allow : /\n Crawl-delay: 10\nConsenti direttiva.\nAlcuni dei principali crawler supportano una direttiva codice_4, che pu\u00f2 contrastare una direttiva codice_5 successiva. Ci\u00f2 \u00e8 utile quando si dice ai robot di evitare un'intera directory ma si desidera comunque che alcuni documenti HTML in quella directory vengano sottoposti a scansione e indicizzati. Mentre per l'implementazione standard vince sempre il primo pattern robots.txt corrispondente, l'implementazione di Google differisce in quanto Consenti ai pattern con caratteri uguali o superiori nel percorso della direttiva di vincere su un pattern Disallow corrispondente. Bing utilizza la direttiva codice_4o codice_5, a seconda di quale sia pi\u00f9 specifica, in base alla lunghezza, come Google.\nPer essere compatibile con tutti i robot, se si desidera consentire singoli file all'interno di una directory altrimenti non consentita, \u00e8 necessario inserire prima le direttive Allow, seguite da Disallow, ad esempio:\n Allow: /directory1/myfile.html\n Disallow: /directory1/\nQuesto esempio Disabiliter\u00e0 qualsiasi cosa in / directory1 / eccetto /directory1/myfile.html, poich\u00e9 quest'ultimo corrisponder\u00e0 per primo. L'ordine \u00e8 importante solo per i robot che seguono lo standard; nel caso dei bot Google o Bing, l'ordine non \u00e8 importante.\nSitemap.\nAlcuni crawler supportano una direttiva codice_8, che consente pi\u00f9 Sitemap nello stesso &lt;samp&gt;robots.txt&lt;/samp&gt; nella forma: codice_9\n Sitemap: http://www.example.com/sitemap.xml\nHost.\nAlcuni crawler (Yandex) supportano una direttiva codice_10, che consente ai siti web con pi\u00f9 mirror di specificare il proprio dominio preferito: \n Host: hosting.example.com\nQuesto non \u00e8 supportato da tutti i crawler.\nCorrispondenza \"*\" universale.\nLo \"standard di esclusione dei robot\" non menziona il carattere \"*\" nella dichiarazione codice_11\nMeta tag e intestazioni.\nOltre ai file robots.txt a livello di root, le direttive di esclusione dei robot possono essere applicate a un livello pi\u00f9 granulare tramite l'uso di meta tag Robots e intestazioni HTTP X-Robots-Tag. Il meta tag robots non pu\u00f2 essere utilizzato per file non HTML come immagini, file di testo o documenti PDF. D'altra parte, l'X-Robots-Tag pu\u00f2 essere aggiunto a file non HTML utilizzando file.htaccess e httpd.conf.\n &lt; meta name = \"robots\" content = \"noindex\" /&gt;\n X-Robots-Tag: noindex\nX-Robots-Tag \u00e8 efficace solo dopo che la pagina \u00e8 stata richiesta e il server ha risposto, e il meta tag robots \u00e8 efficace solo dopo che la pagina \u00e8 stata caricata, mentre robots.txt \u00e8 efficace prima che la pagina venga richiesta. Pertanto, se una pagina viene esclusa da un file robots.txt, tutti i meta tag robots o le intestazioni X-Robots-Tag vengono effettivamente ignorati perch\u00e9 il robot non li vedr\u00e0 in primo luogo.\nUtilizzo.\nUna volta che il file robots.txt \u00e8 stato creato deve essere inserito nella directory principale del dominio ed avere il nome esatto \"robots.txt\". Se viene memorizzato in una directory diversa, i robot non lo troveranno in quanto di default effettuano la ricerca nella directory principale del dominio.\nSe non si ha accesso alla directory principale di un dominio, \u00e8 possibile limitare l'accesso utilizzando il META tag Robots."}
{"id": "534703", "revid": "1573940", "url": "https://it.wikipedia.org/wiki?curid=534703", "title": "Motacillidae", "text": "Motacillidae \u00e8 una famiglia di uccelli appartenente all'ordine dei Passeriformi.\nTassonomia.\nSecondo il Congresso Ornitologico Internazionale (2018) la famiglia Motacillidae comprende i seguenti generi e specie:"}
{"id": "534704", "revid": "57342", "url": "https://it.wikipedia.org/wiki?curid=534704", "title": "Dahlhaus", "text": ""}
{"id": "534715", "revid": "92723", "url": "https://it.wikipedia.org/wiki?curid=534715", "title": "Don Camillo e il suo gregge", "text": "Don Camillo e il suo gregge (titolo originale: Mondo piccolo. Don Camillo e il suo gregge) \u00e8 la seconda raccolta di racconti (o romanzo a episodi) del giornalista e scrittore italiano Giovannino Guareschi.\nLa prima pubblicazione risale al 1953 sotto l'editore Rizzoli sulla scia del grande successo della prima raccolta, \"Don Camillo\", da cui era stato tratto, l'anno prima, un film. Anche questa seconda raccolta riscuote un ampio successo e molteplici riedizioni.\nTrama.\nL'opera, suddivisa in quarantanove episodi e facente parte della serie \"Mondo Piccolo\", \u00e8 nuovamente ambientata in un paese della bassa padana a noi sconosciuto (Brescello viene scelto per girarvi i film), con l'eccezione della serie di nove racconti \"Storie dell'esilio e del ritorno\" che si svolgono nel paese di Monterana dove Don Camillo viene temporaneamente trasferito dal vescovo.\n\"Don Camillo e il suo gregge\" narra le avventure umoristiche del prete di campagna, Don Camillo, in eterna lotta con l'amico-nemico, il sindaco Peppone, ora alle prese con le elezioni o con il tentativo di creare il primo kolkhoz italiano.\nI racconti di Guareschi offrono, nella loro chiave umoristica, uno spaccato della vita nelle campagne dell'epoca, delle virt\u00f9 e delle miserie paesane e delle tensioni fra cattolici e comunisti nel pi\u00f9 ampio scenario dell'Italia del dopoguerra.\nRacconti.\nIl cerchio si ruppe.\nSpocchia, incalzato da Don Camillo, confessa l'omicidio del Pizzi. Peppone \u00e8 furioso ma deve calmarsi perch\u00e9 teme che ora voglia uccidere suo figlio, unico testimone dell'omicidio. Quando arrivano a casa Pizzi trovano il ragazzo con la doppietta in mano e Spocchia morto.\nFurore (1).\nSi avvicinano le elezioni del 1948. Don Camillo fa una pesante predica contro il Fronte Democratico Popolare e contro l'idea di non dare l'assoluzione a chi vota comunista. Peppone va subito dopo a confessarsi.\nFurore (2).\nUn vecchio mendicante, con un uccellino che tira su da un piatto i fogli della fortuna, chiede a Don Camillo una messa in suffragio al Re appena defunto. Dopo il rito viene aggredito dai paesani.\nIl commissario.\nDon Camillo distribuisce pacchi di viveri elettorali, che sono vietati ai comunisti. Peppone e il commissario federale scoprono che Str\u00e0ziami ha disobbedito per la fame arretrata di suo figlio, e viene schiaffeggiato davanti a quest'ultimo dal funzionario cittadino.\nLa gran giornata.\nPer la chiusura della campagna elettorale Peppone ha organizzato un grande comizio sulla piazza del paese. L'evento \u00e8 disturbato da un aereo che lancia manifestini della DC e si dilegua prima che Peppone possa prenderlo a fucilate.\nTecnica del colpo di Stato.\nPeppone e i suoi sono in attesa dei risultati elettorali. Quando arriva la notizia che il fronte ha vinto Gigio lo zoppo tira fuori una lista di reazionari da uccidere, il primo dei quali \u00e8 don Camillo. E mentre Gigio mette a punto il piano qualcuno fa visita al parroco.\nMiseria.\nMentre in paese c'\u00e8 uno sciopero generale cinque crumiri riescono a trovare lavoro in un podere sulla riva opposta del Po.\nIl figlio clandestino.\nDon Camillo e il Cristo dell'altar maggiore dialogano delle idee degli uomini, dell'ignoranza umana e della rivelazione divina.\nLa volante (2).\nUno dei figli di Peppone sta male, e deve raggiungere quanto prima la citt\u00e0. Ci pensa Don Camillo, tenendolo stretto a s\u00e9, con una corsa folle in motocicletta.\nLa bicicletta.\nMentre \u00e8 in citt\u00e0 a Don Camillo rubano la bicicletta. Decide di tornare a piedi per aggravare la colpa del ladro, ma questi lo sta seguendo, e alla fine si pente.\nLa lettera.\nPeppone riceve una lettera dal partito. \u00c8 stato scelto per andare a vivere in Russia, ma non ne \u00e8 contento. Quando riceve il contrordine porta un cero in chiesa per ringraziamento, e non sapr\u00e0 mai che la lettera \u00e8 stata spedita dal prete stesso.\nLegnate matrimoniali.\nPaolina Rocchi, figlia del pi\u00f9 clericale dei clericali, \u00e8 innamorata del Falchetto, il pi\u00f9 rosso dei rossi. Per poter convincere il padre e don Camillo ad acconsentire al matrimonio inventa una gravidanza. Ma anche per il Falchetto le cose non sono semplici.\nGli spiriti.\nGiorgio Morini ha nascosto la donna tedesca che ama e suo figlio in una vecchia cascina. Non pu\u00f2 portarla a casa, i tedeschi hanno ucciso i suoi tre fratelli.\nL'anello.\nLa casa dell'ex podest\u00e0 Tronconi \u00e8 ora abitata dai Biolchi, ex mezzadri alle sue dipendenze. Si dice che sia fuggito dopo il ribaltone ma un anello rivela come stanno davvero le cose.\nIl Kolchoz.\nPeppone e i suoi occupano il podere incolto Le Ghiaie. Boschini, il proprietario, glielo affitta regolarmente a un prezzo simbolico. Dalla Russia arriva un trattore in dono, che non ne vuole sapere di funzionare. Almeno finch\u00e9 non ci mette mano Don Camillo.\nFavola di Abbondanza e Carestia.\nCarestia \u00e8 uno di citt\u00e0 che vive con Marina (abbondanza), che lavora per tutti e due. Durante uno sciopero Carestia vuole lavorare e viene pestato. Giura che non lo far\u00e0 pi\u00f9.\nL'angelo del 1200.\nIl vecchio Bassini muore lasciando una cifra notevole per far dorare l'angelo che sta sulla sommit\u00e0 del campanile. Si scopre cos\u00ec che \u00e8 un'opera d'arte del 1200 e che non si dovrebbe tenere lontano dalla vista. Se ne fa fare una copia da issare al suo posto, ma don Camillo pensa che non sia giusto.\nGigino.\nGigino scappa di casa perch\u00e9 non vuole studiare, preferisce fare il meccanico. Trova ospitalit\u00e0 da don Camillo che, con l'assenso della famiglia, lo manda a studiare il mestiere da Peppone.\nL'altoparlante.\nPeppone fa un comizio ai giovani che partono per la leva militare, ma fa presto a dimenticare le direttive pacifiste del partito quando don Camillo suona dal campanile La canzone del Piave.\nRadames.\nDon Camillo e la gente del paese favoriscono lo studio del canto lirico al giovane Radames. Al debutto nell'Aida, emozionato dal pubblico, far\u00e0 una gran bella figura grazie a una forte pedata arrivata da uno sconosciuto.\nIl muraglione.\nManasca vuol tirare su un palazzo al centro del paese, occupando l'area incolta che suo padre non aveva mai voluto vendere. Peppone sostiene l'iniziativa, dal momento che ci sar\u00e0 una nuova officina per lui, ma bisogna demolire un vecchio muro dove esiste un'antichissima madonnina. E nessuno vuole farlo.\nIl sogno del cappello verde.\nDon Camillo si trova in chiesa in piena notte. Sentendo dei rumori si nasconde in un confessionale e vede uno sconosciuto che entra di nascosto e si inginocchia a pregare. Si addormenta, e al suo risveglio trova solo un cappello verde.\nAncora il fantasma dal cappello verde.\nPeppone ha stravinto le elezioni. Porta in chiesa un cero quale ringraziamento e si riprende il cappello verde che aveva lasciato. Don Camillo vorrebbe dirgli una cosa, ma la confessa al Cristo dell'altar maggiore.\nIl bianco.\nGli autobus sostituiscono l'antico tram a vapore e la diramazione esercitata con trazione a cavalli per il borgo. La societ\u00e0 dei tram mette all'asta il bianco, l'ultimo cavallo utilizzato, che viene acquistato dal Barchini. Ma il Bianco ha nostalgia del tram.\nCivil e la banda.\nIl romagnolo vuole il funerale civile, e per aggirare l'abitudine dei cavalli attaccati al carro funebre del comune di fermarsi alla chiesa finanzia l'acquisto di un autofurgone, che viene inaugurato proprio da lui. Per una strana combinazione il motore si ferma sulla piazza, proprio di fronte alla chiesa.\nLa danza delle ore.\nPeppone aggiunge un orologio alla torre del comune, ma l'ora non concorda con quella del campanile. Si formano in paese due fazioni, ognuna che procede con l'ora di uno dei due orologi. In occasione di un fronteggiamento politico il pieno accordo tra i due orologi riporta la pace.\nLa madonna brutta.\nUna vecchia statua in terracotta, fatta male e ridotta peggio, \u00e8 una spina nel fianco di Don Camillo, che non se ne pu\u00f2 liberare per la volont\u00e0 contraria dei fedeli. Per la processione prepara un piano che dovrebbe farla cadere ed andare in pezzi. Quando succede nessuno crede ai propri occhi.\nFulmine detto Ful.\nDon Camillo, cacciatore senza cane, viene adottato da Ful, cane senza padrone.\nDue mani benedette.\nUn bambino si presenta nell'officina di Peppone. Vuole una croce da mettere sulla tomba di suo padre. Peppone suda freddo quando sa che il nome da incidere \u00e8 quello di Antonio Lolli, sommariamente ucciso dalla sua squadra durante i giorni della guerra civile. E obbliga il suo assassino a sistemarla nel posto giusto.\nTriste domenica.\nIl figlio di Bia non ne vuole sapere di continuare gli studi. Don Camillo, su preghiera di Bia, va a trovarlo per sgridarlo e ricordargli i sacrifici del padre. Ma quando il bambino pu\u00f2 correre in libert\u00e0 durante una passeggiata don Camillo capisce come stanno le cose.\nVia Crucis.\nMarasca non manda a scuola suo figlio il mercoledi, quando don Camillo tiene l'ora settimanale di religione. Il parroco va a parlarci ma viene male accolto e si difende a bastonate. Il Vescovo lo esilia a Monterana, dove per\u00f2 gli manca il crocifisso dell'altar maggiore.\nCome pioveva (2).\nDon Camillo torna in paese quando il grande fiume \u00e8 gonfio dalle piogge e minaccia di rompere l'argine della Pioppaccia.\nLa campana.\nL'argine non cede ma il Borgo e i dintorni si allagano. Don Camillo celebra la messa nella chiesa allagata, e il suono della campana rincuora la gente.\nOgnuno al suo posto.\nM\u00e0roli vuole morire a casa sua, alluvione o no, e cerca l'aiuto di don Camillo per non essere costretto ad evacuare.\nFavola di santa Lucia.\nCesarino vive a Milano con suo padre ma per la festa di santa Lucia vuole tornare al paese per mettere le scarpe con la crusca sul davanzale. Suo padre dapprima lo ostacola, ma poi si pente.\nIl fiume racconta anche questa storia.\nIl figlio di Scartini odia Peppone, che ha picchiato suo padre, e guida una banda contro quella del figlio di Peppone. Un giorno lo ferisce, e convinto di averlo ucciso scappa per finire quasi annegato nel grande fiume.\nIl bullo.\nIl Mericano vuole farsi grande agli occhi dei paesani spostando a mano la statua di Ercole Farnese. Non tiene conto che anche Peppone e Don Camillo non sono da meno di lui.\nRitorna il 1922.\nNel 1922 Dario Camoni ha purgato Peppone e Don Camillo. Fuggito dal paese a guerra finita vi torna per il carnevale travestito da pellerossa. Riconosciuto da Peppone si rifugia da don Camillo. Nella canonica una bottiglia di olio di ricino regola pi\u00f9 di un conto.\nLa banda.\nIl marchese, appassionato e suonatore di clarinetto, forma una banda musicale di cui fa parte il Falchetto, anch'egli clarinettista e rosso. Finita la guerra \u00e8 lui a ricomporre la banda tra le prese in giro del marchese, che per\u00f2 gli riserva una sorpresa dopo morto.\nQualcosa galleggia sull'acqua.\nDon Camillo gira il paese per la benedizione di Pasqua delle case. Vorrebbe evitare quella di Peppone, scomunicato perch\u00e9 comunista, ma la madre del sindaco lo costringe a procedere. E in fondo non gli dispiace.Don Camillo aiuta Peppone a comporre una lite tra salariati e agrari, con ampio resoconto pubblicato su l'Unit\u00e0.\nIl panzer.\nDorini chiede aiuto a don Camillo per liberarsi di un panzer tedesco, rubato durante la guerra e conservato nel granaio. Viene coinvolto Peppone, quale abile meccanico. Durante la marcia parte un colpo che distrugge la colomba della pace sulla casa del popolo.\nIl popolo.\nPeppone raggiunge Don Camillo nel suo esilio di Monterana, e gli dice di avere ucciso l'agrario Cagnola. Poco dopo arriva il Cagnola, convinto di avere ucciso il Bigio. In ultimo arriva lo Smilzo che riferisce che nessuno \u00e8 morto.\nIl ritorno di don Camillo.\nAl Borgo \u00e8 iniziato lo sciopero religioso. Il vecchio Tirelli non vuole essere confessato dal nuovo parroco e si fa portare da Don Camillo. Mariolino e Gina, sposati, tornano in paese per farci nascere il loro bambino, e anche loro lo portano a Don Camillo per il battesimo. Con tutto il paese a Montenara il vescovo non ha scelta, e richiama don Camillo alla sua parrocchia.\nEmp\u00f2rio Pitaci\u00f2.\nAnteo Bigatti, perseguitato dal soprannome Emp\u00f2rio Pitaci\u00f2, se ne va dal paese e nessuno ne sa pi\u00f9 nulla. Anni dopo appare sui giornali, \u00e8 diventato un grande e richiestissimo tenore. A richiesta dei paesani, pieno di boria, accetta di tenere un concerto al paese, ma stecca e fugge.\nMenelik.\nGi\u00e0ron, carrettiere di lungo corso, si vede abbandonato dai suoi figli quando comprano un camion, e continua a lavorare con Menelik, il suo fedele cavallo. Dopo aver visto morire due figli in un incidente si pente del suo atteggiamento.\nCommercio.\nIl vecchio Molotti paga mille lire l'anima del Nero, convinto di aver fatto un buon affare vendendo una cosa che non esiste. Ma la voce della coscienza lo tormenta.\nVittoria proletaria.\nStalin \u00e8 morto. I comunisti mettono un altarino per le firme, dove un ragazzo scrive contro il morto senza paura della reazione di Peppone e dei suoi. Ma accade anche che la Desolina, titolare del banco lotto, da i numeri del morto."}
{"id": "534724", "revid": "1353144", "url": "https://it.wikipedia.org/wiki?curid=534724", "title": "Partito Democratico della Sinistra", "text": "Il Partito Democratico della Sinistra (PDS) \u00e8 stato il partito politico italiano (1991-1998) pi\u00f9 importante della sinistra italiana negli anni novanta. Esso nacque come fase storica del Partito Comunista Italiano negli anni successivi al crollo del muro di Berlino e al dissolvimento del blocco sovietico.\nIl momento fondativo fu il 3 febbraio 1991, quando a Rimini, a conclusione del \"XX Congresso del PCI\", la maggioranza dei delegati sanc\u00ec il cambio del nome e del simbolo del partito, sostituendo la falce e martello con una quercia alla cui base rimaneva comunque il simbolo rimpicciolito del PCI come elemento di congiunzione alla tradizione comunista italiana.\nIn continuit\u00e0 con il PCI, il primo segretario fu Achille Occhetto, sostituito nel 1994 da Massimo D'Alema.\nIl 14 febbraio 1998 il PDS, al termine degli \"Stati Generali della Sinistra\", approv\u00f2 l'apertura a gruppi provenienti dalla tradizione laica, socialista e ambientalista, cambiando ulteriormente nome in Democratici di Sinistra. Il gruppo dirigente dei DS, segretario incluso, proveniva comunque per il 73% dal PDS.\nStoria.\nLa \"svolta della Bolognina\" (1989-1991).\nIl PDS nacque con un incidente: al congresso costitutivo Achille Occhetto non raggiunse il quorum per essere eletto segretario. Causa alcune assenze di troppo ed alcuni \"franchi tiratori\", si dovette rinviare l'elezione al Consiglio Nazionale dell'8 febbraio.\nElezioni e nuovi riferimenti internazionali (1992).\nAlle elezioni politiche italiane del 1992, il PDS ottenne un risultato considerato deludente, col 16,1% dei voti, perdendo un buon 10% rispetto all'ultimo risultato del PCI, di cui poco pi\u00f9 della met\u00e0 furono \"recuperati\" da Rifondazione Comunista.\nCome stabilito alla sua fondazione, il PDS chiese di aderire subito all'Internazionale Socialista, cosa che avvenne nel settembre 1992 col beneplacito del PSI di Bettino Craxi e del PSDI di Antonio Cariglia.\nDue mesi dopo il PDS partecip\u00f2 alla costituzione del Partito del Socialismo Europeo.\nL'alleanza progressista (1994).\nNel successivo referendum per l'adozione del sistema elettorale maggioritario il Partito si schier\u00f2 per il s\u00ec alla proposta, che prevalse. Alle elezioni amministrative del 1993, le prime con il nuovo sistema, il PDS apparve il Partito centrale del nuovo corso politico, dal momento che le coalizioni di sinistra, delle quali costituiva la forza principale, uscirono vittoriose in tutta Italia, e gli stessi voti del PDS aumentarono praticamente ovunque in maniera anche rilevante.\nPer le elezioni politiche del 1994, fu quindi promotore di una coalizione che univa le forze di sinistra chiamata \"i Progressisti\" (PDS, PRC, Verdi, Partito Socialista Italiano, Alleanza Democratica, La Rete ed altri), con l'obiettivo di conquistare il governo del Paese. Ma il risultato elettorale del 1994 vide, per\u00f2, i Progressisti sconfitti dalla coalizione di centro-destra, ed Occhetto si dimise da Segretario del PDS.\nD'Alema segretario e l'ingresso nell'Ulivo (1994-1995).\nDopo le dimissioni di Occhetto, si convoc\u00f2 il Consiglio Nazionale per eleggere il nuovo Segretario. Le candidature erano due, quella dell'ex Capogruppo alla Camera Massimo D'Alema, gi\u00e0 Segretario della FGCI alla fine degli anni settanta e vicesegretario del Partito dal 1987, fautore di un Partito che andasse sempre di pi\u00f9 verso il modello dei Partiti Socialisti del resto d'Europa, e quella del direttore dell'Unit\u00e0 Walter Veltroni, gi\u00e0 responsabile della propaganda del PCI negli anni ottanta, fautore di una linea da alcuni definita \"kennediana\", vista anche la storica ammirazione di Veltroni per l'ex Presidente USA.\nVeltroni, visto anche l'esito di un sondaggio nelle sezioni che l'aveva dato per preferito, appariva favorito, ma l'esito della votazione del Consiglio Nazionale fu invece favorevole a D'Alema, che divenne cos\u00ec il nuovo Segretario.\nNel 1995 il PDS fu promotore della fondazione della coalizione di centrosinistra denominata L'Ulivo. L'alleanza, che vide per la prima volta una convergenza politica organica fra ex-democristiani ed ex-comunisti, si present\u00f2 nella gran parte delle regioni coinvolte dalle elezioni regionali del 1995 (l'accordo non si realizz\u00f2 nelle Marche e in Campania).\nAl governo (1996-1998).\nIn occasione delle elezioni politiche del 1996, il PDS fu parte integrante della coalizione dell'Ulivo, che comprendeva, tra gli altri, Partito Popolare Italiano, Rinnovamento Italiano e Verdi. Nella quota proporzionale, inoltre, il PDS si present\u00f2 insieme ad alcune formazioni minori (Comunisti Unitari, Cristiano Sociali, Federazione Laburista, Sinistra Repubblicana), segnalando nel contrassegno elettorale la dicitura \"Sinistra Europea\".\nLe elezioni videro la vittoria del centrosinistra: il PDS si attest\u00f2 il primo partito italiano, con quasi 8 milioni di voti e il 21,1% dei voti; Romano Prodi divenne presidente del Consiglio.\nNel nuovo Governo il PDS era il partito pi\u00f9 rappresentato, con Walter Veltroni Vicepresidente del Consiglio, e molti ministeri-chiave. Questo Governo si contraddistinse per la definitiva adesione dell'Italia al progetto di moneta unica europea, l'euro.\nNon mancarono, tuttavia, momenti di tensione all'interno della maggioranza. D'Alema accus\u00f2 a volte il Governo di \"non rispondere alle aspettative della sinistra italiana\", e nel 1997 andr\u00e0 in piazza ad un corteo organizzato dalla CGIL che contestava il piano del Governo sull'occupazione, accusato di essere insufficiente. Lui stesso, tuttavia, al congresso dello stesso anno, ebbe tensioni proprio con l'area del partito pi\u00f9 vicina alle posizioni del Sindacato. Il congresso decise, con la condivisione di tutti, di portare avanti l'idea della \"Cosa 2\", una nuova forza politica che aggregasse il PDS ad altre forze di sinistra per costruire una forza pi\u00f9 grande della sinistra italiana.\nLa nascita dei Democratici di Sinistra (1998).\nLa storia del PDS termina nel 1998, quando, sotto la guida di D'Alema, la \"Cosa 2\" viene definitivamente attuata, portando il partito a fondersi con altre forze della sinistra italiana. Di esse soltanto una proveniva dalla storia del comunismo (il Movimento dei Comunisti Unitari), mentre le altre erano di provenienza social-riformista (Federazione Laburista e associazione Riformatori per l'Europa), di provenienza laica (Sinistra Repubblicana) e perfino di provenienza e cultura cattolica (Movimento dei Cristiano Sociali). La fusione si concretizza con la convocazione degli \"Stati generali della Sinistra\". Da questa apertura del PDS a tali forze della sinistra moderata, nacque un nuovo soggetto: i Democratici di Sinistra (DS). I DS divennero cos\u00ec a pieno titolo una forza della sinistra democratica italiana, che se da un lato sottolineava il suo legame con il socialismo democratico europeo - anche eliminando dal simbolo il riferimento al PCI e sostituendolo con una rosa rossa (simbolo appunto del socialismo europeo) con accanto prima la sigla del \"PSE\" e poi perfino la scritta per esteso \"Partito del Socialismo Europeo\"- dall'altro continuava a rivendicare il riconoscimento della migliore tradizione del PCI come partito-simbolo della sinistra italiana ed il suo pieno riconoscimento come forza fondamentale della storia politica italiana.\nStruttura.\nOrganigramma centrale del PDS.\n\"Consiglio Nazionale\" (547 membri)\n\"Direzione Nazionale\" (120 membri)\n\"Coordinamento Politico\" (24 membri): Achille Occhetto (segretario), Gavino Angius, Fulvia Bandoli, Antonio Bassolino, Massimo D'Alema, Piero Fassino, Paola Gaiotti De Biase, Pietro Ingrao, Emanuele Macaluso, Lucio Magri, Claudia Mancina, Fabio Mussi, Giorgio Napolitano, Claudio Petruccioli, Umberto Ranieri, Alfredo Reichlin, Aldo Tortorella, Livia Turco, Walter Veltroni, Davide Visani, Luigi Colajanni, Ugo Pecchioli, Giulio Quercini, Gianni Pellicani.\nNel giugno 1992 viene aggiunta una \"Segreteria\" (10 membri): Occhetto (segretario nazionale), Visani (coordinatore), Angius, Bandoli, Franco Bassanini, Bassolino, Fassino, Paola Gaiotti De Biase, Turco, Mauro Zani, Marcello Stefanini (invitato permanente).\nNel luglio 1994 la sostituzione di Occhetto con D'Alema alla segreteria porta questa a un rimpasto:\n\"Segreteria\" (13 membri): D'Alema (segretario nazionale), Zani (coordinatore), Angius, Bassanini, Fassino, Visani, Claudio Burlando, Marco Minniti, Giorgio Macciotta, Gloria Buffo, Mancina, Veltroni, Stefanini.\n\"Direzione Nazionale\" (126 membri)\n\"Esecutivo\" (12 membri): D'Alema (segretario), Bandoli, Buffo, Pietro Folena, Alfiero Grandi, Roberto Guerzoni, Giovanna Melandri, Minniti, Barbara Pollastrini, Ranieri, Lanfranco Turci, Zani.\n\"Direzione Nazionale\" (87 membri)\n\"Esecutivo\" (12 membri): Minniti (segretario organizzativo), Buffo, Leonardo Domenici, Folena, Grandi, Guerzoni, Carlo Leoni, Giovanni Lolli, Enrico Morando, Ranieri, Francesco Riccio, Giulio Calvisi (Sinistra Giovanile)\n\"Comitato Politico\" (10 membri): D'Alema (segretario nazionale), Luigi Colajanni, Marco Fumagalli, Mancina, Minniti, Mussi, Cesare Salvi, Veltroni, Zani, Francesca Izzo (Portavoce Donne)\nCorrenti.\nI primi gruppi (1990-1994).\nAll'interno del primo Pds si riflessero sostanzialmente le medesime divisioni correntizie del Pci dalla seconda met\u00e0 degli anni ottanta in poi. Le correnti erano cos\u00ec riconducibili a tre:\nDopo il 1997.\nSolo dopo il Congresso del 1997, si autorizz\u00f2 la costituzione di correnti organizzate:"}
{"id": "534738", "revid": "767487", "url": "https://it.wikipedia.org/wiki?curid=534738", "title": "Tuesday Night Music Club (gruppo musicale)", "text": "Il Tuesday Night Music Club \u00e8 stato un collettivo musicale, formato nel 1992 dal produttore statunitense Bill Bottrell.\nLa creazione del gruppo.\nA ridosso del 1992, quasi come in risposta alla claustrofobica atmosfera dei pi\u00f9 grandi ed importanti studi di registrazione che lo hanno visto impegnato in produzioni di alto livello (Madonna, Michael Jackson), Bill Bottrell decise di costruire un'intima ed accogliente sala di registrazione a Pasadena (California): il Toad Hall Studio.\nObiettivo di questa significativa virata professionale era la realizzazione di nuove produzioni discografiche basate su esclusive strategie economiche e innovativi metodi di realizzazione, volte soprattutto a trasmettere le sensazioni ed il calore delle esibizioni dal vivo.\nNacque cos\u00ec il \"Tuesday Night Music Collective\" (in seguito Tuesday Night Music Club), un gruppo formato da numerosi parolieri e musicisti (tra i quali David Ricketts, Brian McLeod, David Baerwald e lo stesso Bottrell) che si incontrava ogni marted\u00ec sera per scrivere canzoni, bere una birra e scambiare delle idee.\nNell'elenco dei componenti figurava anche Kevin Gilbert che attorno a met\u00e0 settembre del 1992 decise d'introdurre al gruppo la fidanzata Sheryl Crow. Gi\u00e0 dalla prima apparizione Bottrell si rese conto di avere di fronte una persona di grande talento tanto da volerla quale fulcro del formazione.\n\u00c8 a questo punto che il collettivo, nato per svolgere una casuale attivit\u00e0 compositiva, viene rapidamente trasformato in un valido veicolo per il rinnovato debutto discografico della Crow.\nLa realizzazione dell'album.\nPer mesi l'affiatata squadra lavora alla creazione dell'album con grande dedizione e impegno, ma nella informalit\u00e0 pi\u00f9 totale, almeno stando alle apparenze. In ogni caso il lavoro viene pubblicato nell'agosto del 1993 col titolo \"Tuesday Night Music Club\".\nA dispetto del mito creato dal marketing, non tutti i brani scaturirono da quegli incontri: solo due di essi rappresentano il vero spirito del TNMC, ovvero \"Leaving Las Vegas\" e \"Strong Enough\". Per esempio, la celebre hit \"Run Baby Run\" venne composta da Sheryl, Baerwald e Bottrell in sede separata.\nLo stesso Bottrell, del resto, dichiar\u00f2 in un'intervista: \"In molte canzoni, io e Sheryl abbiamo suonato tutti gli strumenti, e questo va contro il mito. Voglio dire, l'album \u00e8 cresciuto al di fuori dei meeting che facevamo settimanalmente\". Con questo non si volle di certo negare il fondamentale ruolo svolto dal TNMC, bens\u00ec ridimensionare quanto veniva dichiarato allora da stampa e casa discografica. La prima, presentava Sheryl alla stregua di una solitaria songwriter dalle radici del sud, mentre la seconda reclamizzava l'album quale frutto della sola improvvisazione di gruppo.\nLo scioglimento del gruppo.\nNel 1994 i mass media cominciarono ad interessarsi sempre di pi\u00f9 alla cantante Sheryl Crow.\nParallelamente allo strepitoso successo i rapporti con alcuni membri del Tuesday Night Music Club iniziarono mano a mano a deteriorarsi in parte per gelosia, in parte a causa di circostanze sfavorevoli legate molto probabilmente a controversie maturate attorno ai crediti di produzione e/o all'aggravarsi di precedenti divergenze fra i componenti del gruppo. Circostanze comunque ancora oggi avvolte nel mistero e non del tutto chiarite.\nSecondo l'opinione pubblica la goccia che fece traboccare il vaso fu l'apparizione al programma televisivo \"Late Show\", condotto da Dave Letterman.\nIl 21 marzo 1994 Sheryl fu invitata come ospite musicale eseguendo in diretta \"Leaving Las Vegas\". Al termine della trasmissione Letterman le chiese se si trattava di una canzone autobiografica. Sheryl, complice anche l'emozione della \"prima volta\" in diretta nazionale, rispose semplicemente con un \"si\". In quell'occasione omise, in buona fede, l'intensa collaborazione avuta con gli altri membri del TNMC, in particolare con David Baerwald, che ebbe un ruolo non di certo secondario nella stesura del testo. A rincarare la dose contribuirono inoltre alcune riviste pi\u00f9 o meno famose che, descrivendo il percorso compiuto da Sheryl Crow, menzionarono poco o nulla il TNMC."}
{"id": "534739", "revid": "2176160", "url": "https://it.wikipedia.org/wiki?curid=534739", "title": "Henry Darger", "text": "La sua opera pi\u00f9 famosa \u00e8 un manoscritto fantastico di oltre 15000 pagine chiamato \"The story of the Vivian girls, in What is known as the Realms of the Unreal, of the Glandeco-Angelinnian War Storm, Caused by the Child Slave Rebellion\" reintitolato in tempi recenti semplicemente \"The Realms of Unreal\".\nL'imponente opera \u00e8 costellata da centinaia di illustrazioni ad acquarello. Il manoscritto \u00e8 stato ritrovato dopo la morte di Darger da un suo vicino di casa. A causa della sua vita ritirata, lontana non solo da qualsiasi movimento artistico ma dal mondo reale, Darger \u00e8 considerato uno dei maggiori esempi di Outsider art.\nBiografia.\nDarger nacque nel 1892. Si presume che la data esatta sia il 12 aprile anche se non \u00e8 stato trovato nulla che lo confermi. Si sa per\u00f2, dai registri della Contea di Cook, che nacque a casa, al numero 350 della 24\u00aa strada. Nel 1913 vide la distruzione di Countrybrown, Illinois da parte di un tornado.\nAll'et\u00e0 di quattro anni sua madre Rose (nata Fullman) mor\u00ec di un'infezione puerperale dopo aver dato alla luce una bimba, che venne poi adottata. Darger non conobbe mai sua sorella. Il biografo John MacGregor scopr\u00ec in seguito che Rose, prima di Henry, aveva avuto altri due figli, dei quali per\u00f2 non si sa nulla.\nCome rivelato da Darger stesso, suo padre Henry Senior fu molto benevolo con lui. I due vissero assieme fino al 1900, quando l'anziano e disabile Henry fu portato in un ospizio della Missione Cattolica, e suo figlio in un ricovero cattolico per ragazzi.\nNel 1905 Henry Darger mor\u00ec, e nello stesso anno il figlio venne trasferito in un manicomio in quanto \"infermo mentale\". La prima diagnosi della sua malattia diceva che \"il cuore di Henry fosse nel posto sbagliato\", mentre la seconda sosteneva si trattasse di masturbazione.\nPass\u00f2 una lunga fase in cui sentiva la necessit\u00e0 di emettere strani rumori, come spesso capita a chi soffre della Sindrome di Tourette. Le pratiche del manicomio Lincoln includevano lavori forzati e severe punizioni, che Darger ha poi sublimato nella sua opera \"The Vivian Girls\". Nei suoi scritti ha poi scritto di aver trascorso anche dei bei momenti, e che ebbe sia amici che nemici.\nNel frattempo, gli venne data la notizia della morte del padre, e inizi\u00f2 una serie di tentativi di fuga dall'istituto, che si conclusero con successo nel 1908. Sedicenne, torn\u00f2 a Chicago dove trov\u00f2 un umile impiego in un ospedale cattolico, che gli permise di procurarsi di che vivere per i successivi cinquant'anni.\nEccetto che per una breve esperienza nell'esercito, la sua vita fu monotona; seguiva la messa quotidianamente, anche cinque volte al giorno; raccoglieva spazzatura dalle strade; si vestiva in modo sciatto pur cercando di mantenere sempre i vestiti puliti e in buone condizioni. Visse una vita da solitario. Il suo unico amico, William Schloeder, condivideva con lui l'idea di proteggere i bambini che avevano subito abusi o erano stati trascurati, e insieme fondarono la \"Children's Protective Society\", con lo scopo di mettere in adozione questi bambini e affidarli a famiglie migliori. Schloeder lasci\u00f2 Chicago a met\u00e0 degli anni '30.\nNel 1930, Darger si trasfer\u00ec in una camera al secondo piano di un palazzo nella parte nord di Chicago. In questa casa venne scoperta, quarant'anni dopo, l'opera frutto della vita segreta di Darger.\nI padroni di casa, Nathan e Kiyoko Lerner, scoprirono la sua opera poco prima della sua morte, avvenuta il 13 aprile 1973 alla missione cattolica delle Sorelle della Povert\u00e0, e ne riconobbero subito il valore. Si presero cura dei beni di Darger, valorizzandone il lavoro e contribuendo a progetti di documentazione come il documentario del 2004 \"In the Realms of the Unreal\".\nDarger \u00e8 diventato famoso soltanto dopo la morte.\nOggi \u00e8 un grande nome di rilievo della \"Outsider Art\"; alcune sue opere sono state vendute all'asta a prezzi elevati alla New York Outsider Art Fair. Nel 2002 l'American Folk Art Museum ha aperto l'Henry Darger Study Center, dopo che la stanza in cui viveva fu smantellata.\nLa storia di \"Vivian Girls\".\nDarger lavor\u00f2 come custode all'Ospedale Cattolico, ed era un devoto cattolico. Il suo lavoro contiene molti temi religiosi, anche se trattati in modo estremamente idiosincratico.\n\"The Story of the Vivian Girls\" ipotizza un grande pianeta intorno al quale la Terra orbita come fosse una luna, e dove la popolazione \u00e8 cristiana, principalmente cattolica.\nLa storia \u00e8 incentrata sulle avventure delle figlie di Robert Vivian, sette sorelle principesse della nazione cristiana di Abbiennia, che partecipano ad una eroica ribellione contro un regime di sfruttamento schiavistico dei bambini imposto dai \"Glandeliniani\". Questi ultimi somigliano a soldati Confederati della Guerra civile americana.\nI bambini si ribellano con le armi, venendo spesso uccisi in battaglia, torturati dai capi Glandeliniani. Questa mitologia, assai elaborata, include anche una specie chiamata \"Blengigomeniani\" (o Blengins), esseri alati con corna ricurve che prendono occasionalmente forma umana o semiumana e che sono spesso, ma non sempre, benevoli verso le principesse.\nL'idea della guerra venne ideata da Darger dalla perdita di un frammento di foto, riportante una bambina di cinque anni, Elsie Paroubek, strangolata nel 1911 il cui caso rimase irrisolto. Il biografo MacGregor avanz\u00f2 l'ipotesi che Darger avesse potuto essere l'assassino, sebbene non vi siano prove in merito.\nSecondo la sua autobiografia, Darger credeva che la foto fosse stata rubata durante un furto in casa sua. La foto non fu pi\u00f9 trovata. Ne rinvenne una copia in un'emeroteca bibliotecaria, ma non riusc\u00ec ad ottenere il permesso di fotocopiarla. Come risultato, Elsie Paroubek, rinominata \"Anna Aronburg,\" divenne un personaggio della storia: in \"Vivian Girls\", l'assassinio della schiava ribelle Anna Aronburg \u00e8 definito come \"il pi\u00f9 scioccante omicidio infantile mai causato dal governo Glandeliniano\" ed \u00e8 causa della guerra.\nAttraverso le loro sofferenze, le principesse riescono a far trionfare i valori cristiani. Darger scrisse e disegn\u00f2 due finali alla storia: in uno trionfano le ragazze, nel secondo vengono sconfitte dal regno ateo dei Glandeliniani.\nLe figure umane di Darger erano disegnate principalmente ricalcando immagini da riviste e libri per bambini, o a volte tramite collage e ingrandimenti fotografici.\nMolta della spazzatura raccolta da Darger era composta da vecchi giornali e riviste, da cui traeva materiale. Una delle sue figure preferite era la ragazza della pubblicit\u00e0 della Coppertone.\nDarger \u00e8 ricordato per il suo talento naturale per la composizione e per l'uso di colori brillanti nei suoi acquerelli. Le immagini di ardite fughe, battaglie immense e torture sono ricordi di eventi nell'iconografia cattolica; il testo trasforma i bambini in martiri eroici e santi.\nUna caratteristica che mostra l'idiosincrasia nelle opere di Darger \u00e8 l'apparente promiscuit\u00e0 sessuale e miscela di sessualit\u00e0: i personaggi sono spesso mostrati svestiti, e personaggi femminili a volte portano organi sessuali maschili e viceversa. Un'ipotesi \u00e8 che Darger non fosse a proprio agio con l'anatomia femminile, usandola come simbolo di potere.\nMolta dell'attrazione data dai lavori di Darger era il mettere in mostra la brutalit\u00e0 contro i bambini. Probabilmente Darger scrisse e disegn\u00f2 in questo modo somatizzando desideri subconsci; MacGregor, senza prove, afferma che Darger avrebbe potuto essere l'assassino della Paroubek, e forse anche di altri bambini; e che se anche non avesse commesso crimini, aveva una mentalit\u00e0 da serial killer. Darger da piccolo ebbe una storia di abusi, a cui assistette, ed \u00e8 probabile che volesse semplicemente rivelare la dura verit\u00e0 ad una societ\u00e0 troppo buonista che non voleva prenderne atto.\nNel 1968, Darger cerc\u00f2 di risalire all'origine delle sue frustrazioni: in quegli anni scrisse \"The History of My Life\", un libro che raccoglie 206 pagine dettagliando la sua vita precedente prima di trasformarsi in 4.672 pagine di racconto a proposito di un tornado dal nome \"Sweetie Pie,\" forse basato sulla sua esperienza a Countrybrown.\nTenne anche un diario, registrando il clima e le attivit\u00e0 della giornata. Spesso si interessava alla piaga dei bambini abusati; l'istituzione in cui visse venne indagata per un grande scandalo poco dopo che Darger ne usc\u00ec, e avrebbe potuto aver visto vittime di abusi nell'ospedale in cui lavor\u00f2.\nIl seguito di \"Vivian Girls,\" dal nome \"Crazy House: Further Adventures in Chicago\" cominci\u00f2 nel 1939. \u00c8 un racconto horror che tratta di una casa posseduta da demoni, fantasmi e intelligenze maligne. Bambini scompaiono per poi essere trovati uccisi brutalmente. Le sorelle Vivian e un amico maschio sono mandati ad investigare nella casa, e scoprono che l'omicidio \u00e8 colpa di un fantasma maligno. Le ragazze scacciano le presenze e ripuliscono la casa."}
{"id": "534745", "revid": "1874129", "url": "https://it.wikipedia.org/wiki?curid=534745", "title": "Durham (contea)", "text": "Durham (pronuncia ) \u00e8 una contea dell'Inghilterra del nord-est, nel Regno Unito.\nGeografia fisica.\nLa contea confina a nord con le contee di Tyne and Wear e di Northumberland, ad ovest confina con la contea di Cumbria, a sud con il North Yorkshire ed a est \u00e8 bagnata dal Mar del Nord. Larga parte del confine meridionale \u00e8 segnato dal fiume Tees e buona parte di quello settentrionale dal fiume Derwent.\nIl territorio dalla contea \u00e8 diviso in due aree distinte. Ad ovest \u00e8 prevalentemente collinoso essendo attraversato dalla catena orientale dei Pennini da cui scendono i fiumi Tees e Wear. Ad est viceversa \u00e8 in parte ondulato e digradante verso una pianura costiera. In prossimit\u00e0 della costa sono situate le aree fortemente urbanizzate di Stockton-on-Tees, Billingham e Hartlepool. A nord di queste \u00e8 situata la citt\u00e0 di Peterlee poco distante dalla costa. Nell'entroterra, nella valle del Wear, \u00e8 posto lo storico capoluogo di contea, la citt\u00e0 di Durham, e le cittadine di Chester-le-Street e Bishop Auckland. Pi\u00f9 a sud incontriamo Newton Aycliffe e all'estremo sud, sul fiume Tees sorge il grosso centro urbano di Darlington.\nGeografia antropica.\nSuddivisioni amministrative.\nLa contea \u00e8 divisa nei seguenti distretti: \"City of Durham\", \"Easington\", \"Sedgefield\", \"Teesdale\", \"Wear Valley\", \"Derwentside\" e \"Chester-le-Street\".\n\"Hartlepool\", \"Darlington\" e la parte posta a nord del fiume Tees di \"Stockton-on-Tees\" costituiscono delle unitary authority indipendenti, facenti parte della contea prevalentemente per motivi cerimoniali.\nSociet\u00e0.\nTradizioni e folclore.\nSecondo leggende tradizionali del nord-est dell'Inghilterra, la contea di Durham sarebbe stata teatro delle vicende legate a una mostruosa creatura denominata Lambton Worm all'epoca delle Crociate."}
{"id": "534760", "revid": "2373", "url": "https://it.wikipedia.org/wiki?curid=534760", "title": "Pennini", "text": ""}
{"id": "534762", "revid": "125197195", "url": "https://it.wikipedia.org/wiki?curid=534762", "title": "Stoppa (gioco di carte)", "text": "La stoppa (o Stop) \u00e8 un gioco di carte italiano basato su scommessa, per alcuni aspetti simile al poker. \u00c8 compresa tra i giochi proibiti nei locali pubblici.\nIl gioco.\nUna partita di Stoppa prevede la partecipazione di un numero di giocatori compreso fra 3 e 6, anche se il numero ideale di partecipanti \u00e8 4 o 5 giocatori.\nPer tale gioco si utilizza un mazzo di 40 carte regionali italiane a figure (solitamente carte napoletane, o anche piacentine, siciliane, sarde, romagnole). In base al numero di giocatori, il mazzo viene utilizzato completo o privato di alcune carte, al fine di garantire a tutti i giocatori lo stesso numero di carte durante lo svolgimento del gioco, secondo il seguente schema:\nAll'inizio di ogni sessione di gioco viene individuato, solitamente tramite sorteggio (ad esempio distribuendo tutte le carte scoperte fino all'assegnazione dell'asso di denari), il giocatore che per la prima partita assumer\u00e0 il ruolo di mazziere. Nelle partite successive il ruolo di mazziere viene assunto a turno da tutti i giocatori, seguendo il senso antiorario. Anche la distribuzione delle carte avviene in senso antiorario, definendo cos\u00ec, per ogni partita, un ordine di priorit\u00e0 fra i giocatori, che verr\u00e0 utilizzato nel caso di parit\u00e0 dei punteggi fra due o pi\u00f9 giocatori durante un data partita.\nAll'interno del gioco della Stoppa, le carte assumono gli stessi punteggi utilizzati nel gioco della scopa per verificare la primiera, ovvero:\nOgni partita si compone di 4 distinte fasi di gioco, pi\u00f9 o meno simili fra loro, una delle quali \u00e8 iterata pi\u00f9 volte, ovvero:\n1\u00aa Fase: Preparazione della partita.\nCome prima operazione, ogni giocatore pone al centro del tavolo (in un contenitore reale o immaginario, chiamato \"piatto\") una quota di partecipazione obbligatoria (chiamata \"misera\", oppure \"punto\" e \"beccata\"), il cui ammontare \u00e8 stato concordato in precedenza. La somma di tutte le quote va a definire il montepremi totale della partita, che viene cos\u00ec suddiviso:\n2\u00aa Fase: Il Punto Piccolo.\nCome gi\u00e0 indicato precedentemente, \u00e8 prevista la ripetizione di questa fase di gioco in un numero di iterazioni derivante dal numero di giocatori, come indicato dal seguente tabella:\nAll'inizio di ogni iterazione, il mazziere distribuisce in senso antioriario 3 carte ad ogni giocatore (incluso se stesso): fa eccezione l'ultima iterazione, dove \u00e8 possibile che siano rimaste da distribuire 1 o 2 carte per giocatore, come indicato nella tabella precedente.\nAd ogni turno, iniziando dal giocatore con maggiore priorit\u00e0 (ovvero quello seduto immediatamente a destra del mazziere), i giocatori comunicheranno la loro volont\u00e0 di concorrere alla vincita di uno dei montepremi di piccola entit\u00e0, effettuando la puntata di una quantit\u00e0 di denaro a scelta. In maniera simile a quanto avviene in altri giochi a puntata come ad es. il poker, un giocatore pu\u00f2 aderire alla competizione versando la stessa quota versata dai giocatori precedenti, o eventualmente rilanciare effettuando una puntata di maggiore valore.\nSe due o pi\u00f9 giocatori hanno effettuato una puntata, si stabilisce il vincitore facendo riferimento solo alle carte ricevute nell'iterazione in corso e secondo il seguente ordine di rilevanza:\nCome si pu\u00f2 evincere dal sistema di punteggio precedentemente indicato, il punteggio pi\u00f9 alto che un giocatore pu\u00f2 ricevere in questa fase \u00e8 55 punti, ovvero sette, sei ed asso di un determinato seme (rispettivamente 21, 18 e 16 punti, per un totale di 55). \nPer fare alcuni esempi ed ipotizzando che il giocatore A sia stato servito prima del giocatore B: \nIl giocatore vincitore ritirer\u00e0, oltre alla sua puntata, le puntate degli altri giocatori che hanno partecipato alla competizione ed un \"punto piccolo\" \nNel caso in cui tutti i giocatori precedenti non effettuino alcuna puntata, il mazziere vincer\u00e0 automaticamente un \"punto piccolo\", senza necessit\u00e0 di dover dichiarare il valore delle proprie carte.\nAl termine di una generica iterazione della fase \"Punto Piccolo\", ogni giocatore ammucchier\u00e0 le carte ricevute durante questa iterazione assieme alle altre ricevute durante le iterazioni precedenti e si prediporr\u00e0 per iniziare una nuova iterazione. Alla fine dell'ultima iterazione (ossia quando saranno stati assegnati tutti i \"punti piccoli\"), si passer\u00e0 alla fase successiva.\n3\u00aa Fase: il Punto Grosso.\nLa fase del Punto Grosso \u00e8 concettualmente simile alla fase precedente, ma con alcune differenze. Innanzitutto, in questa fase \u00e8 prevista una sola iterazione, in cui tutti i giocatori concorrono alla vincita del montepremi finale. Inoltre, per concorrere a tale vincita, ogni giocatore deve selezionare, a partire dall'insieme delle carte ricevute durante le iterazione della fase del Punto Piccolo, il trio di maggior valore di carte appartenenti allo stesso seme. \nCome nella fase precedente, anche in questo caso il punteggio massimo raggiungibile \u00e8 55 punti, ed anche in questo caso si stabilisce il vincitore facendo alle carte scelte nell'insieme delle carte ricevute nelle iterazioni della fase 2 (ovvero si scelgono il trio delle carte col pi\u00f9 alto valore possibile sommando unicamente le carte dello stesso seme) e secondo il seguente ordine di rilevanza:\nPer fare un esempio, ipotizziamo che vi siano 5 partecipanti e che i giocatori A e B abbiano ricevuto rispettivamente:\nGiocatore A: 1\u00b0 iterazione Punto piccolo (6 di denari, 7 di spade, asso di spade bastoni), 2\u00b0 iterazione (5 di denari, 4 di denari, 7 di coppe), 3\u00b0 iterazione (asso di coppe, re di coppe). Il giocatore A \u00e8 in possesso di due gruppi di tre carte dello stesso seme, ovvero 6, 5 e 4 di denari (rispettivamente 18, 15 e 14 punti, totale 47) e 7, asso e re di coppe (rispettivamente 21, 16 e 10 punti, totale 47). Quindi i due gruppi di carte hanno il medesimo valore.\nGiocatore B: 1\u00b0 iterazione Punto piccolo (7 di denari, 5 di bastoni, fante di bastoni), 2\u00b0 iterazione (3 di denari, 6 di coppe, 2 di coppe), 3\u00b0 iterazione (asso di denari, 4 di coppe). Il giocatore A \u00e8 in possesso di due gruppi di tre carte dello stesso seme, ovvero 7, 3 ed asso di denari (rispettivamente 21, 13 e 16 punti, totale 50) e 6, 2 e 4 di coppe (rispettivamente 18, 12 e 14 punti, totale 44). Il miglior trio di carte \u00e8 quello a denari.\nNel caso in cui sia il Giocatore A che il Giocatore B effettuino una puntata e quindi concorrano alla vincita del punto grosso, vincer\u00e0 quest'ultimo per 50 punti contro i 47 punti del Giocatore A.\n4\u00aa Fase: la Stoppata.\nUna volta conclusa la fase del punto grosso, inizia la fase finale del gioco: chi \u00e8 di mano butta sul tavolo una carta e continua a metterne sopra delle altre, una alla volta, in ordine crescente. Non \u00e8 fondamentale iniziare la stoppata con la carta pi\u00f9 bassa, il giocatore si riserva di iniziare la stoppata con la carta che pi\u00f9 gli conviene per terminare per primo la stoppata, indipendentemente dal seme e dal punteggio, fino ad arrivare al Re. A questo punto pu\u00f2 aprire un'altra sequenza da una carta qualsiasi.\nQuando il giocatore di mano non ha altre carte da eliminare, il turno passa al giocatore successivo (sempre seguendo il senso antiorario) che deve continuare la sequenza gi\u00e0 iniziata fino a cercare di chiuderla con un Re, per poi aprire a sua volta un'altra sequenza.\nCasi particolari.\nIl primo che esaurisce tutte le carte \u201cstoppa\u201d, oppure meglio fa \"la stoppata\", e tutti gli altri devono versargli la misera fissata per le altre fasi, per ogni 2 (o 3) carte che hanno ancora in mano. Nel caso le carte in mano siano dispari, quella \"in pi\u00f9\" non viene pagata ed il pagante dice al pagato \"strush't\", \"pulisciti\" che comicamente sta ad indicare \"non ti pago ma puoi usare questa carta per pulirti\".\nPu\u00f2 anche capitare che un giocatore esaurisca tutte le carte al primo turno: in questo caso si parla di \u201cstoppata di mano\u201d o anche di \"stoppa filante\" (non cambiano le regole).\nA questo punto il gioco finisce, il mazziere diviene chi era di mano e si ricomincia da capo fino a terminare il giro dei mazzieri (cio\u00e8 quando il mazziere originale diviene giocatore di mano); inoltre \u00e8 di uso comune continuare ad oltranza il giro di mazzieri e volendo terminare definitivamente il gioco, uno dei giocatori \"chiama il giro\", cio\u00e8 si termina il giro in corso e se ne fa un altro obbligato, ricordando che non si effettua la stoppata finale dell'ultimo mazziere.\nNel caso in cui nella 4\u00aa fase \"Stoppata\" erroneamente venisse omesso di calare una carta da parte di un giocatore (ad esempio per una svista), e il gioco continua, non accorgendosi del vizio, fino alla chiusura di uno dei giocatori, gli effetti rimangono uguali a quelli di una chiusura normale.\nLaddove, viceversa, ci si accorgesse dell'errore prima della chiusura, si pu\u00f2 optare, all'unanimit\u00e0 dei giocatori, o per l'annullamento della stoppata o per la rettifica della fase sequenza viziata."}
{"id": "534766", "revid": "124123", "url": "https://it.wikipedia.org/wiki?curid=534766", "title": "Giuseppe Navone", "text": "Nel 1891 realizz\u00f2 il Cippo Gaggini, uno dei pi\u00f9 prestigiosi monumenti presenti nel cimitero monumentale di Staglieno. Nella scultorea funebre, apparteneva alla scuola che si rifaceva al cosiddetto realismo borghese, ovvero ad una visione molto realistica del defunto, spesso raffigurato assieme a suoi cari. Tale pensiero era in perfetta sintonia con l'evolversi di una borghesia mercantile e industriale, come quella genovese dell'epoca, enormemente propulsiva in quel periodo e che tesa lasciare di s\u00e9 un ricordo quasi \"didattico\".\nNavone si spost\u00f2 poi, nel corso della sua carriera, verso una visione pi\u00f9 compatta del soggetto scolpito, accentuandone anche i caratteri simbolisti.\nLavori di questa impostazione sono anche, sempre nell'ambito del principale cimitero genovese, la Tomba Salvatore Queirolo (del 1901), la Tomba Pastorini (del 1902), la Tomba Bartolomeo Queirolo (del 1910, opera nella quale Navone approda allo stile chiaramente liberty che segue l'evoluzione del cimitero di Staglieno tesa a contrapporre la tematica inerente alla dicotomia eros-tanatos, ovvero il rapporto fra amore e morte. I suoi angeli accompagnatori del defunto sono magnifiche figure femminili e la morte stessa \u00e8 spesso raffigurata da una bella e sensualissima donna.\nIl contesto storico dell'opera di Navone \u00e8 preciso: l'evoluzione della borghesia genovese ha raggiunto il suo culmine e sta iniziando la parabola discendente; alcuni storici dell'arte paragonano le sue raffigurazioni con le \"concubine del morto\", le piccole statue che venivano messe nella sala tombale dei faraoni e dei notabili egizi.\nNavone muore nel 1917 presso la sua citt\u00e0 natale, ma, in base alle sue ultime volont\u00e0, il suo corpo ricevette sepoltura nel cimitero monumentale di Alessandria."}
{"id": "534768", "revid": "2048388", "url": "https://it.wikipedia.org/wiki?curid=534768", "title": "Mundialito per club 1983", "text": "Il Mundialito per club 1983, noto anche come \"Coppa Super Clubs 1983\", \u00e8 stata la seconda edizione dell'omonimo torneo internazionale di calcio. Venne disputata allo stadio Giuseppe Meazza in San Siro di Milano dal 24 giugno al 2 luglio 1983, e si concluse con la vittoria della squadra italiana della .\nFormula.\nDopo il successo dell'edizione inaugurale del 1981, che nonostante il carattere amichevole aveva richiamato attorno a s\u00e9 un nutrito interesse per via del blasone e prestigio delle partecipanti, l'emittente televisiva Canale 5 ripropose la formula del Mundialito per club due anni pi\u00f9 tardi. Per la seconda edizione, in programma nell'estate 1983, rimase invariata la sede di gara, lo stadio Giuseppe Meazza di Milano, nonch\u00e9 la formula della manifestazione, ovvero cinque club riuniti in un unico girone all'italiana la cui classifica finale avrebbe determinato la formazione vincente; decadde invece l'intento di riservare il torneo alle sole societ\u00e0 fregiatesi, all'epoca, del successo nella Coppa Intercontinentale.\nRispetto all'edizione di esordio, fu rinnovato l'invito a tre compagini gi\u00e0 protagoniste due anni prima, ovvero l' campione uscente (trionfatrice in Intercontinentale nel 1964 e 1965), i concittadini del (1969) e gli uruguaiani del (1961, 1966 e 1982), cui si aggiunsero le novit\u00e0 dei brasiliani del (1981) e degli italiani della \u2014 invitata ugualmente a partecipare al Mundialito, pur se fino a quel momento non si era mai laureata campione del mondo per club; era stata finalista nel 1973, ma solo per la rinuncia dell' detentore della Coppa dei Campioni.\nAvvenimenti.\nLa Juventus, nonostante fosse reduce da un'annata pi\u00f9 impegnativa rispetto alle rivali \u2014 sia per via della fatica accumulata dai suoi nazionali nella stagione successiva al , sia per il raggiungimento delle finali di Coppa dei Campioni (perdente) e Coppa Italia (vincente) \u2014, al termine dei dieci incontri del girone risult\u00f2 prima in graduatoria: dopo due pareggi con Milan e Pe\u00f1arol, i bianconeri superarono l'Inter con un gol del giovane Storgato, e nell'ultima risolutiva giornata ebbero la meglio sul Flamengo (cui sarebbe bastato un pari per ottenere il primo posto in classifica) grazie alla rete decisiva di Boniek; la vittoria assegn\u00f2 ai torinesi il successo nella manifestazione, oltre ai dollari del premio finale in palio.\nL'undici piemontese si lasci\u00f2 dietro nel girone proprio il Flamengo e l'altra sudamericana del Pe\u00f1arol, mentre le due milanesi chiusero la classifica, con gli interisti fanalino di coda. La Juventus mise cos\u00ec in bacheca il trofeo internazionale, nella sua unica partecipazione al Mundialito per club; a completare il trionfo bianconero, il fantasista Platini venne eletto miglior giocatore del torneo. L'attaccante milanista Serena emerse invece quale capocannoniere dell'edizione, con 4 reti.\nRisultati.\nClassifica marcatori.\nAutoreti"}
{"id": "534769", "revid": "339392", "url": "https://it.wikipedia.org/wiki?curid=534769", "title": "I rintocchi del Big Ben (Il Prigioniero)", "text": ""}
{"id": "534770", "revid": "339392", "url": "https://it.wikipedia.org/wiki?curid=534770", "title": "Dormire, forse sognare (Il Prigioniero)", "text": ""}
{"id": "534771", "revid": "339392", "url": "https://it.wikipedia.org/wiki?curid=534771", "title": "Libert\u00e0 per tutti (Il Prigioniero)", "text": ""}
{"id": "534773", "revid": "339392", "url": "https://it.wikipedia.org/wiki?curid=534773", "title": "Il Generale (Il Prigioniero)", "text": ""}
{"id": "534774", "revid": "339392", "url": "https://it.wikipedia.org/wiki?curid=534774", "title": "Ritorno a casa (Il Prigioniero)", "text": ""}
{"id": "534775", "revid": "120995334", "url": "https://it.wikipedia.org/wiki?curid=534775", "title": "Passo di Monte Croce Carnico", "text": "Il passo di Monte Croce Carnico (\"Pl\u00f6ckenpass\" in tedesco, \"Pas di Mont di Cr\u00f4s\" in friulano - 1.360\u00a0m), \u00e8 un valico alpino delle Alpi Sud-orientali (Alpi Carniche e della Gail - Catena carnica principale), che si trova lungo il confine di stato italo-austriaco, collegando l'Italia (Carnia - Paluzza-Timau) a sud all'Austria (Carinzia - distretto di Hermagor - K\u00f6tschach-Mauthen) a nord. \nDescrizione.\nSi presenta come uno stretto e profondo intaglio aperto tra le pareti della \"Creta di Collinetta\" (2.238\u00a0m) a ovest e del \"Pal Piccolo\" (1.866) a est, dividendo la Catena carnica occidentale da quella orientale. Nelle vicinanze del passo, ad ovest, sorge il Monte Coglians (\"Hohe Warte\" in tedesco), il pi\u00f9 alto rilievo delle Alpi Carniche, con i suoi 2.780 metri. La strada che arriva al Passo sale dal paese di Timau, in Italia, e scende, in alcuni punti con forte pendenza, verso il paese di Mauthen in Austria, nella valle del Gail (\"Gailtal\" in tedesco). Il confine tra Italia ed Austria si trova proprio in cima al passo.\nStoria.\nFrequentato fin dall'antichit\u00e0, come testimoniano i ritrovamenti di antiche monete romane e la presenza, nelle immediate adiacenze, di 3 iscrizioni romane, le cime che sovrastano il passo di Monte Croce Carnico (Creta di Collinetta, Pal Piccolo, Pal Grande, Freikofel) sono tuttora tristemente famose in quanto divennero zona di aspri combattimenti nel corso della prima guerra mondiale, come testimoniano ancor'oggi le fortificazioni tuttora presenti.\nTra i due conflitti mondiali vennero inoltre qui costruite diverse opere fortificate appartenenti al cosiddetto \"Vallo Alpino Littorio\", in parte riadattando vecchie opere risalenti alla Grande Guerra, in parte ex-novo. Tali fortificazioni sono state poi utilizzate dall'Esercito Italiano, e dismesse nei primi anni novanta dello scorso secolo. Nel 1945 il Passo vide la drammatica ritirata dei Cosacchi verso l'Austria dopo aver occupato la Carnia a seguito dell'operazione La Kosakenland."}
{"id": "534776", "revid": "124666970", "url": "https://it.wikipedia.org/wiki?curid=534776", "title": "Gnocchi", "text": "Gli gnocchi sono una preparazione di cucina estremamente diffusa in molti paesi del mondo e presentano differenze notevoli da un tipo all'altro sia per forma che per ingredienti. Per semplificare si possono definire come piccoli pezzi di impasto, solitamente di forma tondeggiante, che vengono bolliti in acqua o brodo e quindi conditi con salse varie.\nTipi.\nGli gnocchi sono un cibo antichissimo, preparato con farine differenti: farina di frumento, di riso, di semola, con patate, pane secco, tuberi o verdure varie.\nQuelli pi\u00f9 diffusi in Italia oggi sono preparati con le patate, molto diffusi sono anche quelli preparati con un semplice impasto di acqua e farina. Quelli preparati con il semolino vengono soprannominati \"alla romana;\" altri ancora utilizzano la farina di mais; inoltre vengono usati svariati altri ingredienti in base alla tradizione locale/regionale. Possono venire serviti come primo, come \u00e8 tradizione in quasi tutta Italia, come piatto unico o come contorno. Quest'ultimo caso \u00e8 pi\u00f9 frequente per i \"kn\u00f6del\" centreuropei.\nAccorgimenti.\nPer poter ottenere gnocchi di patate pi\u00f9 sodi possibile esistono vari accorgimenti, come l'uso di patate appropriate (particolarmente indicate le patate a pasta gialla), ma anche la preparazione, dove bisogna avere l'accortezza di impastare la pasta quel poco che basta: impastarla prolungatamente porta ad avere gnocchi pi\u00f9 duri. Anche la pezzatura influisce sul risultato finale: pi\u00f9 vengono preparati di dimensioni elevate e pi\u00f9 saranno morbidi.\nStoria.\nGli gnocchi gi\u00e0 descritti a partire dalla seconda met\u00e0 del Ottocento, nel 1880 si diffusero a macchia d'olio quelli a base di patate. Solitamente vengono conditi con sugo di carne o al rag\u00f9, ma anche in bianco con burro fuso e formaggio, con l'aggiunta di aromi come la salvia, o spezie come la noce moscata o la cannella. La storia degli gnocchi di patate ha inizio quando vennero importate in Europa le prime patate provenienti dal continente americano. Gli altri tipi di gnocchi comparvero dapprima nei banchetti rinascimentali della Lombardia; venivano impastati con mollica di pane, latte e mandorle tritate e venivano chiamati \"zanzarelli\". Per preparare gli zanzarelli venivano utilizzati ingredienti particolari che ne determinavano la differente colorazione: ad esempio vi erano gli zanzarelli verdi, impastati con bietola e spinaci che sono molto tipici, e gli zanzarelli gialli, realizzati con l'aggiunta di zucca o di zafferano. C'erano poi malfatti bianchi, impastati con carne di pollo tritata, ed arancioni, quando venivano preparati con carote. Nel Seicento invece subirono un lieve cambiamento nel nome e nella preparazione. Venivano chiamati \"malfatti\" e invece delle mandorle e del pane veniva aggiunta farina, acqua e uova. Quelli di farina e patate hanno origine in Campania, e rappresentano una delle numerose prime portate dei giorni di festa.\nUtilizzi tradizionali.\nNella citt\u00e0 di Roma gli gnocchi rappresentano il piatto tradizionale del gioved\u00ec, seguendo il detto \"\"Gioved\u00ec gnocchi, Venerd\u00ec pesce\" (o anche \"ceci e baccal\u00e0\"), \"Sabato trippa\"\" (il proverbio sottolinea l'importanza del gioved\u00ec come giorno quasi festivo, che necessita d'un piatto elaborato e gustoso e che anticipa quello di magro del giorno successivo). Ancora sopravvivono antiche osterie e trattorie dove si segue la tradizione. Noto \u00e8 il detto romano \"Ridi, ridi, che mamma ha fatto i gnocchi\", fuori da Roma reso solitamente con l'articolo \"i\" davanti a \"gnocchi\", anzich\u00e9 l'articolo \"gli\" richiesto dallo standard italiano attuale.\nIn Campania dove vantano una antichissima tradizione, vengono anche detti strangulaprievete. Il giorno tradizionale in questo caso \u00e8 la domenica; conditi con rag\u00f9 napoletano e mozzarella e successivamente gratinati al forno, danno luogo alla ricetta degli \"Gnocchi alla sorrentina\".\nTipici del Piemonte sono invece gli gnocchi al Castelmagno e gli gnocchi della Val Varaita di forma allungata e con burro e formaggio toma nell'impasto.\nA Verona un piatto di gnocchi con burro e salvia (o con la \"pastissada\", lo stracotto di cavallo tipico della citt\u00e0 scaligera) viene tradizionalmente consumato il \"Venard\u00ec Gnocol\u00e0r\", giorno della sfilata dei carri di Carnevale. E Pap\u00e0 del Gnocco \u00e8 il nome della principale maschera del carnevale scaligero, di qui anche l'usanza di mangiarli il venerd\u00ec.\nAnche a Castel Goffredo, in provincia di Mantova, in occasione del carnevale locale, la tradizionale maschera di \"Re Gnocco\" offre ai propri sudditi gnocchi e vino il venerd\u00ec gnoccolaro.\nIn Romagna gli gnocchi sono chiamati \"maccheroni di patate\". \nMolto noti ed apprezzati anche gli gnocchetti sardi, prodotti con farina di grano duro e di varie forme e dimensioni"}
{"id": "534779", "revid": "124251984", "url": "https://it.wikipedia.org/wiki?curid=534779", "title": "Federazione di Bosnia ed Erzegovina", "text": " \nLa Federazione di Bosnia ed Erzegovina (in bosniaco, croato e serbo: \"Federacija Bosne i Hercegovine\" (FBiH) / \u0424\u0435\u0434\u0435\u0440\u0430\u0446\u0438\u0458\u0430 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435 (\u0424\u0411\u0438\u0425), IPA: ), comunemente nota come federazione croato-musulmana, \u00e8, insieme alla Repubblica Serba, una delle due entit\u00e0 che compongono lo Stato della Bosnia ed Erzegovina.\n\u00c8 abitata principalmente da bosgnacchi e croati bosniaci.\nLa Federazione di Bosnia ed Erzegovina \u00e8 composta da 10 cantoni autonomi con i propri governi. Viene chiamata anche semplicemente \"federazione\" (\"federacija\").\nLa Federazione fu creata dagli Accordi di Washington del 1994, che pose fine alla parte del conflitto in cui i croati bosniaci combattevano con i bosgnacchi. Ha istituito un'assemblea costituente che ha continuato il suo lavoro fino all'ottobre 1996. La Federazione ha un capitale, governo, presidente, parlamento, servizi doganali e di polizia, due sistemi postali e una compagnia aerea (BH Airlines). Aveva il suo esercito, l'esercito della Federazione di Bosnia ed Erzegovina, che \u00e8 stato fuso con l'esercito della Republika Srpska per formare le forze armate della Bosnia ed Erzegovina. La capitale e la citt\u00e0 pi\u00f9 grande \u00e8 Sarajevo con 438.443 abitanti e la popolazione totale di 688.354 nella sua area metropolitana.\nStoria.\nGuerra bosniaca.\nL'esercito popolare jugoslavo (JNA) dominato dai serbi attacc\u00f2 la Croazia dalla Bosnia ed Erzegovina. Il loro primo obiettivo fu il villaggio Ravno che fu attaccato il 2 novembre 1991 e completamente distrutto. La Jugoslavia effettu\u00f2 un blocco economico alla Bosnia ed Erzegovina, cercando cos\u00ec di mantenerla come parte della Jugoslavia.\nLa leadership bosniaca era ancora indecisa nei riguardi di un conflitto importante, quindi i croati furono i primi a partecipare alla guerra. Organizzarono unit\u00e0 militari, le forze di difesa croate (HOS) nel novembre 1991 e il Consiglio di difesa croato nell'aprile del 1992. Queste unit\u00e0 erano in parte composte da bosniaci. La difesa territoriale della Bosnia ed Erzegovina, in seguito l'esercito della Repubblica di Bosnia ed Erzegovina si organizz\u00f2 efficacemente nell'autunno del 1992. Nelle zone controllate dai serbi, i serbi eseguirono omicidi di massa, pulizia etnica dei non serbi, principalmente bosniaci e croati, stabilirono campi di concentramento e distrussero l'eredit\u00e0 culturale bosniaca e croata. Nel novembre del 1992 i serbi avevano conquistato il 70% del territorio della Bosnia ed Erzegovina e tenuto Sarajevo in un limbo terrorizzando la popolazione con bombardamenti e costante fuoco da cecchino.\nLa creazione di una repubblica croata di Herzeg-Bosnia era una questione controversa per i bosniaci. I croati accusarono i bosgnacchi di islamizzazione del paese e che tentassero di creare il dominio bosgnacco in tutte le aree. Cos\u00ec ritirarono i rappresentanti etnici croati dal Parlamento, dal governo e dalla presidenza. A causa delle espulsioni dei serbi bosniaci, i bosgnacchi si trasferirono in altre zone, interrompendo cos\u00ec l'area dei croati e modificando il loro rapporto prebellico. Le dispute politiche e gli incidenti minori nella Bosnia centrale e settentrionale e nell'Erzegovina settentrionale e centrale portarono alla guerra croato-bosniaca nel novembre 1992.\nIl piano Vance-Owen venne presentato nel gennaio 1993. Venne pianificato di creare 10 cantoni sul territorio di tutta la Bosnia ed Erzegovina. Questo piano aument\u00f2 il conflitto tra croati e bosgnacchi. L'esercito della Repubblica di Bosnia ed Erzegovina (ARBiH) lanci\u00f2 quattro offensive e conquist\u00f2 una vasta area che era sotto il controllo dell'HVO; quasi tutta la Bosnia centrale (tranne Novi Travnik, Vitez, Busova\u010da, Kiseljak, Kre\u0161evo e \u017dep\u010de e le aree pi\u00f9 vaste intorno a quelle citt\u00e0 e Usora, parte del comune di Travnik, Zavidovi\u0107i e parte del comune di Vare\u0161) e parte dell'Erzegovina, Konjic, Jablanica e parti orientali e settentrionali di Mostar.\nI crimini contro i civili vennero commessi da entrambe le parti. L'ostilit\u00e0 tra croati e bosniaci si concluse con la mediazione degli Stati Uniti e la firma dell'accordo di Washington il 18 marzo 1994. La cooperazione tra croati e bosniaci venne rinnovata e la Federazione di Bosnia ed Erzegovina, una zona controllata dai bosgnacchi e dai croati. Ci fu anche una proposta per creare una confederazione tra Federazione di Bosnia ed Erzegovina e Repubblica di Croazia.\nIl comando congiunto di ARBiH, HVO e dell'esercito croato (HV) venne istituito nel marzo 1995. La stretta cooperazione tra croati e bosniaci venne fatta attraverso l'accordo di Spalato dove i capi musulmani della Bosnia ed Erzegovina permisero all'esercito croato di liberare parte occidentale della Bosnia ed Erzegovina in collaborazione con l'ARBiH. Dopo l'Operazione Tempesta, il cerchio serbo attorno a Biha\u0107 fu rotto e gli eserciti croati e bosniaci continuarono a liberare la Bosnia occidentale. Le Nazioni Unite tentarono senza successo di stabilire la pace in Bosnia-Erzegovina cercando di creare una struttura di successo per la Bosnia ed Erzegovina. I serbi lanciarono un attacco contro la citt\u00e0 di Biha\u0107, protetta dall'ONU, ma vennero fermati dall'esercito croato durante l'operazione Tempesta. I successi militari congiunti croato-bosniaci hanno reso possibili i negoziati di pace.\nCreazione.\nLe basi per la creazione della Federazione di Bosnia ed Erzegovina furono stabilite dall'Accordo di Washington del marzo 1994. In base all'accordo, il territorio combinato detenuto dall'esercito della Repubblica di Bosnia ed Erzegovina e le forze del Consiglio di difesa croato dovevano essere divisi in dieci cantoni autonomi. Il sistema cantonale venne selezionato per prevenire il dominio di un gruppo etnico rispetto ad un altro.\nL'accordo di Washington venne attuato durante la primavera del 1994, convocando l'Assemblea Costituente della Federazione di Bosnia ed Erzegovina. Il 24 giugno, l'Assemblea costituzionale adott\u00f2 e proclam\u00f2 la Costituzione della Federazione di Bosnia ed Erzegovina.\nNel 1995, le forze governative bosniache e le forze bosniache croate della Federazione di Bosnia ed Erzegovina sconfissero le forze della Regione Autonoma della Bosnia Occidentale e questo territorio fu aggiunto alla federazione.\nConfine geografico.\nLa linea di Confine Inter-Entit\u00e0 (LCIE) che distingue le due entit\u00e0 della Bosnia ed Erzegovina corre essenzialmente lungo le linee militari come esistevano alla fine della guerra bosniaca, con aggiustamenti (soprattutto nella parte occidentale del paese e intorno a Sarajevo), come definito dall'accordo di Dayton. La lunghezza totale della LCIE \u00e8 approssimativamente di 1.080\u00a0km. La LCIE \u00e8 una demarcazione amministrativa e non controllata da militari o polizia e vi \u00e8 libert\u00e0 di movimento.\nCinque dei cantoni (Una-Sana, Tuzla, Zenica-Doboj, Bosniaco Podrinje e Sarajevo) sono cantoni a maggioranza bosniaca, tre (Posavina, Erzegovina occidentale e Cantone 10) sono cantoni a maggioranza croata e due (Bosnia centrale ed Erzegovina- Neretva) sono \"etnicamente misti\", nel senso che esistono procedure legislative speciali per la protezione dei gruppi etnici costituenti.\nUna parte significativa del distretto di Br\u010dko faceva anche parte della Federazione; tuttavia, quando il distretto fu creato, divenne territorio condiviso di entrambe le entit\u00e0, ma non fu posto sotto il controllo di nessuno dei due, ed \u00e8 quindi sotto la diretta giurisdizione della Bosnia-Erzegovina. Attualmente la Federazione di Bosnia ed Erzegovina ha 79 comuni.\nSociet\u00e0.\nEvoluzione demografica.\nLa Federazione di Bosnia ed Erzegovina comprende il 51% del territorio bosniaco ed \u00e8 abitata da circa il 62,85% della popolazione totale del paese. Tutte le informazioni riguardanti la popolazione, comprese le composizioni etniche, sono soggette ad errori a causa della mancanza di censimenti ufficiali dopo la guerra (l'ultimo risale al 1991).\nNel 2002 la popolazione della Federazione fu stimata intorno ai 2,5 milioni di persone, di cui l'80% bosgnacchi, 14% croati, 4,4% serbi e 1% altri.\nLa popolazione serba \u00e8 diminuita molto dopo il 1991 a causa della pulizia etnica avvenuta durante la guerra bosniaca; alcuni serbi hanno deciso di tornare dall'esilio nella Republika Srpska, andando a formare maggioranze etniche nelle municipalit\u00e0 di Drvar, Bosansko Grahovo, Glamo\u010d e Bosanski Petrovac.\nPolitica.\nIl governo e la politica della Federazione sono dominati da due grandi partiti, il Partito di azione democratica (\"Stranka demokratske akcije\", SDA) e l'Unione democratica croata di Bosnia ed Erzegovina (\"Hrvatska demokratska zajednica\", HDZ).\nLe istituzioni a livello di entit\u00e0 includono:\nDato che i bosgnacchi compongono circa il 70,4% della popolazione della Federazione, i croati il 22,4% e i serbi solo il 2% circa, la Camera dei Popoli del Parlamento (con pari rappresentanza per tutte e tre le nazionalit\u00e0) dovrebbe garantire che gli interessi di croati, serbi e minoranze nazionali siano rappresentati in modo equo durante la creazione del governo e nel processo legislativo. Dal 2001-02 e gli emendamenti imposti dall'estero alla costituzione e alle leggi elettorali, i croati bosniaci affermarono che il sistema elettorale per i deputati alla Camera dei popoli fosse truccato, privandoli dei loro diritti di rappresentanza e permettendo di fatto ai bosgnacchi di controllare la maggioranza anche nella camera superiore. In particolare, dopo il 2002, i deputati di ciascuna nazione alla Camera dei Popoli vengono eletti da 10 assemblee cantonali, 6 delle quali con la chiara maggioranza bosgnacca. Nel 2010-14 il governo della Federazione venne formato dal SDP senza il consenso dei principali partiti politici croati. Dopo che il politico croato Bo\u017eo Ljubi\u0107 present\u00f2 ricorso, nel dicembre 2016 la Corte costituzionale della Bosnia ed Erzegovina trov\u00f2 incostituzionale il sistema elettorale dei deputati alla Camera dei popoli e abrog\u00f2 le regole controverse.\nLa Federazione \u00e8 anche divisa in dieci cantoni altamente autonomi, che sono di fatto unit\u00e0 federali. Ognuno ha i propri governi, assemblee e competenze esclusive. Dopo l'appello dei croati, la Corte costituzionale della Federazione stabil\u00ec nel 2010 che due ministeri della Federazione - Ministero della Pubblica Istruzione e della Scienza e Ministero della Cultura e dello Sport - sono incostituzionali poich\u00e9 l'istruzione e la cultura sono una competenza esclusiva dei cantoni, non della federazione.\nNel settembre 2010, l'International Crisis Group avvert\u00ec che \"le dispute tra il capo bosgnacco e croato e un sistema amministrativo disfunzionale hanno paralizzato il processo decisionale, hanno messo l'entit\u00e0 sull'orlo della bancarotta e innescato disordini sociali\". Insoddisfatti della rappresentanza dei croati nella Federazione, i partiti politici croati insistono nel creare un'unit\u00e0 federale a maggioranza croata invece di diversi cantoni. La SDA e altri partiti bosgnacchi si oppongono fermamente a questo. Nel gennaio 2017, l'Assemblea nazionale croata afferm\u00f2 che \"se la Bosnia ed Erzegovina vuole diventare autosufficiente, allora \u00e8 necessario avere una riorganizzazione amministrativo-territoriale, che includa un'unit\u00e0 federale con una maggioranza croata. Rimane l'aspirazione permanente del popolo croato di Bosnia ed Erzegovina.\"\nSuddivisioni amministrative.\nLa Federazione di Bosnia ed Erzegovina comprende dieci cantoni (bosniaco: \"kantoni\", croato: \"\u017eupanije\"):\nSimboli.\nLa bandiera della Federazione di Bosnia ed Erzegovina e lo stemma della Federazione di Bosnia ed Erzegovina vennero giudicati incostituzionali dalla Corte costituzionale della Bosnia ed Erzegovina e dovevano essere sostituiti entro settembre di quell'anno. Il 31 marzo 2007, la Corte costituzionale inser\u00ec la sua decisione nella \"Gazzetta Ufficiale della Bosnia-Erzegovina\", rimuovendoli ufficialmente. La federazione non ha ancora adottato un nuovo inno o uno stemma, ma usa i simboli dello stato centrale come soluzione provvisoria."}
{"id": "534785", "revid": "968255", "url": "https://it.wikipedia.org/wiki?curid=534785", "title": "Fredric Wertham", "text": "Gli inizi.\nWertham nacque a Monaco di Baviera, in Germania, studi\u00f2 a Erlangen e a Londra (oltre che nella stessa Monaco), e nel 1921 si laure\u00f2 presso l'universit\u00e0 di W\u00fcrzburg. Un'importante influenza sulla sua carriera ebbero, tra gli altri, Sigmund Freud, col quale tenne una corrispondenza, e Emil Kraepelin; lavorando alla clinica di Kraepelin, Wertham fece sua l'idea (a quel tempo nuova) che l'ambiente e il \"background\" sociale avessero importanti effetti sullo sviluppo psicologico della persona. Nel 1922 si trasfer\u00ec negli Stati Uniti, inizialmente lavorando alla Johns Hopkins University; nel 1932 si spost\u00f2 a New York, dove assunse l'incarico di psichiatra presso un ente pubblico cittadino.\nPoco dopo l'inizio del suo lavoro a New York, Wertham comparve sotto i riflettori come testimone qualificato durante il processo del \"serial killer\" Albert Fish. Fish era uno psicopatico e masochista, colpevole dell'uccisione di almeno una quindicina di bambini nonch\u00e9 di ulteriori, efferati delitti. Wertham dichiar\u00f2 di non aver mai visto nessun caso simile in tutta la sua carriera, e che Fish era l'essere umano pi\u00f9 disturbato che avesse mai visto. Nonostante tale dichiarazione, Fish fu giudicato sano di mente e giustiziato. Pi\u00f9 tardi, Wertham torner\u00e0 a parlare del caso di Fish, e di altri processi per omicidio ai quali prese parte, nel suo libro \"The Show of Violence\" (1949).\nIl primo libro scritto da Wertham, \"The Brain as an Organ\" (1934), era uno studio generale sulle malattie mentali basato sulle teorie di Kraepalin. Ma il lavoro che Wertham conduceva con i \"ragazzi difficili\", e l'interesse professionale che egli nutriva per la cultura popolare, spostarono presto le attenzioni dei suoi studi verso le influenze negative dei mezzi di comunicazione di massa. Il suo testo del 1941 \"Dark Legend\", si basava sulla storia vera di un giovane assassino, un ragazzo diciassettenne che secondo Wertham coltivava oscure fantasie influenzate da film, show radiofonici e fumetti. Questi ultimi erano estremamente popolari presso i giovani dell'epoca, e dunque non era strano che anche i giovani criminali ne fossero grandi fruitori, ma Wertham vi vide con crescente convinzione un sinistro legame.\nI suoi articoli, pubblicati all'interno di diverse riviste, e i suoi libri iniziarono a trattare esclusivamente degli effetti deleteri dei media, e dei fumetti in particolare. Non era il solo a muovere questo tipo di critica, ma la sua grande reputazione di medico che era stato pi\u00f9 volte chiamato a testimoniare nel corso di processi o di fronte a commissioni governative gli conferiva una notevole influenza. \"Seduction of the Innocent\", insieme alle successive pubbliche dichiarazioni di Wertham sui \"comics\", sono la massima espressione di tale influenza.\n\"Seduction of the Innocent\" e le udienze presso il Senato.\n\"Seduction of the Innocent\" descriveva le rappresentazioni, esplicite o velate, di violenza, sesso, uso di droga e altri argomenti analoghi nei \"crime comics\" (un termine che Wertham usava per descrivere non soltanto i fumetti incentrati su gangster o criminali vari, molto in voga all'epoca, ma anche le storie di supereroi o i fumetti horror), e asseriva, basandosi in gran parte su aneddoti non documentati o addirittura falsificati, che la fruizione di simili letture incoraggiava analoghi comportamenti nei bambini.\nI fumetti, e in particolar modo quelli di genere horror o aventi per protagonisti dei criminali, non erano avari di immagini crude; queste ultime furono largamente riportate da Wertham, il quale le definiva \"un'offesa per gli occhi\" trattandosi secondo la sua visione di temi macabri ricorrenti. Molte altre sue congetture, in particolare quelle riguardanti le allusioni sessuali nascoste (presunte immagini di nudi femminili nascoste nelle cortecce degli alberi, o la definizione di Batman e Robin quale coppia omosessuale), furono accolte con derisione nell'industria del fumetto (fa eccezione la teoria di Wertham che vedeva in Wonder Woman velati elementi del bondage: tale tesi trovava un certo fondamento nell'ammissione fatta a tal proposito dallo stesso creatore del personaggio, William Moulton Marston; Wertham tuttavia si spingeva ben oltre, arrivando a ravvisare in Wonder Woman una lesbica, per via della sua forza e del suo carattere indipendente).\nLa risonanza che ebbe questo libro, unita alla reputazione precedentemente guadagnata da Wertham, resero inevitabile una sua convocazione di fronte a una commissione del senato degli Stati Uniti, incaricata di occuparsi di delinquenza giovanile sotto la guida di Estes Kefauver, personalit\u00e0 particolarmente attiva contro il crimine. Nella lunga testimonianza resa alla commissione, Wertham reiter\u00f2 le tesi espresse nel suo libro e indic\u00f2 nei fumetti una delle maggiori cause della delinquenza giovanile.\nCon il testimone successivo, l'editore William Gaines, il comitato si sofferm\u00f2 su quelle scene violente gi\u00e0 additate da Wertham. Sebbene il rapporto finale della commissione non riconoscesse espressamente una qualche colpa ai fumetti, esso auspicava che gli editori provvedessero volontariamente a edulcorare il contenuto dei propri prodotti; fu forse interpretando tale nota come una velata minaccia di censura che gli editori costituirono la Comics Code Authority, con compiti di autocensura. Il codice dell'Authority non bandiva solamente le immagini violente, ma intere parole e concetti (ad esempio \"terror\" e \"zombies\"), e prescriveva che i criminali fossero sempre puniti. In questo modo scomparvero moltissimi titoli, prime fra tutti quei \"crime comics\" tanto in voga negli anni passati, lasciando soltanto il filone dei supereroi, debitamente ripulito, a dominare il mercato. Wertham consider\u00f2 il Comics Code inadeguato.\nSuccessivi sviluppi.\nLe opinioni di Wertham sui mass media hanno largamente messo in ombra il suo principale interesse verso i temi della violenza e della protezione dei bambini da stress psicologici. La sua produzione scritta sugli effetti della segregazione razziale furono portati come prova in un importante processo di fronte alla Corte Suprema (caso \"Brown contro il \"Board of Education\"\"), e parte del suo libro \"A Sign for Cain\" (1966) trattava del coinvolgimento nella \"Shoah\" di alcuni medici.\nWertham neg\u00f2 sempre di essere stato a favore di una censura sui fumetti, o di essere a priori contro di essi, e negli anni settanta concentr\u00f2 i suoi interessi sugli aspetti positivi della sottocultura dei fan dei fumetti; nel suo ultimo libro, \"The World of Fanzines\" (1974), concluse che le fanzine fossero \"a constructive and healthy exercise of creative drives\" (\"un esercizio costruttivo e salutare di spinte creative\"). Ci\u00f2 gli valse un invito a intervenire nel corso della Comic Art Convention di New York; la sua impopolarit\u00e0 presso i fan dei fumetti tuttavia era ancora ben diffusa e Wertham, sentendosi guardato con diffidenza, smise definitivamente di occuparsi di fumetti. Mor\u00ec verso la fine del 1981.\nWertham nei fumetti.\nWertham e i suoi discorsi furono largamente parodiati negli stessi fumetti, ad esempio in \"Dr. Wirtham's Comix &amp; Stories\" [sic!] (1977) e in \"The Maximortal\", di Rick Veitch. Apparve anche nella miniserie \"Fanboy\", nella quale vendeva fumetti per le sue ricerche; nel processo in cui il protagonista era accusato di aver venduto un fumetto per adulti a un minore, il personaggio di Wertham testimoni\u00f2 che i fumetti non erano dannosi.\nUn'altra parodia di Wertham apparve in \"Eightball\", di Daniel Clowes. Il fumetto presentava molti dei punti chiave delle vecchie tesi di Wertham, salvo poi rappresentare i lettori e i collezionisti di fumetti come innocui \"nerd\", incapaci di commettere qualunque atto criminale."}
{"id": "534791", "revid": "124653301", "url": "https://it.wikipedia.org/wiki?curid=534791", "title": "Tomba di Pietro", "text": "La cosiddetta tomba di Pietro \u00e8 attualmente ubicata nelle Grotte Vaticane, in corrispondenza dell'altare della Basilica di San Pietro.\nNessuna chiesa, a eccezione di quella romana, ha mai vantato la presenza della sepoltura del santo. Riguardo alla sua ubicazione, la tradizione secondo la quale essa abbia sub\u00ecto uno o due spostamenti nei primi due secoli prima di tornare alla posizione originaria, \u00e8 stata ormai smontata criticamente. L'interpretazione dei dati della tradizione non \u00e8 facile e dipende sia dall'ipotesi che ci sia stata un'unica o una duplice traslazione delle reliquie, sia dalla questione relativa al periodo in cui la o le traslazioni si sarebbero verificate.\nIl luogo della sepoltura originaria.\nA proposito dell'esatta collocazione della primitiva e originale tomba di San Pietro, le testimonianze coeve sono due:\nPrima degli studi di Margherita Guarducci, che hanno propugnato la tesi dell'ininterrotta permanenza dei resti corporei di Pietro nella necropoli ai piedi del Colle Vaticano dalla morte fino al ritrovamento durante gli scavi ordinati da Pio XII, era convinzione diffusa che tali resti avessero subito almeno una traslazione. Sulla natura e il contesto della traslazione (o delle traslazioni) esistono varie ricostruzioni:\nNell'ipotesi tradizionale, avvenne un'unica traslazione delle reliquie, effettuata in una data storica accreditata. Tale evento pu\u00f2 essere circostanziato in base agli eventi storici; da esso possono discendere tutti i riferimenti ad eventuali traslazioni rinvenibili nelle prime fonti (anche se alcuni di essi sembrano essere in contrasto riguardo alla data).\n\u00c8 certo che la sepoltura di Pietro dopo il martirio non poteva avvenire con grande pubblicit\u00e0. D'altra parte non ci sarebbe stata alcuna difficolt\u00e0 per i cristiani a ottenere dalle autorit\u00e0 romane la consegna del corpo di Pietro. \u00c8 presumibile che i cristiani abbiano seguito la consueta usanza di seppellire il martire il pi\u00f9 vicino possibile al luogo delle sue sofferenze, ovvero a lato di una strada che conduceva fuori citt\u00e0. San Pietro sarebbe stato quindi sepolto in un terreno di propriet\u00e0 di cristiani, lungo la Via Cornelia, una strada ben conosciuta (analogamente, San Paolo sarebbe stato sepolto lungo la Via Ostiense). La tomba vera e propria sembra essere stata una cripta sotterranea, chiusa da una lastra di pietra, raggiungibile dalla strada attraverso una scalinata; il corpo riposava in un sarcofago di pietra posto al centro di detta cripta.\nAbbiamo prove (che si ritenevano certe) dell'esistenza di queste tombe (\"trophea\") in questi luoghi fin dal II secolo, nelle parole del presbitero Caio.\nLa tomba di Pietro, cos\u00ec come quella di Paolo, fu immediatamente oggetto di pellegrinaggio; negli \"Atti\" di numerosi martiri \u00e8 stata ritrovata la testimonianza della loro cattura mentre pregavano sulle tombe degli Apostoli. Per due secoli le reliquie dei due Apostoli rimasero in queste tombe senza essere trafugate, poich\u00e9 il rispetto da parte dei Romani verso ogni luogo dove erano sepolti dei morti le preserv\u00f2 da qualsiasi pericolo di sacrilegio.\nTuttavia, nell'anno 258 questo rispetto cess\u00f2 definitivamente allorch\u00e9 l'Impero avvi\u00f2 una campagna di persecuzioni contro i cristiani. Di conseguenza fu necessario spostare le sacre reliquie allo scopo di preservarle da possibili oltraggi. Furono traslate segretamente, di notte, e nascoste nelle Catacombe di San Sebastiano; probabilmente poche persone furono al corrente del loro spostamento: la maggior parte dei cristiani dell'Urbe continu\u00f2 a pensare che essi riposassero ancora nelle tombe originarie.\nQuando la persecuzione divenne meno feroce, le reliquie di San Paolo furono riportate alla Via Ostiense, mentre quelle di San Pietro furono trasferite al colle Vaticano.\nFin qui la vecchia tradizione, che l'epigrafista Margherita Guarducci ritenne infondata. Nell'interpretazione della studiosa, la realt\u00e0 \u00e8 molto pi\u00f9 semplice.\nDopo il martirio, il corpo di Pietro fu sepolto dai cristiani in una tomba terragna adiacente al Circo di Nerone, della quale gli stessi cristiani conservarono la memoria gelosamente, ancorch\u00e9 segretamente. Verso il 160, allentatasi momentaneamente la persecuzione, fu costruita vicino al sacello una piccola edicola, detta \"edicola di Gaio\", contenente un loculo marmoreo, che indicava il punto in cui, sotto terra, erano conservate le spoglie di San Pietro. Da allora in poi, il loculo non fu mai pi\u00f9 aperto, venendo progressivamente inglobato e ricoperto da tutte le costruzioni successive: monumento costantiniano, antica basilica sempre costantiniana e basilica attuale, fatta edificare da Papa Giulio II.\nLa Basilica costantiniana.\nQuando l'imperatore Costantino proclam\u00f2 la libert\u00e0 di tutti i culti religiosi, i cristiani poterono finalmente dotarsi di edifici adeguati alla celebrazione del loro culto. I primi luoghi ad essere scelti per l'edificazione di basiliche cristiane furono quelli gi\u00e0 conosciuti come luoghi di venerazione delle reliquie dei santi, \"in primis\" Pietro e Paolo.\nPer quanto concerne la basilica di San Paolo, la cui tomba era rimasta nelle condizioni originali di semplice cripta, non si present\u00f2 alcuna difficolt\u00e0: l'altare maggiore fu eretto al di sopra della cripta. L'iscrizione, la cui data risale a questo periodo, \"Paulo Apostolo Martyri\", pu\u00f2 ancora essere vista al suo posto sotto l'altare.\nPer quanto riguarda San Pietro, invece, la questione sarebbe stata pi\u00f9 complessa. Prima dell'effettuazione degli scavi archeologici del XX secolo si riteneva che Papa Cleto (I secolo) avesse fatto costruire una camera superiore, o \"memoria\", al di sopra della cripta. Questa camera superiore sarebbe diventata cara ai cristiani durante le persecuzioni ed essi non avrebbero voluto che fosse distrutta.\nLa costruzione della Basilica, sul Circo di Nerone, ai piedi del colle Vaticano, comport\u00f2 un imponente lavoro di scavi e di adeguamento del terreno. A lato del Circo si trovava una necropoli, ancora in uso nel IV secolo. I tetti delle tombe furono scoperchiati e la necropoli fu interrata, divenendo cos\u00ec una solida base per le fondamenta della basilica. La decisione fu presa dall'imperatore in persona, dati i vincoli sacri che vietavano la manomissione (seppellimento compreso) di un cimitero. Si ritiene che Costantino (che possedeva il titolo di \"Pontifex Maximus\" della religione romana) ottenne l'appoggio di papa Silvestro, avendo dalla sua parte anche una tradizione sufficientemente solida e condivisa da non lasciar considerare alternative plausibili.\nLa prima Basilica di San Pietro in Vaticano (costruita dall'imperatore Costantino I nel IV secolo e consacrata da papa Silvestro I nel 326) fu progettata in modo che il punto esatto della tomba di Pietro coincidesse con l'altare maggiore. E in tutte le fasi di arricchimento, ampliamento e ricostruzioni successive, ne venne conservato l'orientamento. Costantino racchiuse l'antica edicola paleocristiana in una struttura marmorea a parallelepipedo, la cosiddetta \"Memoria Petri\", bordata da lesene in porfido; tutt'attorno, sei colonne tortili (a cui ne verranno aggiunte altre sei nell'Alto Medioevo) in candido marmo bianco di fattura greca, a comporre un baldacchino e collegate da un architrave fino agli angoli dell'abside, che sono giunte fino a noi in quanto ricollocate a coppie nei nicchioni dei quattro pilastri che sostengono la cupola di Michelangelo, e che servirono da ispirazione a Gian Lorenzo Bernini per il suo baldacchino bronzeo. \nIl cambiamento pi\u00f9 consistente apportato durante il Medioevo fu quello di Papa Gregorio Magno, che rialz\u00f2 il presbiterio rispetto al pavimento della basilica, interrando parzialmente il monumento costantiniano, di modo che la sommit\u00e0 di questo divenisse l'altare su cui celebrare l'eucarestia. In questo modo, inoltre, nacque la \"Confessione\", lo spazio sacro a cui si accedeva dal presbiterio tramite delle scale da ambo i lati e che, ripresa nell'attuale basilica, conduce alla cripta e viene ancora usata come luogo per contenere i \"pallia\" dei vescovi.\nGli scavi archeologici del XX secolo.\nNel 1939 mor\u00ec Papa Pio XI. Il pontefice aveva dato ordine di essere sepolto in un determinato luogo delle grotte vaticane; ma poich\u00e9 l'ambiente scelto dal defunto papa era angusto, si decise di abbassare il pavimento per rendere pi\u00f9 agevole il lavoro. Apparvero alla vista dei muratori quelli che inizialmente sembrarono i resti di un sarcofago, ma che ad un pi\u00f9 attento esame si rivelarono essere parti del cornicione di un edificio.\nIl nuovo pontefice, Pio XII decise allora di avviare una campagna scientifica di scavo. Gli scavi, iniziati nel 1940, furono diretti da mons. Ludwig Kaas, e condotti da archeologi tra i quali Bruno Maria Apollonj Ghetti e Antonio Ferrua. Nessuno aveva mai scavato in quel luogo, sia per timore di profanarlo, sia perch\u00e9 per tradizione quella era l'unica certa sepoltura di San Pietro; e poi perch\u00e9 lo scavo sotto un imponente edificio come la basilica di San Pietro poteva far temere crolli e distruzioni, oltre al timore di dover chiudere la chiesa per lungo tempo.\nLe esplorazioni durarono fino al 1949, senza subire interruzioni neanche durante la seconda guerra mondiale.\nGli scavi vennero condotti con metodi sbrigativi, tanto che gli scavatori sfondarono una serie di altari, uno sull'altro, fatti costruire dai pontefici, con significativa continuit\u00e0, nel corso dei secoli. Sotto l'altare di Clemente VIII (quello visibile ancora oggi), ne fu ritrovato un secondo, di Callisto II (1123); sotto di esso fu rinvenuto quello di Gregorio Magno (590-604), il quale a sua volta poggiava sopra la Memoria Petri costantiniana.\nLo scavo del livello sottostante a quello della basilica port\u00f2 gli archeologi alla scoperta di una necropoli romana. Le parti di cornicione scoperte casualmente l'anno prima appartenevano quindi alle antiche tombe pagane, vere e proprie \"domus\" in muratura. Esse contenevano urne cinerarie, tombe, sarcofagi e bellissimi dipinti parietali. Si trattava di una vera e propria \"citt\u00e0 dei morti\". La necropoli era stata utilizzata da cristiani e non cristiani fino alla seconda met\u00e0 del III secolo ed occupava un'area a lato del Circo di Nerone.\nNel punto in cui gli archeologi scavarono, rinvennero una tomba, collocata nella nuda terra, verso cui erano orientate altre tombe, anche pagane, che un muro di rispetto metteva in evidenza. Tale muro esterno era coperto da graffiti cristiani, in cui figuravano con grande frequenza i nomi di Cristo, Maria e Pietro. Gli studiosi capirono di aver ritrovato il famoso \"muro rosso\" (il colore dell'intonaco), davanti al quale, secondo la tradizione, nel II secolo era stata eretta l'edicola di Gaio (detta comunemente \"trofeo di Gaio\") che segnava la presenza della \"tomba gloriosa\" dell'Apostolo Pietro.\nPenetrati infine nella tomba, gli archeologi trovarono una piccola nicchia-ossario. Attorno alla nicchia era stata costruita una piccola mensa, con due colonnine in marmo, che mostrava segni di integrazioni e manutenzione successive. Una scritta, incompleta, in greco, in cui si riconosceva il nome di Pietro, diede loro la certezza che \"quello\" era il luogo. Pio XII ne diede l'annuncio alla radio in occasione dell'Anno Santo del 1950: \"\u00c8 stata trovata la tomba del Principe degli Apostoli\". \u00c8 da notare tuttavia che nel periodo storico in esame il nome \"Pietro\" era abbastanza comune.\nSecondo la ricostruzione degli archeologi, San Pietro era stato sepolto nella nuda terra, dentro un cimitero romano con tombe in muratura. La sua tomba, successivamente, fu attorniata da altre sepolture (sempre nella nuda terra) di altri cristiani. Tale situazione si era protratta per tutto il periodo in cui il cristianesimo era stata una religione minoritaria e perseguitata. Dopo che Costantino ebbe liberalizzato tutti i culti religiosi, le ossa furono traslate entro un sontuoso rivestimento di tre pareti in marmo paonazzo, alternato a liste di porfido. La presenza al suo interno di frammenti di colore rosso testimonia la traslazione dei sacri resti dal loro luogo originario.\nSopra tale nicchia fu fatta costruire la Basilica cristiana. Il punto in cui si trovava la nicchia corrisponde oggi all'Altare della Confessione della Basilica di San Pietro. I resti di San Pietro erano quindi stati traslati una sola volta.\nGli studi di Margherita Guarducci.\nA causa dello sfondamento del rivestimento di Costantino, uno dei numerosi errori in cui incapparono gli scavatori, le ossa di Pietro, che si erano conservate inalterate nella nicchia-ossario per quasi 19 secoli, finirono mescolate ai detriti. Il capo degli operai addetti allo scavo, accortosi della presenza di ossa umane tra i calcinacci, le mise dentro una cassetta.\nFu merito di Margherita Guarducci se quella cassetta non and\u00f2 perduta. Durante le sue ricerche su quello che era rimasto dopo gli scavi, riusc\u00ec a rintracciare il capo degli operai e a farsi consegnare i resti umani contenuti nella cassetta.\nLe ipotizzate ossa di Pietro furono studiate dall'antropologo Venerando Correnti e risultarono appartenenti a un uomo di corporatura robusta, sul metro e sessantacinque, di et\u00e0 tra i 60 e 70 anni. Nella nicchia erano state ritrovate ossa di ogni parte del sistema scheletrico; erano assenti solo quelle relative ai piedi. Sulle ossa erano presenti frammenti di fili d'oro e di tessuto di porpora (appartenenti forse a un panno), fatto inusuale per una sepoltura popolare.\nMargherita Guarducci svolse i suoi studi dal 1957 al 1969. Sul muro eretto ai tempi di Costantino, l'epigrafista trov\u00f2 centinaia di graffiti con invocazioni a Cristo e a Pietro. Nel 1965 conferm\u00f2 l'identificazione della tomba e delle ossa decifrando i graffiti (fra cui quello in greco che venne ricostruito come \"petros en\u00ec\", cio\u00e8 \"Pietro \u00e8 qui\"). \nLa proposta della Guarducci incontr\u00f2 numerosi detrattori, che non credevano nell'autenticit\u00e0 della scoperta. La disputa, molto accesa, si protrasse fino al 1968: il 26 giugno di quell'anno papa Paolo VI afferm\u00f2 ufficialmente che le reliquie dell'apostolo erano state ritrovate. Il giorno successivo i resti furono ricollocati nel loculo originario, racchiusi in una scatola di plexiglas insieme a un cartiglio chiuso. Nell'iscrizione identificativa delle ossa, il Pontefice fece scrivere: \u00abOssa che si ritengono appartenere a San Pietro\u00bb.\nSe al centro della cupola di San Pietro si appendesse un filo a piombo, questo andrebbe a cadere esattamente su quella modesta scatola di plexiglas, confermando una tradizione di duemila anni di arte e fede. Si capirebbe allora meglio il significato della \"Confessione di Pietro\", quella nicchia da cui risplende a mosaico l'icona bizantina di Cristo, visibile anche dalla balaustra di San Pietro, che arde delle sue novantanove lampade votive. Sotto l'icona, la preziosa cassetta non contiene le ossa di Pietro (che si trovano pi\u00f9 in basso) bens\u00ec i pallii (stole con croci) che il Papa conferisce ai neo-eletti vescovi metropoliti per segnare il loro legame con Pietro."}
{"id": "534793", "revid": "22356", "url": "https://it.wikipedia.org/wiki?curid=534793", "title": "Afrovenator", "text": ""}
{"id": "534795", "revid": "226458", "url": "https://it.wikipedia.org/wiki?curid=534795", "title": "Archibald Mosman", "text": "Era il pi\u00f9 anziano di tre fratelli con cui viveva ad Auchtyfardle, presso Lesmahagow, nella regione del Lanarkshire in Scozia.\nSuo padre fu capo della Contea del Lanark e suo zio Hugh divenne deputato-luogotenente di Lanark.\nBiografia.\nArchibald ed il suo gemello George, dopo essere stati occupati nelle piantagioni di zucchero nelle Indie occidentali arrivarono a Sydney il 24 agosto 1828.\nTramite il loro impiegato W. Scott ed una raccomandazione all'ufficio coloniale di Sua Maest\u00e0, entrarono in affari aprendo un magazzino in \"George Street\" e ottenendo nel 1831 una piccola concessione nell'area presso la riva di \"Great Sirius Cove\", attuale Mosman Bay.\nSi occuparono della caccia alle balene e Archibald pianific\u00f2 la costruzione di un'industria a Sirius Cove. Sbaragliando la concorrenza, acquistarono due natanti: il \"Jane\", di 221 tonnellate, ed il \"Tigress\", di 192 tonnellate, oltre a un altro vascello che utilizzarono per gli scambi con la Nuova Zelanda.\nLe attivit\u00e0 di diritto di banchina, carenaggio, riparazione erano davvero proficue ma furono poi tassate in virt\u00f9 dell'obbligo di versare una quota annuale a Hughes e Hosking. Ma Hughes e Hosking andarono in bancarotta cos\u00ec che Mosman perse tutto.\nInfine, abbandon\u00f2 le sue attivit\u00e0 pi\u00f9 speculative come la \"Floating Bridge Co.\", la \"Sydney Ferry Co.\" e la \"Australian Auction Co.\" per acquistare la stazione di \"Furracabad\" presso \"Glen Innes\".\nL'attivit\u00e0 fu tanto proficua che egli si pot\u00e9 spostare presso Byron Lodge, Randwick, dove mor\u00ec nel 1863."}
{"id": "534796", "revid": "1013865", "url": "https://it.wikipedia.org/wiki?curid=534796", "title": "Nadur", "text": "Nadur (in maltese In-Nadur) \u00e8 una citt\u00e0 dell'isola di Gozo nell'arcipelago maltese arricchita dalla presenza di belle baie sabbiose, agrumeti e ricche coltivazioni.\nStoria.\nLa parola \"Nadur\", che in maltese significa \u00abstare in guardia\u00bb, deriva dall'arabo \"nadara\". Il motto della citt\u00e0 \u00abVigilat\u00bb concorda con questa interpretazione.\nNadur \u00e8 situata al nordest dell'isola tra Xag\u0127ra e Qala, posizionata sopra una estesa collina a circa 160 metri m s.l.m.\nNon vi sono documenti o riferimenti archeologici che possando testimoniare la colonizzazione di Nadur; ci\u00f2 nonostante l'altopiano e i suoi dintorni, con alcune fattorie posizionate qua e l\u00e0 nella campagna, esistono da molti anni prima che l'area diventasse parrocchia nel 1688.\nL'unica traccia archeologica sono un buon numero di larghi monoliti piatti trovati tra San Blas Bay e Da\u0127let Qorrot. Secondo lo storico gozitano G. P. F. Agius de Soldanis queste strutture erano utilizzate come tempio in tempi passati.\nNadur gioc\u00f2 un importante ruolo difensivo per l'isola durante le invasioni dei barbari, che venivano dal mare per schiavizzare la popolazione. Durante il regno dei Cavalieri Ospitalieri il Gran Maestro Nicholas Cotoner fece costruire una torre d'avvistamento, chiamata sia \u00abTorre di Dahlet Qorrot\u00bb sia \u00abTorre di San Blas\u00bb per la sua posizione tra le due baie; la torre \u00e8 conosciuta localmente come \u00abTa' Sopu Tower\u00bb.\nUn'altra torre identificata a Nadur \u00e8 la \u00abTa' Kenuna Tower\u00bb costruita dall'Impero britannico verso la met\u00e0 del XIX secolo, utilizzata come collegamento telegrafico tra Malta e Gozo.\nNadur oggi.\nNadur ha una popolazione di circa 4.000 abitanti, che ne fanno una delle principali cittadine dell'isola. Un grande numero di nadurini emigr\u00f2 negli Stati Uniti d'America, in Canada e in Australia durante la seconda guerra mondiale e molti di questi sono tornati, negli ultimi anni, chiamando le loro case col nome dei luoghi in cui abitarono all'estero.\nVi \u00e8 un gran numero di agricoltori a Nadur, la maggioranza dei quali si dedica solo part-time ai campi. Dalle coltivazioni di Nadur proviene la maggior parte delle prugne, pesche, mele, arance e limoni venduti a Malta da circa 3000 anni ad oggi. Inoltre, negli ultimi anni, l'importazione dall'Italia degli olivi ha contribuito all'espansione di questa coltivazione.\nDal porto di M\u0121arr Nadur \u00e8 raggiungibile in pochi minuti, e lo stesso vale per Victoria, tramite i bus 302 (Victoria-Xewkija-Nadur-Ramla Bay), 303 (Victoria-Xewkija-Nadur-Qala-G\u0127ajnsielem-M\u0121arr), 322 (M\u0121arr-Nadur-Xag\u0127ra-Marsalforn). Nadur offre alcune delle passeggiate pi\u00f9 suggestive dell'isola, tra le quali quelle verso Baia di Ramla, San Blas Bay e Da\u0127let Qorrot. A Nadur e molto famoso il carnevale, che attira gente da Gozo, Malta e dall'Estero.\nBasilica di Pietro e Paolo.\nLa costruzione dell'attuale basilica venne iniziata nel 28 settembre 1760 su progetto dell'architetto maltese Giuseppe Bonnici (1707\u20131779).\nLa ristrutturazione del 1907 port\u00f2 alla costruzione delle navate, della cupola e della facciata in stile Rinascimento italiano su disegno di F.S. Sciortino.\nIl soffitto, affrescato con un episodio della vita di san Pietro e san Paolo, venne realizzato da Lazzaro Pisani, mentre le decorazioni architettoniche vennero effettuate dall'italiano Pio Cellini.\nNel giugno del 1967 la basilica venne elevata al rango di basilica minore."}
{"id": "534798", "revid": "44627", "url": "https://it.wikipedia.org/wiki?curid=534798", "title": "4Ever Hilary", "text": ""}
{"id": "534807", "revid": "1543377", "url": "https://it.wikipedia.org/wiki?curid=534807", "title": "Tuesday Night Music Club (album)", "text": "Tuesday Night Music Club \u00e8 l'album d'esordio della cantante statunitense Sheryl Crow, pubblicato il 3 agosto del 1993.Nel marzo 1995, per merito anche di un notevole airplay, raggiunse la terza posizione della classifica \"Billboard Top 200\".Nonostante le grandi strategie commerciali messe in atto dai vertici dell'A&amp;M Records, l'album non ebbe per\u00f2 un successo immediato:\nil primo singolo \"Run Baby Run\", infatti, non fece in tempo a entrare in classifica e le vendite iniziali del secondo brano \"Leaving Las Vegas\" furono particolarmente scarse. Fu il terzo singolo, il contagioso \"All I Wanna Do\", a portare l'album alla ribalta: attestandosi al Numero Due della classifica \"US Billboard Hot 100\", la canzone divent\u00f2 il singolo pi\u00f9 venduto dell'estate 1994. Il quarto singolo \"Strong Enough\" fu invece una hit della Top Five.\nGrazie alle oltre 4,5 milioni di copie vendute, stimate dall'autorevole Billboard Magazine nel gennaio 2008, \"Tuesday Night Music Club\" risulta essere - ad oggi - l'album pi\u00f9 venduto dell'artista statunitense.\nStoria.\nIl titolo dell'album, apparentemente modesto e intimista, riprende il nome di un collettivo musicale fondato nel 1992 dal produttore e musicista statunitense Bill Bottrell. Secondo il mito creato dai mass media e dai fans, le undici tracce che compongono il disco nacquero spontaneamente nel corso di informali \"jam-session\" consumate ogni marted\u00ec sera dal gruppo di musicisti (cui Sheryl Crow era stata introdotta dal fidanzato Kevin Gilbert) all'interno del Toad Hall Studio di Pasadena (California).\nIn realt\u00e0 non tutti i brani scaturirono da quegli incontri: quasi tutti i pezzi, infatti, videro la luce nel corso di una consapevole attivit\u00e0 compositiva svolta dai membri del gruppo a favore dell'esordio discografico di Sheryl Crow, reduce da una sfortunata parentesi professionale nel 1991. Solo due di essi rispecchiano il vero spirito del \"Tuesday Night Music Collective\", ovvero \"Leaving Las Vegas\" e \"Strong Enough\". Le altre tracce vennero invece composte in sede separata (o addirittura in periodi precedenti all'attivit\u00e0 di gruppo) e solo successivamente elaborate dal team musicale (\"What I Can Do for You\" \u00e8 una canzone pre-TNMC, scritta da Sheryl e David Baerwald e completata nello studio di Pasadena. \"I Shall Believe\" e \"Can't Cry Anymore\" furono originate da Sheryl ed infine elaborate da lei in congiunzione con Bill Bottrell).\nFormati.\nL'album Tuesday Night Music Club di Sheryl Crow \u00e8 stato distribuito in \"Compact Disc\" e \"Musicassetta\". Sono molto rari alcuni singoli estratti dall'album che sono stati pubblicati in dischi in vinile da 7\".\nEdizioni Speciali.\nMinutes From The Tuesday Night Music Club.\nNel 1993 \u00e8 stata pubblicata una particolare edizione dell'album, dal titolo Minutes From The Tuesday Night Music Club, per il solo mercato statunitense, proposta sotto forma di un elegante \"custom book\" che include disco, testi dei brani ed una serie di fotografie inedite.\nSheryl Crow Live.\nNel 1995 \u00e8 stata pubblicata per il Regno Unito un'edizione speciale che presenta un ulteriore CD, denominato \"Sheryl Crow Live\", e che contiene alcuni brani, registrati il 6 giugno 1994, presso lo Shepherds Bush Empire di Londra. Ecco la track-list:\nSheryl Crow Live From Nashville.\nNel 1995 \u00e8 stata pubblicata un'edizione speciale di TNMC per l'Australia e per il Giappone, che presenta un ulteriore CD \"dal vivo\", denominato \"Sheryl Crow Live From Nashville\", registrato il 15 aprile 1994, al 328 Club di Nashville (Tennessee). L'edizione che secondo le indicazioni dell'album \u00e8 stata pubblicata in \"Australasia\" \u00e8 denominata anche come \"Australian Tour Edition\", presenta un ulteriore foglietto informativo riguardo al secondo CD, ed \u00e8 stata pubblicata in coincidenza dell'inizio del tour per TNMC che ha fatto tappa anche a Melbourne e Brisbane.\nSheryl Crow Live in Singapore: [V] at the Hard Rock.\nSempre nel 1995, in una nuova edizione speciale del disco, il TNMC \u00e8 stato pubblicato con un altro cd \"dal vivo\", registrato il 1\u00ba maggio del 1995: \"Live in Singapore: [V] at the Hard Rock\", ecco la track-list:\nTuesday Night Music Club \"Deluxe Edition\".\nIl 17 novembre 2009 \u00e8 stata pubblicata una versione commemorativa dell'album Tuesday Night Music Club pubblicata dalla Universal e che contiene in tutto tre dischi: due audio Cd, tracklist originale per un disco, ed una serie di inediti per il secondo supporto, per un totale di 21 tracce, ed un \"Bonus DVD\" contenente, oltre ai gi\u00e0 conosciuti videoclip, un breve ma esaustivo documentario girato durante le innumerevoli tappe del cosiddetto Tuesday Night Music Club \"Tour\" '93-'95...\nCharts.\nAlbum - Billboard (North America)\nSingoli - Billboard (North America)\nPremi ottenuti.\nGrammy Awards"}
{"id": "534810", "revid": "767487", "url": "https://it.wikipedia.org/wiki?curid=534810", "title": "Proceratosaurus bradleyi", "text": "Il proceratosauro (\"Proceratosaurus bradleyi\") \u00e8 un dinosauro poco conosciuto vissuto nel Giurassico medio in Inghilterra.\nUn cranio enigmatico.\nTutto quello che si conosce di questo dinosauro carnivoro \u00e8 un cranio incompleto a cui manca parte del naso, la parte superiore del lacrimale, parte dell'orbitale e tutto il sovraorbitale. La parte rimasta del cranio \u00e8 perfettamente conservata ed \u00e8 sormontata da una piccola struttura a forma di corno(che probabilmente \u00e8 la parte incompleta di una cresta). In passato, per questa caratteristica il proceratosauro era stato avvicinato al genere \"Ceratosaurus\" (donde il nome \"Proceratosaurus\"), il famoso teropode cornuto del Giurassico superiore americano, successivamente venne accostato al genere \"Ornitholestes\", che si pensava avesse una cresta nasale simile a quella di \"Proceratosaurus\" (teoria dimostratosi successivamente errata)e infine venne classificato come un allosauride primitivo. Di recente, per\u00f2, l'esame del teschio ha rivelato molte somiglianze con i tirannosauroidi asiatici come: la forma dei denti e la cresta sovranasale \"Guanlong\" (il quale potrebbe essere strettamente imparentato con \"Proceratosaurus\"), quindi secondo queste ultime osservazioni, \"Proceratosaurus\" \u00e8 forse uno dei pi\u00f9 antichi tirannosauroidi scoperti. Esso, insieme a \"Guanlong\" e a \"Kileskus\" \u00e8 stato inserito in una nuova famiglia di tirannosauroidi primitivi chiamata Proceratosauridae. \"Proceratosaurus\" era, come i tirannosauroidi asiatici, un teropode di taglia medio-piccola dai 3 ai 4 metri di lunghezza."}
{"id": "534812", "revid": "1408685", "url": "https://it.wikipedia.org/wiki?curid=534812", "title": "J\u00f4f Fuart", "text": ""}
{"id": "534815", "revid": "599013", "url": "https://it.wikipedia.org/wiki?curid=534815", "title": "Irb", "text": ""}
{"id": "534816", "revid": "767487", "url": "https://it.wikipedia.org/wiki?curid=534816", "title": "Rugby Parma F.C. 1931 2005-2006", "text": "Nella stagione 2005-2006 il Rugby Parma F.C. 1931, meglio noto come Overmarch Parma per ragioni di sponsorizzazione, si classifica al secondo posto in Super 10 al termine della stagione regolare, accedendo di diritto ai \"play-off\" scudetto; in semifinale cede per\u00f2 al Ghial Calvisano nel doppio confronto, con i rispettivi punteggi di 20-34 e 21-16.\nIn Coppa Italia la squadra si classifica prima nel proprio girone, superando in semifinale il Benetton Treviso; in finale incontra l'Adriatic LNG Rovigo battuto per 28-13. Primo titolo di Coppa Italia della sua storia.\nIn European Challenge Cup l'Overmach viene eliminato nei gironi di qualificazione vincendo soltanto una partita su sei e piazzandosi all'ultimo posto in classifica."}
{"id": "534820", "revid": "287204", "url": "https://it.wikipedia.org/wiki?curid=534820", "title": "Citroen AX", "text": ""}
{"id": "534821", "revid": "1772671", "url": "https://it.wikipedia.org/wiki?curid=534821", "title": "Motacilla alba", "text": "La ballerina bianca o batticoda o ballerina bianca e nera (\"Motacilla alba\" ) \u00e8 un passeraceo della famiglia Motacillidae, diffuso in tutta l'Eurasia.\nDescrizione.\nGrande quanto un passero; forme slanciate con lunga coda e colorito bianco, nero e grigio piuttosto contrastato. Corre rapidamente e agita spesso la coda.\nForme slanciate con lunga coda spesso agitata con un movimento ritmico, becco sottile ed appuntito.\nIl maschio in abito nuziale \u00e8 inconfondibile: mascherina bianca su fronte e occhi contrastante con la gola, il petto e la nuca neri; dorso e ali grigi; coda nera bordata di bianco e parti inferiori bianche.\nLa femmina ha colori meno netti sul capo ed entrambi i sessi hanno una livrea pi\u00f9 sfumata in inverno.\nIl giovane \u00e8 bianco e grigio, con una mezzaluna scura sul petto e coda pi\u00f9 corta rispetto all'adulto.\nCaratteristiche:\nDistribuzione e habitat.\n\u00c8 presente in tutti i continenti tranne Antartide e Oceania. Molto simile agli altri componenti del genere, predilige gli ambienti prossimi all'acqua anche se \u00e8 possibile trovarla anche in altri grazie alla sua notevole capacit\u00e0 di adattamento. \u00c8 abbastanza frequente osservarla anche da vicino, soprattutto nelle zone montane.\nBiologia.\nNecessita di spazi aperti con vegetazione erbacea rasa alternata a tratti con suolo nudo. Si adatta molto bene ad ambienti antropizzati quali centri abitati, bordi di strade, dintorni di cascine o alpeggi e spesso costruisce il nido su fabbricati.\n\u00c8 particolarmente frequente lungo i corsi d'acqua bordati da greti ghiaiosi.\nAlimentazione.\nCattura piccoli insetti al suolo su tappeti erbosi, strade, scarpate, greti e tetti; pu\u00f2 svolazzare alla ricerca di prede anche su specchi d'acqua e occasionalmente su bestiame al pascolo.\nRiproduzione.\nCostruisce un voluminoso nido a coppa nascosto in anfratti naturali (su ripe e scarpate) o artificiali (su costruzioni); nidifica in primavera.\nSpostamenti.\nA seconda delle disponibilit\u00e0 di cibo pu\u00f2 avere comportamenti sia stanziali che migratori.\nSistematica.\nComprende le seguenti sottospecie:\nSpecie simili.\nPu\u00f2 essere confusa con la ballerina gialla (\"Motacilla cinerea\"), stanziale e nidificante in Italia, e con la cutrettola (\"Motacilla flava\"), entrambe con ventre e sottocoda gialli. La ballerina gialla ha inoltre coda pi\u00f9 lunga."}
{"id": "534822", "revid": "1610933", "url": "https://it.wikipedia.org/wiki?curid=534822", "title": "Ballerina bianca", "text": ""}
{"id": "534824", "revid": "1442080", "url": "https://it.wikipedia.org/wiki?curid=534824", "title": "Lufengosaurus huenei", "text": "Il lufengosauro (Lufengosaurus huenei) era un dinosauro erbivoro vissuto in Cina nel Giurassico inferiore. Esso aveva una dieta erbivora, aveva una lunghezza pari a 6 m e un'altezza di 3 m. Il suo nome significa \"Lucertola di Lu-feng\", derivante dal nome della formazione rocciosa cinese in cui \u00e8 stato ritrovato.\nCaratteristiche.\nIl dinosauro possedeva degli arti superiori pi\u00f9 lunghi dei rispettivi anteriori, caratteristica classica dei prosauropodi. Il suo lungo collo e, forse, la capacit\u00e0 di alzarsi sulle zampe posteriori gli permettevano di nutrirsi della vegetazione pi\u00f9 alta. Furono riscontrati anche denti affilati, e per questo nacque l'ipotesi che fosse onnivoro, ma poi screditata sia da ritrovamenti di gastroliti sia da un riscontro di simili denti ad un'iguana vivente erbivora. \nTesta.\nLa piccola e piatta testa permetteva al dinosauro di infilarsi tra i rami e raggiungere punti irraggiungibili ad altre specie di dinosauri. \nArtigli.\nLe sue zampe anteriori possedevano artigli affilati, il \"pollice\" possedeva un artiglio prominente. Quest'artiglio era adatto a afferrare e a strappare la vegetazione o essere usato per difendersi dagli attacchi dei predatori\nUna moltitudine di scheletri.\nScoperto nel 1941 nello Yunnan, questo dinosauro \u00e8 stato ritenuto subito simile al famoso \"Plateosaurus\" europeo. Il nome specifico, \"L. huenei\", \u00e8 stato scelto apposta per onorare Friedrich von Huene, che studi\u00f2 in dettaglio gli esemplari europei. Il lufengosauro, per\u00f2, \u00e8 stato poi avvicinato ad altre forme, come \"Massospondylus\" del Sudafrica. La forma cinese \u00e8 conosciuta per numerosissimi individui di ogni et\u00e0, e ci\u00f2 ha permesso di scoprire dettagliatamente l'anatomia scheletrica di questo animale."}
{"id": "534826", "revid": "22356", "url": "https://it.wikipedia.org/wiki?curid=534826", "title": "Lufengosaurus", "text": ""}
{"id": "534827", "revid": "124867961", "url": "https://it.wikipedia.org/wiki?curid=534827", "title": "Pyrex", "text": "Pyrex (marchio registrato PYREX) \u00e8 un marchio introdotto dalla Corning Incorporated nel 1915 per una linea di vetro borosilicato usato per vetreria da laboratorio e oggetti per cucina. Il pyrex venduto negli stati uniti \u00e8 ora fatto di vetro temperato; fuori dal Nord America il borosilicato \u00e8 ancora in uso.\nCorning non produce pi\u00f9 Pyrex come marchio per gli Stati Uniti ma i prodotti in borosilicato Pyrex sono ancora realizzati su licenza da altri costruttori. World Kitchen, LLC, che deriva come spin off dalla Corning nel 1998, ha licenza di produrre a marchio Pyrex per prodotti da cucina fabbricati con vetro sodio-calcico.\nStoria.\nIl vetro borosilicato fu inventato dal chimico tedesco Otto Schott, fondatore della Schott AG nel 1893, 22 anni prima dell'introduzione del Pyrex della Corning. Schott AG vendette il suo prodotto con nome \"Duran\".\nNel 1908, Eugene Sullivan, direttore ricerca alla Corning Glass Works, svilupp\u00f2 il Nonex, un vetro borosilicato, per ridurre le rotture nei vetri dei globi lampada di lanterne e contenitori di accumulatori. Sullivan impar\u00f2 la tecnica del vetro borosilicato in Germania dal lavoro di Schott come dottorato a Lipsia. Jesse Littleton della Corning scopr\u00ec le potenzialit\u00e0 del vetro borosilicato nella creazione di utensili da cucina per la cottura creando per la propria moglie una casseruola fatta di Nonex ricavato da un contenitore di un accumulatore elettrico. Corning rimosse il piombo dal Nonex e svilupp\u00f2 un prodotto di consumo. Il Pyrex venne presentato nel 1915 durante la Grande Guerra, presentandolo come un'alternativa americana al tedesco DURAN della Schott AG.\nUn funzionario Corning d\u00e0 la spiegazione dell'etimologia del nome \"Pyrex\":\nTra gli anni trenta e quaranta, Corning introdusse anche altri prodotti con marchio Pyrex, incluso vetri opachi temperati (soda-lime glass) per articoli da cucina e una linea di Pyrex Flameware per stoviglie; questo vetro ebbe una colorazione bluastra data dalla aggiunta di solfato di alluminio. Nel 1958 un progetto interno di John B. Ward ridisegn\u00f2 i prodotti Pyrex da forno e su fuoco. Negli anni, designer come Penny Sparke, Betty Baugh, Smart Design, TEAMS Design e altri contribuirono alla linea.\nCorning cess\u00f2 la linea di prodotti al dettaglio nel 1998, ceduta alla World Kitchen, LLC. Corning smise la produzione di prodotti Pyrex, ma continu\u00f2 ad avere i diritti del nome Pyrex, ceduto su licenza ad altri costruttori, incluso World Kitchen e Newell Cookware Europe. La francese Arc International acquis\u00ec dalla Newell l'attivit\u00e0 europea nel 2006 e detiene i diritti in Europa, Medio oriente e Africa.\nComposizione.\nI vecchi tipi di prodotti Pyrex della Corning prima del 1998, quelli della Arc International, e le vetrerie da laboratorio Pyrex sono fatte di vetro borosilicato, ma Corning fabbric\u00f2 in Pyrex articoli da cucina dal 1915 e cambi\u00f2 in vetro soda-lime negli anni quaranta. In accordo con lo standard del National Institute of Standards and Technology, il Pyrex \u00e8 composto da (percentuale in peso): 4,0% boro, 54,0% ossigeno, 2,8% sodio, 1,1% alluminio, 37,7% silicio e 0,3% potassio.\nSecondo \"Pulles and Hannique\", il Pyrex corrisponde al vetro Corning 7740 ed \u00e8 equivalente allo Schott AG 8830 venduto come DURAN. La composizione del Corning 7740 e dello Schott 8830 \u00e8 80,6% SiO2, 12,6% B2O3, 4,2% Na2O, 2,2% Al2O3, 0,04% Fe2O3, 0,1% CaO, 0,05% MgO, e 0,1% Cl.\nI prodotti per cucina Pyrex della World Kitchen sono fatti di vetro soda-lime temperato al posto del vetro borosilicato. World Kitchen giustifica questo cambiamento per costi di produzione e maggior resistenza meccanica. Per contro ha meno resistenza al calore, con maggior probabilit\u00e0 di rottura a causa dello stress termico. Il Pyrex europeo \u00e8 ancora fatto di vetro borosilicato.\nLe differenze nella composizione tra i Pyrex dei vari produttori hanno portato anche a problemi di sicurezza. Nel 2010 la Consumer Product Safety Commission ricevette segnalazioni di diversi casi di incrinatura nell'utilizzo di prodotti Pyrex. La rivista \"Consumer Reports\" investig\u00f2 il problema dopo aver ottenuto copie delle denunce, determinando che i prodotti della World Kitchen erano marchiati Pyrex ma fatti con un vetro a basso costo, non con le caratteristiche del vetro borosilicato.\nUso nell'ottica.\nData la bassa dilatazione termica, il Pyrex \u00e8 usato nell'ottica, in special modo nella costruzione di telescopi.\nNel 1932, George Ellery Hale approcci\u00f2 la Corning Incorporated con l'intenzione di fabbricare le ottiche del telescopio del Palomar Observatory, dopo che il precedente tentativo di fabbricarle con vetro al quarzo fuso era fallito.\nLo specchio del telescopio del California Institute of Technology di al Palomar Observatory fu fabbricato dalla Corning durante il periodo 1934\u20131936 in vetro borosilicato.\nCorning fall\u00ec nel primo tentativo, in quanto il prodotto della fusione presentava vuoti interni. Imparata la lezione, Corning riusc\u00ec al secondo tentativo. Dopo un raffreddamento durato un anno, durante il quale si ebbe anche un'inondazione che ne fece rischiare la perdita, la fusione fu completa nel 1935. La prima realizzazione \u00e8 conservata al \"Corning Museum of Glass\".\nLo specchio del Giant Magellan Telescope \u00e8 invece fabbricato da vetro a bassa dilatazione termica della Ohara Corporation del Giappone, non Pyrex."}
{"id": "534829", "revid": "22356", "url": "https://it.wikipedia.org/wiki?curid=534829", "title": "Proceratosaurus", "text": ""}
{"id": "534842", "revid": "1329597", "url": "https://it.wikipedia.org/wiki?curid=534842", "title": "Saurornithoides mongoliensis", "text": "Il saurornitoide (Saurornithoides mongoliensis) era un dinosauro carnivoro appartenente ai troodontidi, vissuto nel Cretaceo superiore (Campaniano, circa 75 milioni di anni fa) in Mongolia. \u00c8 considerato uno dei dinosauri dal cervello pi\u00f9 grande, in relazione alle dimensioni corporee.\nDescrizione.\nIl saurornitoide era lungo circa 2 - 3 metri e pesante forse una cinquantina di chilogrammi; era dotato di zampe posteriori allungate e robuste, fornite di un artiglio del secondo dito piuttosto sviluppato rispetto agli altri. La coda era tenuta rigida per bilanciare il peso del corpo durante la corsa. Il saurornitoide, come tutti gli appartenenti alla famiglia dei troodontidi, deve essere stato uno dei dinosauri pi\u00f9 intelligenti (almeno stando alle dimensioni della scatola cranica) e la sua intelligenza era forse paragonabile a quella dei piccoli mammiferi suoi contemporanei.\nClassificazione.\nQuesto dinosauro \u00e8 stato descritto per la prima volta nel 1924 da Henry Fairfield Osborn, basatosi su un singolo esemplare incompleto proveniente dalla formazione Djadochta in Mongolia. \"Saurornithoides\" \u00e8 stato per lungo tempo l'esemplare meglio conosciuto della famiglia dei troodontidi, un gruppo di piccoli carnivori dalle caratteristiche simili a quelle degli uccelli (\"Saurornithoides\" significa \"lucertola simile a un uccello\"). Una seconda specie, \"S. junior\", \u00e8 stata descritta da Rinchen Barsbold, sulla base di un altro esemplare pi\u00f9 grosso proveniente da livelli un po' pi\u00f9 recenti (formazione Nemegt). Uno studio del 2009, per\u00f2, ha riclassificato quest'ultima specie in un nuovo genere, \"Zanabazar\".\nPaleobiologia.\n\"Saurornithoides\", come \"Zanabazar\", doveva essere un piccolo predatore notturno: i grandi occhi permettevano una vista acuta che serviva sicuramente nella caccia ai piccoli animali, come insetti, lucertole e piccoli mammiferi."}
{"id": "534844", "revid": "137928", "url": "https://it.wikipedia.org/wiki?curid=534844", "title": "Stavropol-na-Volge", "text": ""}
{"id": "534845", "revid": "767487", "url": "https://it.wikipedia.org/wiki?curid=534845", "title": "Tuojiangosaurus multispinus", "text": "Il tuojiangosauro (\"Tuojiangosaurus multispinus\") era un dinosauro erbivoro vissuto in Cina nel Giurassico superiore. Fisicamente simile allo Stegosaurus.\nPlacche triangolari.\nCome tutti gli stegosauri, il tuojiangosauro era dotato di una serie di placche ossee che correvano lungo il dorso. Le placche, disposte in due file parallele, erano di forma triangolare ed erano pi\u00f9 piccole di quelle dello \"Stegosaurus\". Alla fine della coda era presente il caratteristico thagomizer, una struttura formata da quattro spine allungate, sicuramente usata per difesa nei confronti dei carnivori coevi come \"Sinraptor\" e \"Monolophosaurus\".\nIl tuojiangosauro \u00e8 stato descritto nel 1977 sulla base di due scheletri quasi completi rinvenuti nel Sichuan; un cranio completo, mancante di mandibola, \u00e8 stato rinvenuto, ed \u00e8 di forma bassa e allungata, ma non particolarmente simile a quello dello \"Stegosaurus\". Il \"Tuojiangosaurus\" era lungo circa 6 -7 metri (una dimensione medio - grande per gli stegosauri) e conviveva con altri stegosauri pi\u00f9 piccoli come \"Chungkingosaurus\", con sauropodi giganti (\"Mamenchisaurus\") e piccoli ornitischi (\"Yandusaurus\")."}
{"id": "534848", "revid": "1226", "url": "https://it.wikipedia.org/wiki?curid=534848", "title": "Movimento anti-psichiatrico", "text": ""}
{"id": "534863", "revid": "287204", "url": "https://it.wikipedia.org/wiki?curid=534863", "title": "Carestia del Bengala del 1770", "text": "La carestia del Bengala del 1770 fu una carestia catastrofica che ebbe luogo tra il 1769 e il 1773 e colp\u00ec la parte meridionale della piana del Gange in India. Si suppone che abbia causato 10 milioni di morti, circa un terzo della popolazione dell'area colpita.\nStoria.\nLa carestia colp\u00ec un territorio allora chiamato Bengala, che era governato dalla Compagnia Britannica delle Indie Orientali. Questo territorio oggi include il moderno Bengala Occidentale, il Bangladesh e parti dell'Assam, dell'Orissa, del Bihar e del Jharkhand. Dal XVI secolo al XVII il Bengala era stato una provincia dell'impero del Gran Mogol, governato da un \"Nawab\". Il \"Nawab\" era diventato in effetti indipendente all'inizio del XVIII secolo, anche se formalmente dipendeva ancora dal Gran Mogol di Delhi.\nNel XVII secolo alla Compagnia Britannica delle Indie Occidentali era stato dato accesso alla citt\u00e0 di Calcutta dall'imperatore Mogol Akbar; all'epoca la Compagnia aveva un'autorit\u00e0 che dipendeva dall'autorit\u00e0 del Gran Mogol. Durante il secolo successivo la Compagnia ottenne l'esclusiva commerciale per l'intera provincia e divenne quindi il potere dominante del Bengala. Nel 1757, nella battaglia di Plassey, i britannici sconfissero il \"Nawab\" Siraj ud-Dawla e ne saccheggiarono il tesoro. Riaffermarono il loro controllo militare sulla regione nel 1764 nella battaglia di Buxar. Nel trattato che segu\u00ec ottennero il titolo di \"Diwani\", ossia il diritto di esigere tasse: la Compagnia ottenne cos\u00ec il governo del Bengala.\nLa carestia.\nSi pensa che circa 10 milioni di persone perirono durante la carestia, approssimativamente un terzo della popolazione dell'area colpita. Le regioni pi\u00f9 provate includono in particolare i moderni territori degli Stati indiani del Bihar e del Bengala Occidentale, ma la carestia colp\u00ec anche gli stati di Orissa e del Jharkand, e il moderno Bangladesh. Furono terribilmente colpiti i distretti del Birbhum e del Murshidabad in Bengala, nonch\u00e9 l'area del Tirhut e il distretto del Champaran nel Bihar.\nUna parziale diminuzione nella resa dei raccolti, considerata come nulla fuori dell'ordinario, si ebbe nel 1768 e fu seguita da peggiori condizioni nel 1769. A settembre del 1769 colp\u00ec una grave siccit\u00e0 e rapporti di allarme cominciarono ad arrivare dai distretti rurali. Tutti furono ignorati dai funzionari della Compagnia.\nAll'inizio del 1770 la popolazione era ridotta all'inedia; per la met\u00e0 dell'anno cominciarono le morti su larga scala. Ci furono addirittura rapporti di sopravvissuti che si cibavano dei cadaveri. Il vaiolo ed altre pestilenze, inoltre, richiesero il loro macabro contributo alla popolazione. Alla fine del 1770 delle buone piogge diedero luogo ad un buon raccolto, che contribu\u00ec ad alleviare la carestia, ma ulteriori cattivi raccolti negli anni seguenti continuarono a mietere vittime.\nIl risultato della carestia fu che vaste aree si spopolarono e tornarono alla giungla per decenni, mentre i sopravvissuti migrarono in massa in cerca di cibo. Molte terre coltivate furono abbandonate: la maggior parte del Birbhum, ad esempio, torn\u00f2 alla giungla e divenne impercorribile per i decenni successivi. A partire dal 1772 bande di banditi e di \"thug\" divennero parte stabile dei pericoli del Bengala, controllati soltanto con spedizioni punitive negli anni 1780.\nResponsabilit\u00e0 della Compagnia Inglese delle Indie Orientali.\nLa responsabilit\u00e0 della carestia \u00e8 spesso attribuita alle politiche della Compagnia Inglese delle Indie Orientali nella regione. Come entit\u00e0 commerciale il suo principale scopo era quello di massimizzare il profitto e sfrutt\u00f2 al massimo i diritti di esigere tasse dal Bengala attraverso tasse fondiarie e sulle tariffe commerciali: non appena ottenne il controllo aument\u00f2 le tasse di tre o quattro volte, raggiungendo il 50% del valore dei beni prodotti dall'agricoltura. Nei primi anni del governo della Compagnia il gettito totale delle tasse fondiarie raddoppi\u00f2 e il flusso di denaro per la maggior parte and\u00f2 al di fuori del paese. Mentre la carestia si avvicinava al suo apice, nell'aprile 1770, la Compagnia annunci\u00f2 che le tasse fondiarie per gli anni successivi sarebbero state incrementate del 10%.\nLa Compagnia \u00e8 anche criticata per aver proibito ci\u00f2 che considerava \"accaparramento\" del riso. Ci\u00f2 avrebbe consentito ai commercianti e ai rivenditori di creare delle scorte che avrebbero permesso di rifornire la popolazione nei periodi di magra.\nAl tempo della carestia la Compagnia e i suoi agenti avevano stabilito un monopolio sul commercio di cereali; nessun piano era stato previsto per garantirsi dallo scarseggiare del grano e delle azioni correttive venivano intraprese soltanto se esse colpivano la classe mercantile e quella dei commercianti. Il gettito proveniente dalla terra si ridusse del 14% nel 1770, ma torn\u00f2 rapidamente ai livelli precedenti. Secondo John McLane, il primo governatore generale dell'India britannica, Warren Hastings, ammise di raccogliere \"con la violenza\" le tasse dopo il 1771: il flusso finanziario della Compagnia era pi\u00f9 alto nel 1771 di quanto lo sarebbe stato dopo qualche anno . Globalmente il profitto crebbe da 15 milioni di rupie nel 1765 a 30 milioni di rupie nel 1777, anche perch\u00e9 gli artigiani locali erano obbligati a vendere i loro servizi alla Compagnia con paga fissa fissata dai britannici, mentre il peso delle tasse veniva incrementato."}
{"id": "534864", "revid": "1305772", "url": "https://it.wikipedia.org/wiki?curid=534864", "title": "Hilton", "text": ""}
{"id": "534867", "revid": "212348", "url": "https://it.wikipedia.org/wiki?curid=534867", "title": "RTvsRC", "text": ""}
{"id": "534869", "revid": "68105", "url": "https://it.wikipedia.org/wiki?curid=534869", "title": "Composti eterociclici", "text": ""}
{"id": "534871", "revid": "34060", "url": "https://it.wikipedia.org/wiki?curid=534871", "title": "Campeonato Sudamericano de Football 1941", "text": "Il Campeonato Sudamericano de Football 1941 fu la sedicesima edizione della Coppa America di calcio. Si tratt\u00f2 di un'edizione straordinaria, nella quale non era in palio il trofeo, ma che il Cile chiese di poter organizzare per celebrare il quarto centenario della fondazione di Santiago da parte di Pedro de Valdivia. Le gare si tennero dal 2 febbraio al 4 marzo 1941 e si disputarono tutte all'Estadio Nacional della capitale cilena.\nFormula.\nLa formula prevedeva che le cinque squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n5 reti\n3 reti\n2 reti\n1 rete\nAutoreti"}
{"id": "534872", "revid": "33163", "url": "https://it.wikipedia.org/wiki?curid=534872", "title": "Pignolata (al cioccolato)", "text": ""}
{"id": "534875", "revid": "339392", "url": "https://it.wikipedia.org/wiki?curid=534875", "title": "Copa Am\u00e9rica 1941", "text": ""}
{"id": "534883", "revid": "34392", "url": "https://it.wikipedia.org/wiki?curid=534883", "title": "Universit\u00e0 cattolica", "text": ""}
{"id": "534886", "revid": "123826112", "url": "https://it.wikipedia.org/wiki?curid=534886", "title": "Premio internazionale medaglia d'oro al merito della cultura cattolica", "text": "Il premio internazionale Medaglia d'oro al merito della cultura cattolica \u00e8 stato istituito nel 1983 dalla Scuola di cultura cattolica di Bassano del Grappa.\nA livello nazionale e internazionale tale scuola si propone, tra le altre cose, di creare una rete di collegamenti tra i maggiori esponenti della cultura cattolica. Il premio intitolato internazionale \"al merito della cultura cattolica\" si propone di incrementare tali conoscenze reciproche, segnalando quegli intellettuali che in ogni campo svolgono il proprio lavoro all'interno di un'identit\u00e0 cristiana. La linea guida fondamentale vuole essere quella indicata da Giovanni Paolo II nell'espressione: \"fare della fede cultura\".\nOrigine.\nLa Scuola di cultura cattolica \u00e8 nata grazie ad alcuni uomini che hanno vissuto l'esperienza del Comune dei giovani e della Dieci, associazioni laicali fondate da don Didimo Mantiero."}
{"id": "534890", "revid": "120646290", "url": "https://it.wikipedia.org/wiki?curid=534890", "title": "Modello del punto di riordino", "text": "Il modello del punto di riordino (\"reorder point model\") \u00e8 un modello di gestione delle scorte utilizzato in ingegneria gestionale.\nEsso si pu\u00f2 considerare un'estensione del modello del lotto economico in cui:\nDescrizione del modello.\nOgni volta che il livello disponibile di magazzino scende sotto al livello di riordino R, viene lanciato un ordine pari a Q (cio\u00e8 al lotto economico), che giunger\u00e0 in magazzino in un tempo pari a LT dopo l'ordine stesso.\nNote sul contesto di applicazione.\nCome negli altri modelli di gestione delle scorte, \u00e8 volutamente lasciato al contesto del problema il livello della filiera in cui si effettua l'ordine. "}
{"id": "534896", "revid": "339392", "url": "https://it.wikipedia.org/wiki?curid=534896", "title": "Premio Cultura Cattolica", "text": ""}
{"id": "534898", "revid": "79978654", "url": "https://it.wikipedia.org/wiki?curid=534898", "title": "Stemma del Nicaragua", "text": "Lo stemma del Nicaragua, chiamato \"Escudo Nacional\", fu adottato per la prima volta il 21 agosto 1823 (come stemma dell'America Centrale), ma ha subito parecchi cambiamenti durante il corso della storia, fino all'ultima versione introdotta nel 1971.\nL'emblema ha la forma di un triangolo equilatero, circondato da una scritta circolare che recita: \"Rep\u00fablica de Nicaragua - America Central\". Il triangolo ha significato di \"uguaglianza\", l'arcobaleno rappresenta la \"pace\" mentre il cappello frigio \u00e8 simbolo di \"libert\u00e0\". I cinque vulcani rappresentano infine l\"'unione\" e la \"fraternit\u00e0\" dei cinque paesi fondatori delle originarie cinque Province Unite dell'America Centrale."}
{"id": "534902", "revid": "47767", "url": "https://it.wikipedia.org/wiki?curid=534902", "title": "Vivant Denon", "text": "\u00c8 considerato uno dei precursori della museologia e della storia dell'arte.\nBiografia.\nArrivato a Parigi, dove inizia senza terminarli studi in legge, scrive nel 1769 una commedia \"Julie o il buon padre\", ma si fa soprattutto notare come ottimo conversatore. Luigi XV lo nomina, tra le altre cose, Segretario d'ambasciata a San Pietroburgo. Con l'avvento di Luigi XVI viene inviato dapprima in Svezia, poi in Svizzera nel 1775. Nel frattempo scrive un racconto libertino, \"Point de lendemain\" (Senza domani), che appare nel 1777.\nDal 1782 \u00e8 a Napoli, presso la corte di Ferdinando IV di Borbone e Maria Carolina d'Asburgo-Lorena, dapprima come Segretario d'ambasciata e poi come incaricato d'affari. Assiste ai primi scavi archeologici di Pompei e rileva da questi importanti pezzi archeologici che trasferisce a Parigi. Attualmente sono conservati nel \"Padiglione Denon\", del Louvre di cui \u00e8 stato uno dei curatori dell'allestimento.\nDurante il suo soggiorno, Denon si occupa di monumenti antichi e produce disegni e stampe. Le sue litografie di paesaggi e personaggi del tempo sono di grande valore testimoniale. Ritornato a Parigi nel 1787 \u00e8 eletto membro dell\"'Accademia reale di pittura e scultura\". Durante la Rivoluzione, si rifugia a Venezia. A Venezia Denon s'innamora, ricambiato, di Isabella Teotochi Albrizzi, da lui chiamata Bettine. La lunga relazione \u00e8 documentata da pi\u00f9 di trecento lettere che Denon scrisse a Isabella durante tutto l'arco della vita (lettere ritrovate nel Fondo Piancastelli della Biblioteca comunale di Forl\u00ec e pubblicate nel 1999). Denon torna a Parigi nel 1793, in pieno Terrore, per evitare la confisca dei propri beni.\nMassone, Vivant Denon viene iniziato nella Loggia parigina \"La Parfaite R\u00e9union\", del Grande Oriente di Francia, a Parigi.. \nNell'opera \"Voyage en Sicile\" racconta e disegna i monumenti della Sicilia nel corso di un viaggio del Grand Tour. Molto vicino a Jacques-Louis David, costui gli propone i progetti di costumi repubblicani che ha appena disegnato. Lo stesso Robespierre gli propone di diventare incisore nazionale. In seguito accompagna Bonaparte nella Campagna d'Egitto, durante la quale redige il \"Viaggio nel Basso e Alto Egitto\", pubblicato in due volumi nel 1802.\nAl suo ritorno il primo Console lo nomina direttore generale del museo centrale della Repubblica, che diventa dapprima museo Napoleone poi museo del Louvre, e amministratore delle arti. Nel 1805 Denon rilancia il progetto della colonna Vend\u00f4me che era stato sospeso nel 1803. Organizza spedizioni nell'Europa imperiale per raccogliere opere d'arte da trasportare nel museo del Louvre. A lui si devono la maggior parte delle spoliazioni napoleoniche. Nel 1814 Luigi XVIII lo conferma alla guida del Louvre. Denon si ritira nel 1815 per dedicarsi interamente all'incisione e alle sue collezioni private. Muore a Parigi nel 1825."}
{"id": "534903", "revid": "4077981", "url": "https://it.wikipedia.org/wiki?curid=534903", "title": "Dominique Vivant Denon", "text": ""}
{"id": "534904", "revid": "4077982", "url": "https://it.wikipedia.org/wiki?curid=534904", "title": "Dominique Vivant", "text": ""}
{"id": "534905", "revid": "1842072", "url": "https://it.wikipedia.org/wiki?curid=534905", "title": "Filato", "text": "Il filato \u00e8 l'insieme di fibre tessili tenute assieme da una torsione a formare un filo. La torsione pu\u00f2 essere destra (indicata con la lettera \"Z\") oppure sinistra (indicata con la lettera \"S\"). La torsione \u00e8 destra quando le fibre sono disposte in spire che salgono verso destra; sinistra quando le spire salgono verso sinistra.\nIl processo per ottenere un filato \u00e8 la filatura, per cui occorre preparare la fibra tessile attraverso operazioni di cardatura e pettinatura, che servono a districare e rendere parallele le fibre e disporle prima in nastro cardato e poi stoppino.\nTecnica.\nNei secoli sono state sviluppate molte diverse tecniche per ottenere la torsione di questi nastri di fibre, che prevedono l'uso di strumenti pi\u00f9 o meno complessi. \nTitolo.\nLa misura di un filato \u00e8 detta titolo o \"numero.\" L'operazione che determina il titolo di un filo o di un filato \u00e8 detta Titolazione (tessile). Il titolo \u00e8 un numero che delinea il rapporto tra peso e lunghezza (nella titolazione diretta), e lunghezza e peso (nella titolazione indiretta). Il risultato di questo rapporto, moltiplicato per il coefficiente standard del titolo \u00e8 il titolo del filo/filato.\nEsistono diversi tipi di titoli di fili e filati*:\nMano.\nIl termine che descrive la sensazione di tatto che d\u00e0 un filato \u00e8 detto mano. La mano pu\u00f2 essere: morbida, scattante, ruvida, soffice.\nFormati.\nI filati si trovano in commercio in:\nPu\u00f2 essere a uno, due o pi\u00f9 \"capi\" (trefoli). Con la binatura si abbinano pi\u00f9 trefoli (\"capi\"), cio\u00e8 si mettono assieme torcendoli pi\u00f9 fili sottili (2, 3 o 4) per ottenere un filato di dimensioni maggiori, le torsioni di ogni singolo trefolo si stabilizzano evitando l'inconveniente di vedere il filato torcersi su s\u00e9 stesso, formando dei cappi, o un lavoro di maglieria deformarsi, andando in sbieco, seguendo la torsione di un solo capo.\nMolti sono anche gli effetti decorativi ottenibili su un filato, mescolando fibre di diverso tipo o colore, ottenendo effetti detti \"m\u00e9lange\", o variando la sezione del filo, ottenendo effetti fiammati, o ancora aggiungendo delle particelle di fibra, spesso di colore contrastante, in effetti bottonati."}
{"id": "534910", "revid": "122472652", "url": "https://it.wikipedia.org/wiki?curid=534910", "title": "Lions Bergamo", "text": "La societ\u00e0 Lions Bergamo American Football Team \u00e8 la squadra di football americano di Bergamo. \u00c8 una delle squadre pi\u00f9 titolate d'Italia, avendo vinto il Superbowl italiano per dodici volte.\nDopo aver vinto il campionato LeNAF/A2 nella stagione 2011, \u00e8 tornata nel 2012 a far parte del massimo torneo italiano, la IFL/A1.\nNella stagione 2013 la societ\u00e0 bergamasca ha deciso di partecipare al campionato LeNAF/A2 arrivando alla finale, poi persa contro i Grizzlies Roma, per poi tornare nuovamente in IFL nella stagione 2014."}
{"id": "534911", "revid": "122062615", "url": "https://it.wikipedia.org/wiki?curid=534911", "title": "Giulia Lapi", "text": "Figlia di un italiano, Enrico Lapi e di una francese di nome Patricia, inizia giovanissima a seguire corsi di nuoto.\nHa un fratellino molto pi\u00f9 piccolo di nome Maximilien.\nAgli Europei 2008 ha vinto la medaglia d'argento nel duo insieme a Beatrice Adelizzi e nel combinato a squadre.\nIl 18 aprile dello stesso anno ha ottenuto la qualificazione per le Olimpiadi di Pechino 2008."}
{"id": "534915", "revid": "1272592", "url": "https://it.wikipedia.org/wiki?curid=534915", "title": "Lina", "text": "Origine e diffusione.\nSi tratta soprattutto di un ipocoristico di numerosi nomi che terminano in \"-lina\", tra i quali Adelina, Carmelina, Paolina, Carolina, Evelina, Angelina, Messalina, Guendalina, Marcellina, Rosalina, Pasqualina, Mariolina e via dicendo. Tuttavia \u00e8 anche usato come nome a s\u00e9 stante.\nCoincide con due altri prenomi omografi: \u0644\u064a\u0646\u0627 (\"Lina\"), un nome arabo che significa \"palma\" oppure \"tenera\", e \u0932\u0940\u0928\u093e (\"Lina\"), nome indiano che vuol dire \"assorbita\", \"unita\".\nOnomastico.\nL'onomastico si pu\u00f2 festeggiare lo stesso giorno del nome di cui costituisce un derivato o, nel caso sia considerato il femminile di Lino, il 23 settembre in memoria di san Lino papa."}
{"id": "534917", "revid": "729795", "url": "https://it.wikipedia.org/wiki?curid=534917", "title": "Generale di Squadra Aerea", "text": ""}
{"id": "534921", "revid": "76963", "url": "https://it.wikipedia.org/wiki?curid=534921", "title": "Albertina Carri", "text": "Biografia.\nFiglia del sociologo Roberto Carri e di Ana Maria Caruso, perde a soli 4 anni entrambi i genitori, desaparecidos della dittatura militare di Videla, passa quindi l'infanzia coi nonni e le due sorelle. Dopo aver studiato sceneggiatura presso la \"Fundacion Universidad del Cine\" di Buenos Aires, nel 1998 comincia a lavorare al suo primo film \"No quiero volver a casa\" che uscir\u00e0 nel 2001. Fin dall'inizio la sua attivit\u00e0 di cineasta spazia in vari ruoli, dalla ripresa al montaggio e finanche la produzione di alcuni\ndei propri film.\nFilmografia.\nLa famiglia \u00e8 il punto centrale dei film della Carri. In \"No quiero volver a casa\" \u00e8 la famiglia da cui allontanarsi per guadagnare la propria identit\u00e0. Nell'autobiografico \"Los rubios\", che riceve riconoscimento e attenzione al Festival Internacional de Cine Independiente di Buenos Aires, \"i biondi\" sono i due genitori che la regista ha potuto conoscere esclusivamente come assenze. In \"Geminis\", selezionato per il Festival di Cannes (Quinzaine), viene rappresentata la famiglia borghese, cos\u00ec chiusa in una presunta autosufficienza di classe da arrivare all'incesto. Anche il film \"la rabia\" \u00e8 una storia di ispirazione familiare.\nLungometraggi.\nDi tutti i lungometraggi \u00e8 sia sceneggiatrice che regista."}
{"id": "534928", "revid": "2121138", "url": "https://it.wikipedia.org/wiki?curid=534928", "title": "CUORE (esperimento)", "text": "CUORE, abbreviazione di Cryogenic Underground Observatory for Rare Events (Osservatorio criogenico sotterraneo per eventi rari) \u00e8 un esperimento di fisica nucleare situato presso i Laboratori nazionali del Gran Sasso inaugurato il 23 ottobre 2017. L'esperimento ha iniziato a raccogliere dati nel 2017.\nDescrizione.\nLo scopo di CUORE \u00e8 osservare il doppio decadimento beta senza neutrini del 130Te, una trasformazione nucleare estremamente rara, possibile solo se il neutrino \u00e8 una particella di Majorana con massa non nulla. L'osservazione di questo decadimento permetterebbe dunque di stabilire se il neutrino e la sua antiparticella coincidono, diversamente da quel che accade per tutte le altre particelle elementari note in natura, e darebbe informazioni preziose sul valore della massa del neutrino stesso, che tuttora \u00e8 ignota.\nCUORE \u00e8 composto da 988 rivelatori termici, suddivisi in diciannove torri, ciascuna formata da tredici piani di quattro rivelatori ciascuno. Un rivelatore termico \u00e8 costituito da un volume assorbitore, contenente la sorgente del decadimento che si desidera osservare, e da un sensore di temperatura; quando il nucleo di un atomo costituente l'assorbitore subisce una trasformazione, tutta l'energia che si libera viene rilasciata nell'assorbitore stesso, causando un aumento della sua temperatura. La variazione di temperatura, che \u00e8 proporzionale all'energia rilasciata, viene poi misurata dal sensore.\nNei rivelatori di CUORE l'assorbitore \u00e8 un cristallo di paratellurite (TeO2), che contiene il 130Te (che ha un'abbondanza isotopica del 33.8%); il cristallo \u00e8 cubico, di 5\u00a0cm di lato, con massa pari a 790 g. Il sensore \u00e8 un termistore di Germanio (Ge) drogato per trasmutazione neutronica (NTD), un elemento la cui resistenza varia molto con il variare della temperatura. Il doppio decadimento beta senza neutrini del 130Te comporta un rilascio di energia pari a 2527 keV, che si traduce, nei cristalli di CUORE, in una variazione di temperatura dell'ordine del decimo di milliKelvin. Per osservare un innalzamento di temperatura tanto piccolo, i rivelatori di CUORE dovranno operare a temperature bassissime, prossime allo zero assoluto; questo \u00e8 possibile grazie a un potente criostato a diluizione espressamente progettato per raffreddare l'intera massa dei rivelatori (dell'ordine di una tonnellata) a una temperatura di circa 10 mK.\nLa tecnica calorimetrica, proposta da Ettore Fiorini (precedente portavoce di CUORE) e da T. O. Niinikoski nel 1984, che sar\u00e0 utilizzata per CUORE \u00e8 stata ampiamente testata in due importanti esperimenti pilota: MiDBD e Cuoricino, che si \u00e8 concluso nel giugno 2008. Oltre al doppio decadimento beta senza emissione di neutrini, CUORE potr\u00e0 studiare anche la materia oscura fredda, la questione degli assioni solari, e altri decadimenti rari.\nLa collaborazione dell'esperimento CUORE \u00e8 formata principalmente da scienziati italiani e americani: vi partecipano le Universit\u00e0 di Bologna, Universit\u00e0 dell'Insubria, Universit\u00e0 di Genova, Universit\u00e0 di Firenze, Universit\u00e0 di Milano-Bicocca e La Sapienza di Roma, l'Universit\u00e0 della California a Los Angeles e il California Polytechnic State University, l'Universit\u00e0 della Carolina del Sud, l'Universit\u00e0 del Wisconsin, e prestigiosi laboratori nazionali (i Laboratori nazionali del Gran Sasso, i laboratori nazionali di Legnaro e i laboratori nazionali di Frascati) e internazionali (Lawrence Berkeley National Laboratory, Lawrence Livermore National Laboratory), nonch\u00e9 l'istituto di fisica applicata di Shanghai. L'esperimento \u00e8 finanziato soprattutto dall'Istituto nazionale di fisica nucleare (INFN)."}
{"id": "534931", "revid": "660725", "url": "https://it.wikipedia.org/wiki?curid=534931", "title": "Galleria nazionale delle Marche", "text": "La Galleria nazionale delle Marche \u00e8 un museo statale italiano con sede nel Palazzo Ducale di Urbino.\nLe sue collezioni derivano in larga parte da opere raccolte nel XIX secolo da chiese e conventi del territorio marchigiano; relativamente scarse sono invece le opere delle collezioni ducali, andate disperse nel corso dei secoli. La sezione pi\u00f9 celebre \u00e8 legata al Rinascimento urbinate, con due opere di Piero della Francesca ed altre degli artisti della corte di Federico da Montefeltro, oltre a un importante nucleo di opere del primo Cinquecento, tra cui lavori di Raffaello, e del Seicento, con i lavori di Federico Barocci. All'ultimo piano \u00e8 conservata una cospicua collezione di ceramiche; in alcuni ambienti al piano terra \u00e8 ospitato anche il \"Museo archeologico urbinate\", ricco soprattutto di epigrafi antiche.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 la ha annoverata tra gli istituti museali dotati di autonomia speciale.\nStoria.\nPalazzo Ducale venne definito nel Rinascimento come uno dei pi\u00f9 bei palazzi principeschi d'Italia. Costruito in larga parte all'epoca di Federico da Montefeltro, con la sovrintendenza di vari architetti tra cui spiccarono Luciano Laurana e Francesco di Giorgio Martini, era spesso descritto come uno dei pi\u00f9 straordinari palazzi principeschi d'Italia, con una biblioteca senza pari e sterminate raccolte di dipinti, sculture (antiche e moderne), bronzetti, argenterie, arazzi, cuoi dipinti, mobili intarsiati.\nSpoliazioni.\nNei secoli per\u00f2 sub\u00ec varie spoliazioni. La prima fu eseguita da Cesare Borgia, che dopo aver conquistato militarmente il ducato (1502) ne disperse una parte delle collezioni, tra cui il celebre \"Cupido dormiente\" di Michelangelo, che fin\u00ec a Mantova prima di essere definitivamente perduto.\nLa seconda e pi\u00f9 ampia si ebbe nel 1631, all'atto di devoluzione del Ducato allo Stato Pontificio. Tale accordo non prevedeva la cessione al pontefice delle cose mobili, che divennero la straordinaria dote di Vittoria della Rovere, ultima discendente, a suo marito Ferdinando II de' Medici, granduca di Toscana. Finirono cos\u00ec a Firenze i gioielli, le sculture, le gemme e i dipinti, molti dei quali sono ancora oggi il vanto dei musei fiorentini quali i Raffaello, i quattordici Tiziano (tra cui la \"Venere d'Urbino\"), o il \"doppio ritratto dei Duchi di Urbino\" di Piero della Francesca. Altri oggetti di minor pregio, come il mobilio o le ceramiche, vennero invece venduti sulla pubblica piazza.\nUna terza spoliazione, meno legittima, fu attuata dal cardinale Antonio Barberini, primo legato pontificio, che stacc\u00f2 il ciclo degli uomini illustri dallo studiolo e l\"Apollo e le Muse\" di Giovanni Santi e Timoteo Viti dall'omonima cappellina.\nUna quarta ed ultima spoliazione, pure illegittima, si ebbe nel 1657 ad opera di papa Alessandro VII, che fece confluire nella Biblioteca Apostolica le centinaia di volumi miniati della biblioteca di Federico da Montefeltro. Nel frattempo erano andati distrutti anche i corami, cio\u00e8 i suoi dipinti che decoravano la maggior parte delle pareti nelle sale.\nAmpliamenti delle raccolte.\nOggi del nucleo originario di decorazioni dell'antico arredo del palazzo restano solo l'Alcova di Federico, ritrovata nei depositi del palazzo e ricostruita, qualche arazzo e quattordici, su ventotto, \"Uomini illustri\" dello studiolo, recuperati nel XX secolo, nonch\u00e9 il \"Ritratto di Federico da Montefeltro col figlio Guidobaldo\" di Pedro Berruguete. Sono stati inoltre riscoperti i dipinti murali della Sala delle Nozze, coperti da scialbatura.\nSono inoltre salve e inalterate le straordinarie decorazioni lapidee e, per circostanze particolarmente fortunate, molte delle porte lignee intarsiate, nonch\u00e9 le celebri tarsie dello studiolo.\nIl resto delle raccolte del museo venne costituito a partire dalla fondazione, nel 1912, e pu\u00f2 essere suddiviso in quattro gruppi:\nIl 6 febbraio del 1975 vennero trafugate la \"madonna di Senigallia\" e la \"Flagellazione di Cristo\" di Piero della Francesca, entrambe recuperate poi a Locarno, in Svizzera, il 22 marzo dell'anno successivo.\nAllestimento.\nQuesta somma di donazioni e acquisti ha contribuito a dare alla Galleria un respiro \"nazionale\", a dispetto anche di alcune lacune che tuttora permangono di opere di sommi artisti marchigiani o che nelle Marche lasciarono una significativa parte della loro attivit\u00e0 (Carlo Crivelli e Lorenzo Lotto, ad esempio).\nUn altro limite delle attuali raccolte \u00e8 lo scarto, temporale, stilistico e storico, tra numerose opere presenti e gli ambienti che le conservano: se i polittici trecenteschi, assieme alle opere tardo seicentesche e settecentesche, sono fuori dai limiti cronologici della costruzione del palazzo, altre opere sacre, di gusto spiccatamente popolare come le sculture lignee, stentano ad armonizzarsi all'aulica decorazione delle sale. Per cercare di ovviare a questi inconvenienti \u00e8 stato studiato un allestimento che, per quanto forzi talvolta l'ordine cronologico, cerca di far coincidere il pi\u00f9 possibile le corrispondenze tra contenitore e contenuto: la \"camera picta\" e i lavori camerinesi, le opere tardogotiche nelle sale dalla decorazione pi\u00f9 antica, il Quattrocento nelle sale del Laurana, Giovanni Santi nella sala delle Veglie, Barocci e le ceramiche seicentesche nell'appartamento roveresco.\nL'allestimento del 1982, migliorato poi via via negli anni successivi, ha inoltre cercato di utilizzare i sostenitori pi\u00f9 semplici possibili, quasi invisibili.\nVisita al museo.\nUna volta oltrepassato l'ingresso in Piazza Duca Federico il visitatore si trova nel bellissimo \"Cortile d'onore\": la forma \u00e8 rettangolare con cinque arcate sui lati nord (di ingresso) e sud, mentre sei sugli altri.\nLungo tutta l'eestensione dei due architravi, su tutti e quattro i lati del cortile, corre una scritta dedicatoria: .\nNell'angolo sud orientale si trova un pozzo seicentesco.\nPrimo piano.\nAppartamento della Jole (sale 1 - 7).\nNell'ala orientale del palazzo, formata da sette sale, si trova l'appartamento della Jole.\nIn questa sezione, tra le opere vi \u00e8 l'alcova di Federico da Montefeltro (di Giovanni da Camerino), rara testimonianza di arredamento del Quattrocento, in quanto questo fu l'appartamento abitato da Federico non ancora duca, in attesa della fine della costruzione della sua sontuosa dimora sul lato opposto del palazzo denominato \"Appartamento del Duca\".\nIn queste sale si trovano le sculture del primo rinascimento (Luca della Robbia, Michele di Giovanni da Fiesole detto il Greco, Agostino di Duccio, Francesco di Giorgio Martini); le sale V e VI ospitano invece opere del primo Quattrocento marchigiano; nell'ultima sala, allestita in tempi recenti, si trovano le opere pittoriche del XIV secolo.\nAppartamento dei Melaranci (sale 8 - 11).\nProseguendo si entra nell'appartamento dei Melaranci: questi ambienti erano probabilmente destinati insieme al successivo \"Appartamento degli Ospiti\", ad accogliere gli ospiti importanti.\nIn queste sale continua l'esposizione iniziata nell'ultima sala dell'Appartamento della Jole delle opere del basso medioevo di artisti provenienti principalmente dall'Italia centrale (soprattutto dell'area marchigiana e riminese).\nTra le opere presenti si segnalano i polittici \"Madonna col bambino\" e \"Storie della vita di Ges\u00f9\" di Giovanni Baronzio, l\"Annunciazione\" di Olivuccio di Ciccarello e l\"Annunciazione\" di Nicola di maestro Antonio.\nAppartamento degli Ospiti (sale 12 - 15).\nL'appartamento si compone di cinque sale delle quali solamente quattro sono visitabili. Una sala \u00e8 detta \"del Re d'Inghilterra\" e sta ad indicare come la tradizione di ospitare personaggi di riguardo sia giunta anche a tempi pi\u00f9 a noi vicini.\nQui sono state collocate le opere pittoriche del Quattrocento veneto e delle Marche meridionali, nonch\u00e9 alcune sculture lignee rinascimentali ed un tesoretto di monete d'oro del Quattrocento ritrovate fortunosamente di recente.\nAppartamento del Duca o Realissimo (sale 16 - 20).\nPassando l'appartamento degli ospiti si arriva all'appartamento del duca Federico.\nQuesta \u00e8 sicuramente la parte pi\u00f9 importante della galleria e dove sono situate le opere pi\u00f9 preziose del museo.\nLa sala delle udienze (sala 16) contiene fra l'altro la \"Flagellazione\" e la \"Madonna di Senigallia\" entrambe di Piero della Francesca.\nPi\u00f9 avanti il celebre studiolo del duca Federico (sala 18), compito nel 1476, con pregevoli stucchi sulla volta e rivestito nella fascia inferiore di legno intarsiato da Baccio Pontelli su disegni di Sandro Botticelli, di Francesco di Giorgio Martini e di Donato Bramante. La fascia intermedia tra la volta gli armadi intarsiati conteneva in origine ventotto ritratti di uomini illustri realizzati da Giusto di Gand e Pedro Berruguete. Accanto allo studiolo si trovava la Biblioteca, oggi dispersa.\nLa sala 20 una volta era la Camera da letto del Duca: bellissime le tarsie delle porte i cui disegni sono attribuiti a Sandro Botticelli (quella con \"Marte e Ercole\") e a Francesco di Giorgio Martini (\"Rappresentazioni prospettiche di Palazzi\").\nSempre in questa sala si trova anche l'opera di Pedro Berruguete \"Ritratto di Federico da Montefeltro col figlio Guidobaldo\" (1476 - 1477)\nSale di rappresentanza (sale 21 - 23).\nIn queste sale si trovava il cuore del palazzo ducale e della vita di corte.\nNella sala degli Angeli (sala 21) si pu\u00f2 ammirare la celebre \"Veduta della citt\u00e0 ideale\", attribuita, tra gli altri, a Luciano Laurana, Piero della Francesca, Francesco di Giorgio Martini e Leon Battista Alberti, del quale sarebbe l'unica prova pittorica. Si trovano nella sala anche altre opere notissime: la \"Pala del Corpus Domini\", composta dalla tavola della \"Comunione degli Apostoli\" (1473-1474) di Giusto di Gand e la predella del \"Miracolo dell'Ostia profanata\" (1467-1468) di Paolo Uccello.\nNella cosiddetta sala delle Veglie (sala 23) fu ambientato il \"Libro del Cortegiano\" di Baldassarre Castiglione: qui oltre a un nutrito gruppo di opere di mano di Giovanni Santi, troviamo anche due tele (una volta due lati dello stesso stendardo) di mano di Luca Signorelli con la \"Discesa dello Spirito Santo\" e la \"Crocifissione\" (1494).\nAppartamento della Duchessa (sale 24 - 28).\nNella sala 25 (Salotto della Duchessa) si trovano le due opere di Raffaello conservate nella Galleria: il \"Ritratto di gentildonna\" (detto tradizionalmente \"La Muta\") e la piccola \"Santa Caterina di Alessandria\". Nella sala 26 (Camera da letto della Duchessa) si trovano le opere di Tiziano: l\"Ultima cena\" e la \"Resurrezione\". Nella Sala di preghiera della Duchessa \u00e8 conservato un soffitto in stucco dello scultore urbinate Federico Brandani, qui trasferito, tra il 1918 ed il 1919, da Palazzo Corboli Aquilini.\nSecondo piano.\nAppartamento roveresco.\nSalendo al secondo piano si arriva all'appartamento roveresco, cos\u00ec chiamato perch\u00e9 realizzato sotto Guidobaldo della Rovere.\nQui sono ubicate opere di Federico Barocci e altri artisti della prima met\u00e0 del XVII secolo.\nTra le altre opere la \"Madonna col Bambino e santa Francesca Romana\" di Orazio Gentileschi (sala 4) e la \"Porta Virtutis\" di Federico Zuccari\nSotterranei.\nI sotterranei comprendono invece gli ambienti di servizio come la scuderia, le cucine, i bagni, le cantine."}
{"id": "534935", "revid": "729019", "url": "https://it.wikipedia.org/wiki?curid=534935", "title": "R-73", "text": "Il missile R-73 (AA-11 Archer, secondo la denominazione NATO) \u00e8 un progetto di missile a guida infrarossa di terza generazione sviluppato in Unione Sovietica per armare gli intercettori MiG-29 e Sukhoi Su-27 e derivati.\nHa una grande capacit\u00e0 di manovra nel combattimento ravvicinato grazie alla Spinta direzionale e al collegamento al sistema di puntamento integrato nel casco del pilota (modello russo Shchel-3UM). "}
{"id": "534941", "revid": "729019", "url": "https://it.wikipedia.org/wiki?curid=534941", "title": "Vito LoGrasso", "text": "Nel corso della sua carriera ha lottato sia nella World Championship Wrestling, nella quale ha vinto il World Tag Team Championship in due occasioni, che nella World Wrestling Entertainment. Successivamente ha lottato in alcune federazioni del circuito indipendente europeo e statunitense come la Nu-Wrestling Evolution e la International Wrestling Association.\nCarriera.\nInizi (1990\u20131993).\nLoGrasso combatt\u00e9 inizialmente nella NOW Wrestling Federation in Giappone ma ben presto l'abbandon\u00f2 per trasferirsi nella USWA e nella WWC, combattendo con il ringname Skull Von Krush.\nWorld Wrestling Federation (1991\u20131993).\nNel 1991 LoGrasso approd\u00f2 alla WWF, venendo per\u00f2 relegato al ruolo di jobber, lottando a \"WWF Monday Night Raw\" con il ringname Von Krus, perdendo contro lottatori come Bret Hart e The Undertaker.\nExtreme Championship Wrestling (1999).\nDopo aver lottato dal 1994 al 1998 nei vari circuiti indipendenti, LoGrasso approda nella ECW grazie alle amicizie sviluppate con Tazz e Johnny Rodz. Inizialmente torn\u00f2 ad utilizzare il suo vecchio ringname Skull Von Krush ma in un secondo momento lo cambi\u00f2 in Vito \"The Skull\" LoGrasso. Dopo numerose storyline, Vito viene forzato a lasciare la ECW a seguito di una sconfitta in un tag team match che prevedeva appunto tale stipulazione.\nWorld Championship Wrestling (1999\u20132001).\nLa svolta nella carriera di LoGrasso avviene in WCW, quando inizi\u00f2 a combattere con il ringname Big Vito in coppia a Johnny the Bull, formando il tag team noto come i Mamalukes. I due, con manager Tony Marinara, vinsero i WCW World Tag Team Championships in due occasioni: la prima il 19 gennaio del 2000 sconfiggendo David Flair e Crowbar, la seconda il 13 febbraio dello stesso anno sconfiggendo gli Harris Brothers. Big Vito riusc\u00ec anche a vincere il WCW Hardcore Championship in coppia con Johnny, usando la \"Freebird Rule\". Quando per\u00f2 emerse la necessit\u00e0 di avere un singolo campione, Big Vito e Johnny si scontrarono il 19 giugno del 2000 e fu proprio il primo a vincere. Nel 2001, a seguito dell'acquisizione della WCW da parte della World Wrestling Federation, LoGrasso lasci\u00f2 la federazione, ormai in chiusura.\nWorld Wrestling Entertainment.\nAlleanza con Nunzio (2005\u20132006).\nDopo una breve parentesi nella Total Nonstop Action (2004), LoGrasso torna nella World Wrestling Entertainment, debuttando a \"Velocity\" il 6 agosto 2005 con il ring name Vito, assumendo la gimmick heel del classico stereotipo dell'italiano con la coppola. Quella stessa sera aiuta il compagno Nunzio a vincere il WWE Cruiserweight Championship contro Paul London: durante il match, Vito pass\u00f2 a Nunzio un oggetto contundente (senza farsi vedere dall'arbitro) con cui colp\u00ec London, permettendogli lo schienamento vincente. Sconfigge poi il 20 agosto il jobber Chance Thompson. Mentre il 27 batte Brad Taylor, un altro jobber. Il 3 settembre sconfigge, sempre a \"Velocity\", Stevie Richards. Combatte poi con il suo alleato, Nunzio, con cui former\u00e0 una nuova versione degli F.B.I., ma nel loro primo match perdono contro i Mexicools. Perdono anche il rematch sempre a \"Velocity\" il 24 settembre. Per\u00f2 il 1\u00ba ottobre battono i WWE Tag Team Champions Paul London e Brian Kendrick. Avranno poi un feud con Bobby Lashley, che sconfigge prima il suo alleato Nunzio e poi sconfigge anche lo stesso Vito. Il feud si conclude il 4 novembre a \"SmackDown!\", dove vengono sconfitti in un 2-on-1 Handicap match da Lashley. Il 12 novembre a \"Velocity\" perdono contro i Legion of Doom (Animal e Heidenreich). Dopodich\u00e9 avranno un altro feud con la stable messicana dei Mexicools, in cui Nunzio perder\u00e0 il Cruiserweight Championship a favore di Juventud in ben due occasioni. Il 2 dicembre a \"SmackDown!\", partecipano ad una Battle Royal per decretare i contendenti n\u00b01 ai WWE Tag Team Championships, ma vengono sconfitti. Mentre il 10 dicembre a \"Velocity\" vengono battuti nuovamente da London e Kendrick. Nell'ultima puntata di \"Velocity\" del 2005 perdono contro i Legion of Doom. Iniziano il 2006 perdendo a \"Velocity\" contro i Mexicools. Il 13 gennaio a \"SmackDown!\", Vito combatte in una Battle Royal per il vacante World Heavyweight Championship ma viene eliminato. Il 21 gennaio perdono ancora contro i Mexicools. Nella puntata di \"SmackDown!\" del 27 gennaio, combattono in un match di qualificazione per la Royal Rumble, contro i Mexicools e i The Dicks, ma perdono. IL 25 febbraio, perde in singolo contro Super Crazy. Perde anche il 18 marzo a \"Velocity\", contro Tatanka. Ma il 1\u00ba aprile torna a vincere battendo Funaki. La settimana dopo, sempre a \"Velocity\", perde contro Bobby Lashley. Mentre il 15 sempre a \"Velocity\" batte Colt Cabana. Ma il 29 aprile perde contro Chris Benoit. Nella puntata del 20 maggio di \"Velocity\" battono Scotty 2 Hotty e Funaki. Ma il 26 a \"SmackDown!\" perdono contro London e Kendrick.\nCompetizione singola e rilascio (2006\u20132007).\nDopo che Nunzio scopre che Vito ama vestirsi da drag queen, e non accettando questa cosa, ci sar\u00e0 lo split e il feud tra i due. Tra Nunzio e Vito ci sar\u00e0 dunque un match, il 9 giugno a \"SmackDown!\", dove sar\u00e0 proprio Vito a vincere. Vito effettua dunque un turn face, cominciando ad apparire sul ring indossando vari vestiti femminili e assumendo quindi la gimmick di una drag queen. Dopo aver chiuso in suo favore il breve feud con Nunzio, combatte a \"SmackDown!\" il 16 giugno battendo il jobber Scott Wright. Sconfigge poi il 30 giugno, sempre a \"SmackDown!\", Simon Dean. Il 7 luglio continua a vincere battendo Psicosis. Nella puntata del 28 luglio batte ancora Simon Dean, continuando la sua winning streak. Il 4 agosto vince contro The Brooklyn Brawler. L'11 agosto a \"SmackDown!\" batte Sylvan. La settimana successiva sconfigge il jobber Scott Fowler, mentre il 25 agosto sconfigge ancora Sylvan. Dopodich\u00e9, il 15 settembre, inizia un feud con William Regal vincendo il loro primo match. Continua il suo feud con Regal sconfiggendolo ancora il 13 ottobre a \"SmackDown!\", chiudendo dunque la faida. Il 21 ottobre, per\u00f2, perde contro Elijah Burke (a causa dell'interferenza del socio Sylvester Terkay), interrompendo la sua striscia vincente. Perde anche il 3 novembre, in coppia con Layla, contro The Miz e Kristal Marshall in un Mixed Tag Team match a \"SmackDown!\". Torna a vincere il 15 dicembre a \"SmackDown!\" contro Sylvan. Il 12 gennaio 2007 Vito partecipa ad un n\u00b01 Contender (World Heavyweight Title) \"SmackDown! Sprint\" Beat the Clock Challenge contro Montel Vontavious Porter (MVP) ma non riesce a batterlo prima che scada il tempo stabilito. La settimana successiva affronta, insieme ai WWE Tag Team Champions Paul London e Brian Kendrick, William Regal, Dave Taylor e MVP, perdendo il match. Il 2 febbraio perde contro Mr. Kennedy e si rivela essere il suo ultimo match in quanto non apparir\u00e0 pi\u00f9 a \"SmackDown!\", venendo svincolato dalla WWE il 15 maggio 2007.\nCircuito indipendente e ritiro (2009\u20132015).\nDal 2009 LoGrasso lotta nei vari circuiti indipendenti mondiali; nel 2013 ha anche combattuto assieme al suo ex-compagno in WWE James Maritato (conosciuto in WWE con il ringname Nunzio).\nNel 2014 Vito si \u00e8 ufficialmente ritirato come wrestler.\nTitoli e riconoscimenti.\n1"}
{"id": "534942", "revid": "4078436", "url": "https://it.wikipedia.org/wiki?curid=534942", "title": "Diocesi di Lisboa", "text": ""}
{"id": "534945", "revid": "827882", "url": "https://it.wikipedia.org/wiki?curid=534945", "title": "Cottura dello zucchero", "text": "La cottura dello zucchero \u00e8 una tecnica molto usata in pasticceria e confetteria che serve ad ottenere una quantit\u00e0 di preparazioni di largo impiego tra cui sciroppi, \"fondant\", caramelle, toffee e caramello cristallino o in salsa. &lt;br&gt;\nImpiegata largamente, compare in ricette antiche, come quella del panforte senese. \u00c8 una tecnica che si suppone di derivazione araba, le cui prime origini sono molto probabilmente medioevali.\nPreparazione.\nPer cuocere lo zucchero si procede cos\u00ec:\nLa concentrazione di zucchero rispetto all'acqua pu\u00f2 variare a seconda dell'uso che si desidera farne, ma solitamente \u00e8 in proporzione di 3 parti di zucchero e 2 di acqua.\nL'operazione si esegue con una tecnica ben precisa i cui passi vanno rispettati e che non consente approssimazioni.\n\u00c8, inoltre, indispensabile una certa rapidit\u00e0, perch\u00e9 lo zucchero passa velocemente da uno stadio all'altro.\nMisurazione dei gradi: le due diverse scale.\nRicettari diversi riportano due scale differenti di misurazione. Una misura la concentrazione a freddo dello zucchero in acqua (espressa in gradi Baum\u00e9), l'altra i gradi celsius durante la cottura, ed \u00e8 quindi una misurazione a caldo.\nPer la riuscita corretta \u00e8 indispensabile controllare a quanti gradi sia giunto il composto.\nMetodi di controllo del grado di cottura.\nIl controllo del grado di cottura avviene in due modi possibili. Nella \"misurazione tradizionale o manuale\" si controlla per le sue caratteristiche di colore e viscosit\u00e0, testandole sul cucchiaio o sulle dita a seconda di quanto necessario.\nPer far ci\u00f2 si prepara un composto di acqua e ghiaccio vicino al fornello.\nQuando sia il momento di testare i gradi dello zucchero, si immergono bene le punte delle dita nel composto ghiacciato e quindi si poggia, tra pollice ed indice, una piccola parte dello zucchero in cottura. Si tuffano subito nell'acqua fredda e si sfregano delicatamente tra loro.\nIl modo in cui lo zucchero cotto reagir\u00e0 allo sfregamento tra le dita (o sulla superficie del cucchiaio), indica a che grado di cottura \u00e8 giunto.\nOggi, per praticit\u00e0, precisione e soprattutto per evitare dolorose scottature accidentali, si usa uno strumento apposito, detto pesasciroppi.\nI gradi dello zucchero.\nLo zucchero passa attraverso 7 stadi, ognuno dei quali si impiega per utilizzi precisi.\nI primi sono sciroppi, gli ultimi due caramelli. Oltre l'ultimo stadio, cio\u00e8 oltre i 180\u00b0, lo zucchero carbonizza ed \u00e8 immangiabile e amarissimo. I gradi di cottura sono:\nSciroppi leggeri.\nSi usano per una grandissima quantit\u00e0 di utilizzi, pi\u00f9 o meno concentrati a seconda dei gusti e delle necessit\u00e0. &lt;br&gt;Tra le applicazioni pi\u00f9 note ricordiamo la diluizione di infusi alcolici casalinghi, come il nocino o il limoncello, per sciroppi da granita o da bibita, come l'orzata: in tal caso sono variamente aromatizzati e colorati. Sono, inoltre, usatissimi in farmacia ed erboristeria per sciroppi medicamentosi, grazie al loro gusto e alle spiccate caratteristiche batteriostatiche e conservanti.\nDistesa o \u00e0 la nappe.\nCorrisponde ai 20\u00b0 di concentrazione a freddo. Immergendo la schiumarola nello zucchero in cottura, questo si distende velandola completamente.\nPoco allisciato o petit liss\u00e9.\nCorrisponde ai 25\u00b0 di concentrazione a freddo. La prova manuale si esegue ancora senza acqua ghiacciata: si forma un filetto che si spezza subito.\nBen allisciato o bien liss\u00e9.\nCorrisponde ai 30\u00b0 di concentrazione a freddo. Alla prova manuale si forma un filetto pi\u00f9 consistente che si allunga di pi\u00f9.\nPerlato o perl\u00e9.\nCorrisponde ai 33\u00b0 di concentrazione a freddo. Alla prova manuale si forma un filetto ancor pi\u00f9 consistente che si allunga bene e ricade sul dito formando una goccia a forma di perla.\nAl filetto o au filet.\nCorrisponde ai 35\u00b0 di concentrazione a freddo. Alla prova manuale si forma un filetto estremamente elastico, che si allunga parecchio prima di spezzarsi.\nGran soffiato o grand souffl\u00e9.\nCorrisponde ai 38\u00b0 di concentrazione a freddo. Da questo punto in poi la prova manuale si esegue con il ghiaccio, per non scottarsi: si formano grosse gocce che stentano a ricadere dal dito, trattenendosi un po'.\nSciroppi da glassa.\nSono pi\u00f9 viscosi e, opportunamente manipolati formano glasse di una certa consistenza o paste morbide usate per fare dolcetti o decorazioni. Ai primi stadi vengono usati anche per le marmellate e confetture e per candire piccoli frutti, come i marron glac\u00e9 o i mandarini, o scorzette di agrumi.\nPiccola bolla o petit boul\u00e9.\nCorrisponde ai 39\u00b0 di concentrazione a freddo e 105-110\u00b0 di temperatura. Si forma una pallina che immersa in acqua si scioglie immediatamente. Si usa per le glasse fondenti con cui si guarniscono alcuni biscotti e alcune torte, come la sacher.\nMedia bolla.\nCorrisponde ai 40\u00b0 di concentrazione a freddo, e ai 115-120\u00b0 di temperatura. Alla prova manuale si forma una pallina che immersa in acqua si ammorbidisce e appiattisce, ma non si scioglie.\nCon lo zucchero alla \"media bolla\" si preparano anche le caramelle mou e dolci quali il torrone morbido, il panforte senese e simili. Si usa anche per la meringa all'italiana, molto usata in Francia.\nGrande bolla.\nCorrisponde ai 120-125\u00b0. Alla prova manuale si forma una pallina che immersa in acqua resiste alla pressione, ma \u00e8 ancora collosa: se posta sui rebbi di una forchetta e soffiata si gonfia in una bollicina. Si usa per i torroni duri tradizionali.\nCaramelli.\nDa freddi tendono ad essere estremamente viscosi, quasi duri o a cristallizzare. Cominciano a presentare un gusto pi\u00f9 deciso, che pu\u00f2 tendere al gradevolmente amarognolo. Il colore, inoltre, comincia a virare verso i gialli: dal pallido all'ambra.\nPiccolo cass\u00e8.\nCorrisponde ai 132-140\u00b0. Alla prova manuale si forma un filamento che immerso in acqua si tira come un piccolo elastico e che resta tale. Si usa per caramellare i bign\u00e8 e per fare le caramelle semimorbide.\nGran cass\u00e8.\nCorrisponde ai 145-150\u00b0. Alla prova manuale si forma un filamento che immerso in acqua si tira come una piccola stalattite che si spezza immediatamente. Si usa per fare le caramelle dure, i lecca-lecca e simili.\nCaramello chiaro o biondo.\nCorrisponde ai 160-165\u00b0. A questo stadio la prova manuale non si pu\u00f2 pi\u00f9 eseguire e si controlla dal colore posando una goccia di composto su un piatto bianco. Il caramello chiaro \u00e8 color miele. Si usa per coprire, decorare ed aromatizzare dolci e pasticcini.\nCaramello scuro o gran caramello.\nCorrisponde ai 165-180\u00b0. Il caramello scuro \u00e8 di un deciso color ambra, ed \u00e8 all'ultimo stadio utile. Si usa per i croccanti e le praline di noci, nocciole, mandorle e simili. Si usa anche per preparare lo sciroppo di caramello scuro e una variante pi\u00f9 saporita e scura di toffee."}
{"id": "534947", "revid": "729019", "url": "https://it.wikipedia.org/wiki?curid=534947", "title": "R-77", "text": "Il missile Vympel R-77 noto come AA-12 Adder (designazione NATO) in occidente, \u00e8 un missile a guida radar attiva di origine russa, ovvero un missile a guida radar che non necessita l'illuminazione costante del bersaglio da parte dell'aereo vettore.\nQuesta tecnica sviluppata per prima negli Stati Uniti con il missile AIM-54 Phoenix (e successivamente con l'AIM-120 AMRAAM) permette il lancio e la diversione del caccia attaccante al termine dell'acquisizione dati da parte del missile (dotato di un radar di ricerca ed attacco nella parte anteriore dell'ogiva).\nPer la parte iniziale del volo, il missile viene guidato da un dispositivo inerziale, aggiornato via datalink sicuro dall'aereo lanciatore.\nLa gittata massima in condizioni ottimali (ingaggio testa a testa ad alta quota) \u00e8 di 90\u00a0km."}
{"id": "534955", "revid": "1013865", "url": "https://it.wikipedia.org/wiki?curid=534955", "title": "L-Iklin", "text": "Iklin (forma estesa in maltese \"L-Iklin\"; in italiano, storico, \"L'Iclin\" \u00e8 un centro abitato dell'isola di Malta, situato tra Birchircara, Nasciaro e Lia.\nIklin nasce in seguito al distaccamento dalla vicina Lia, sia a livello amministrativo sia per quanto riguarda la parrocchia locale. La parrocchia di Iklin \u00e8 dedicata alla Sacra Famiglia.\nLa prima casa del paese venne costruita nel 1958. Nel 1967 venne scoperto nella zona un tempio neolitico."}
{"id": "534959", "revid": "729019", "url": "https://it.wikipedia.org/wiki?curid=534959", "title": "Kongsberg Penguin", "text": "Il Kongsberg Penguin \u00e8 un missile aria-superficie antinave di produzione norvegese. Molto usato dai reparti aviotrasportati delle marine occidentali, \u00e8 impiegato anche dagli Stati Uniti con la designazione AGM-119 Penguin. La sua dimensione ridotta e la potenza ne permettono l'uso contro navi con corazzatura leggera da parte di elicotteri e piccoli aerei.\nIl Penguin \u00e8 un missile antinave prodotto per le esigenze di un Paese con troppe coste per garantire la funzionalit\u00e0 delle teste di ricerca radar attive, cos\u00ec \u00e8 stato dotato di un sensore infrarosso sofisticato, capace di distinguere i contorni di una nave e di attaccarla senza emettere segnali radar. Gittata 20-60 km, lanciabile da navi, aerei ed elicotteri, ha una massa e prestazioni leggermente superiori a quelle del Marte ASM, con un migliore capacit\u00e0 distruttiva e di sopravvivenza grazie alla testata da 113 kg ed al sensore di ricerca passivo. Probabilmente \u00e8 stato chiamato cos\u00ec per via delle sue lunghe ali, che ricordano le zampe di un pinguino. Un paradosso storico, visto che, se non fosse stata estinta, forse quel missile si chiamerebbe Alca, l'equivalente boreale del pinguino."}
{"id": "534961", "revid": "1543377", "url": "https://it.wikipedia.org/wiki?curid=534961", "title": "Wilhelm Cuno", "text": "Di fede cattolica, fu Cancelliere della Repubblica di Weimar dal novembre 1922 all'agosto 1923. Il suo governo venne ricordato per la sua resistenza passiva all'occupazione francese della Ruhr (1922-1923) e anche per la problematica gestione delle difficolt\u00e0 economiche che il paese attraversava in quegli anni. Per pagare i debiti dello Stato, l'esecutivo Cuno coni\u00f2 un'ingente quantit\u00e0 di denaro, portando la situazione ad una iperinflazione, che raggiunse il picco nell'estate del 1923. Dopo un'imponente serie di scioperi, egli si dimise il 12 agosto 1923.\nBiografia.\nEra il figlio di August George Wilhelm Cuno (1848-1915) e di Catherina Elisabeth Theresia Daske (1852-1878). Nel 1906 spos\u00f2 Martha Berta Wirtz, figlia del mercante amburghese Hugo Wirtz, da cui ebbe cinque figli, tre maschi e due femmine.\nDopo aver frequentato studi in legge a Berlino e Heidelberg, fu impiegato nel Dipartimento del Tesoro del Reich nel 1907. Durante la prima guerra mondiale Cuno fu responsabile delle forniture di cibo per l'esercito tedesco, in seguito divenne direttore generale della HAPAG, una compagnia di navigazione, nel 1917. In qualit\u00e0 di esperto economico, Cuno partecip\u00f2, nel dopoguerra, a negoziati per le condizioni di pace. L'importanza della sua posizione come dirigente Hapag aument\u00f2 dopo che la societ\u00e0 divent\u00f2 uno dei principali spedizionieri di merci tra gli Stati Uniti e la Germania.\nCuno rifiut\u00f2 diverse proposte per la carica di ministro degli esteri, ma accett\u00f2 di formare il governo dopo le dimissioni di Joseph Wirth per l'opposizione dei partiti di destra alle clausole del trattato di pace di Versailles. Fu nominato Cancelliere del Reich il 22 novembre 1922, con decreto presidenziale, e form\u00f2 un governo conservatore, che si opponeva alla politica dei trattati, per lo pi\u00f9 composto da economisti extra-partito e da membri del Partito Popolare Tedesco, Partito Democratico Tedesco, Partito di Centro Tedesco e Partito Popolare Bavarese. Dopo la formazione del nuovo governo, la reazione dei francesi non si fece attendere. Il bacino della Ruhr fu occupato e Cuno organizz\u00f2 una sorta di resistenza passiva. Tuttavia, dopo una serie di default economici interni, l'avanzare dell'inflazione, l'opposizione dei socialdemocratici e vari imponenti scioperi dei lavoratori, il governo fu costretto a dimettersi il 12 agosto 1923. Dopo la caduta del suo governo, Cuno si ritir\u00f2 dalla politica e torn\u00f2 alla gestione dell'HAPAG."}
{"id": "534962", "revid": "729019", "url": "https://it.wikipedia.org/wiki?curid=534962", "title": "AIM-4 Falcon", "text": "Lo Hughes AIM-4 Falcon fu il primo missile aria-aria operativo dell'United States Air Force.\nStoria.\nLo sviluppo di un missile guidato aria-aria inizi\u00f2 nel 1946 quando la Hughes Aircraft vinse l'appalto per un missile subsonico il cui progetto era sotto il nome di MX-798, che port\u00f2 al supersonico MX-904 nel 1947. Il proposito originale di quest'arma si basava sull'autodifesa per gli aeroplani da bombardamento, ma dopo il 1950 si decise che invece sarebbe stato impiegato come arma principale nei caccia intercettori.\nI primi collaudi iniziarono nel 1949 quando il progetto venne designato come AAM-A-2 o meglio battezzato come \"Falcon\". Il Falcon fu anche denominato F-98 nel 1951, seguendo una moda passeggera di dare nomi simili a quelli degli aeroplani, ma nel 1955 fu nuovamente ribattezzato come GAR-1.\nI primi modelli di GAR-1 e GAR-2 entrarono in servizio nel 1956 a bordo del Northrop F-89 Scorpion, del McDonnell F-101B Voodoo e del Convair F-102 Delta Dagger. Furono prodotti circa 4\u00a0000 esemplari del GAR-1. ed in seguito venne rimpiazzato dal GAR-1D (denominato successivamente AIM-4A). Di questa variante furono prodotti circa 12\u00a0000 esemplari, il numero pi\u00f9 grande del modello Falcon con \"SARH\".\nIl GAR-2 (chiamato poi AIM-4B) era un'arma a ricerca di calore e usava infrarossi anzich\u00e9 il SARH, ed aveva cos\u00ec il vantaggio di essere un'arma \"fire and forget\" (\"spara e dimentica\"), in quanto non era necessaria assistenza da parte dell'aereo che lo lanciava. Come accadeva nell'Unione Sovietica, era frequente l'uso di entrambi i tipi di arma, in modo da aumentare la possibilit\u00e0 di abbattere il nemico: l'arma a ricerca di calore veniva lanciata per prima, poi veniva un missile a guida radar. Venne poi il modello GAR-2A (noto anche come AIM-4C), il quale possedeva un modulo di ricerca di calore pi\u00f9 efficiente.\nIn totale furono prodotti 26\u00a0000 missili a ricerca di calore.\nNel 1958 la Hughes introdusse una versione leggermente pi\u00f9 grande del Falcon, denominata inizialmente GAR-3 \"Super Falcon\", da cui venne estrapolato il successivo GAR-3A (AIM-4F) con un nuovo motore. L'equivalente del GAR-3, ma dotato di infrarossi, era denominato GAR-4A (AIM-4G).\nFurono prodotti circa 2\u00a0700 missili a guida radar e 3\u00a0400 a ricerca di calore.\nLa denominazione di AIM-4 giunse nel settembre 1963 dopo che furono create le versioni GAR-5 e GAR-6, i futuri AIM-26 Falcon. Una versione a lungo raggio fu creata per due aerei, l'XF-108 Rapier ed il Lockheed YF-12 con il codice GAR-9 (successivamente AIM-47 Falcon).\nDati gli insuccessi conseguiti nella guerra del Vietnam, i progettisti della Huges crearono, nel 1970, un prototipo chiamato XAIM-4H dotato di un innesco di prossimit\u00e0 e di una carica esplosiva aumentata, ma non si raggiunse mai la produzione.\nImpiego operativo.\nL'USAF inizi\u00f2 ad usare quest'arma nella guerra del Vietnam sui caccia F-4D Phantom. Le sue performance in combattimento furono particolarmente scarse a causa degli alti tempi di raffreddamento del dispositivo di ricerca (dai 6 ai 7 secondi prima di diventare operativo), una riserva di refrigerante limitata che quando si esauriva rendeva inutilizzabile il missile, carica esplosiva insufficiente e mancanza di innesco con sensore di prossimit\u00e0.\nDopo questi insuccessi fu ritirato nel 1969 per essere rimpiazzato dal superiore AIM-9 Sidewinder.\nLe varianti AIM-4F/4G Super Falcon rimasero in uso nell'USAF e nella Air National Guard, principalmente sugli F-102 Delta Dagger e sui F-106 Delta Dart fino a quando la serie completa fu ritirara nel 1988.\nL'AIM-4C fu anche prodotto per le forze aeree svizzere con il nome in codice HM-58, e venne equipaggiato sui Mirage IIIS e dalle forze aeree svedesi nel Saab Draken e nel Saab Viggen.\nCaratteristiche tecniche.\nTutti i primi modelli di Falcon possedevano una piccola carica esplosiva (3,4 kg), la quale limitava il loro raggio letale. Un altro fattore limitante era l'assenza di un sensore di prossimit\u00e0 nell'innesco della carica: i sensori erano localizzati nelle ali e pertanto era necessario un colpo diretto per farlo detonare; inoltre i primi motori abbastanza potenti da permettere il lancio del Falcon da caccia supersonici vennero montati solamente nella versione F-98A, quindi si giunse, nella versione GAR-1, al motore Thiokol M58. Questa variante aveva un dispositivo di puntamento radar semi-attivo (\"SARH\"), il quale forniva un raggio operativo di circa 8 km.\nIl successivo GAR-1D aveva superfici di controllo pi\u00f9 ampie e quindi una maggiore manovrabilit\u00e0.\nIl GAR-2 differiva invece dal GAR-1 per il sistema di guida ad infrarossi al posto del SARH, era circa 40 mm pi\u00f9 lungo e 7\u00a0kg pi\u00f9 pesante del modello a guida radar, mentre il raggio operativo era circa lo stesso.\nLa successiva versione GAR-3 aveva un motore pi\u00f9 potente (il Thiokol M46) che garantiva maggiore velocit\u00e0 e raggio operativo, una carica esplosiva pi\u00f9 grande (13\u00a0kg). ed un sistema di guida migliore.\nNel GAR-2B il telaio era derivato dalle prime versioni del GAR-1/GAR-2 ed il modulo a ricerca di calore era una versione migliorata di quelli installati nel GAR-4A.\nVoci correlate.\nSviluppi:"}
{"id": "534965", "revid": "729019", "url": "https://it.wikipedia.org/wiki?curid=534965", "title": "ALARM", "text": "LMBDA ALARM (\"Air Launched Anti Radiation Missile\") \u00e8 un missile antiradar britannico.\nIl sistema d'arma \u00e8 stato progettato per essere impiegato nelle missioni volte a distruggere i radar nemici, denominate SEAD \"Suppression of Enemy Air Defence\". \u00c8 assimilabile nel suo ruolo all'AGM-88 HARM statunitense (che \u00e8 pi\u00f9 grande), ma rispetto a questo implementa modalit\u00e0 di funzionamento supplementari. Il ministero della difesa inglese valut\u00f2 entrambi i sistemi nel 1983 e decise di proseguire lo sviluppo del missile MBDA, allora Matra - BAe. Gli altri partner del programma Panavia Tornado, Germania e Italia, scelsero l'HARM.\nTecnica.\nLALARM \u00e8 un missile del tipo \"fire and forget\" (letteralmente \"spara e dimentica\") in possesso di una particolare funzionalit\u00e0 \"temporeggiamento\". In questa modalit\u00e0, l'ALARM raggiunge una quota tra i 12.000 m e i 21.000 m, spegne il motore e dispiega un paracadute. Durante la discesa attende l'accensione del sensore da colpire, se un radar si attiva, il missile accende un secondo motore e prosegue l'attacco. Se il radar della batteria antiaerea non si attiva, la durata della discesa frenata del missile \u00e8 sufficiente a far passare indenni gli aerei attaccanti."}
{"id": "534968", "revid": "767487", "url": "https://it.wikipedia.org/wiki?curid=534968", "title": "\u04b8", "text": "La ', in minuscolo ', \u00e8 una lettera dell'alfabeto cirillico, usata nella versione del cirillico adattata per la lingua azera. Il codice Unicode \u00e8 04B8 per il maiuscolo e 04B9 per il minuscolo\nRappresenta generalmente la consonante affricata palatoalveolare sonora //, come la G dolce italiana."}
{"id": "534970", "revid": "1543377", "url": "https://it.wikipedia.org/wiki?curid=534970", "title": "Distretto di Br\u010dko", "text": "Il distretto di Br\u010dko (in alfabeto latino \"Br\u010dko Distrikt\"; in cirillico \"\u0411\u0440\u0447\u043a\u043e \u0414\u0438\u0441\u0442\u0440\u0438\u043a\u0442\") \u00e8 un'unit\u00e0 amministrativa autonoma sotto la sovranit\u00e0 della Bosnia ed Erzegovina, si trova nella parte nord-est del Paese. Formalmente fa parte di entrambe le entit\u00e0 bosniache: la Federazione e la Repubblica Serba.\nIl distretto rimane sotto la supervisione della comunit\u00e0 internazionale. Il distretto di Br\u010dko copre un'area di 493\u00a0km\u00b2 e ha circa 93.000 abitanti (nel 2013); la sua sede si trova nella citt\u00e0 di Br\u010dko. \nIl distretto non ha bandiera, n\u00e9 stemma: usa la bandiera e lo stemma federale della Bosnia ed Erzegovina, come deciso dal Decreto istitutivo.\nStoria.\nIl distretto di Br\u010dko fu costituito ufficialmente l'8 marzo 2000, un anno dopo un processo di arbitraggio per violazione degli accordi di pace di Dayton riguardante una parte contesa della linea di confine inter-entit\u00e0 (IEBL).\nIl distretto di Br\u010dko fu formato dall'intero territorio della municipalit\u00e0 di Br\u010dko, della quale il 48% (inclusa la citt\u00e0 di Br\u010dko) \u00e8 nella Repubblica Serba di Bosnia ed Erzegovina, mentre il 52% \u00e8 nella Federazione di Bosnia ed Erzegovina. Dopo la guerra l'Unione europea ha mantenuto una presenza diplomatica di \"peacekeeping\" nell'area.\nPopolazione.\nPrima della guerra la Municipalit\u00e0 di Br\u010dko aveva 87.332 abitanti (censimento del 1991), 45% dei quali bosgnacchi, 25% croati, 21% serbi, 6% iugoslavi e 3% altri.\nAl primo censimento post conflitto svolto nel 2013, la popolazione risultava cos\u00ec composta:"}
{"id": "534971", "revid": "1444886", "url": "https://it.wikipedia.org/wiki?curid=534971", "title": "Energia di interazione", "text": "In fisica con energia di interazione si indica il contributo all'energia totale apportato da una interazione tra gli oggetti in osservazione.\nL'energia di interazione di solito dipende dalle posizioni relative degli oggetti. Ad es. formula_1 \u00e8 l'energia di interazione elettrostatica tra due oggetti con cariche formula_2 e formula_3.\nEnergia di interazione supermolecolare.\nUn semplice approccio per valutare l'energia di interazione consiste nel calcolare la differenza tra le energie di oggetti isolati e l'energia del loro prodotto. Nel caso di due oggetti, chiamati \"A\" e \"B\", si pu\u00f2 scrivere l'energia di interazione come:\nformula_4,\ndove formula_5 e formula_6 sono le energie dei due corpi isolati (detti \"monomeri\"), mentre formula_7 \u00e8 l'energia del prodotto dell'interazione (chiamato \"dimero\").\nPer sistemi pi\u00f9 numerosi, contenenti \"N\" oggetti, questa equazione pu\u00f2 essere generalizzata per ottenere l'energia di interazione totale:\nformula_8.\nCalcolando le energie dei vari monomeri, dimeri, trimeri, ecc., si pu\u00f2 trovare una completa gamma di energie di interazione tra due, tre, \"N\" oggetti.\nQuesto approccio, detto \"supermolecolare\", presenta per\u00f2 come svantaggi l'utilizzo di dati spesso incerti e approssimati e il fatto che l'energia di interazione trovata \u00e8 solitamente molto pi\u00f9 piccola dell'energia totale per la quale \u00e8 calcolata."}
{"id": "534976", "revid": "767487", "url": "https://it.wikipedia.org/wiki?curid=534976", "title": "Ai confini della realt\u00e0 (film 1983)", "text": "Ai confini della realt\u00e0 (\"Twilight Zone: The Movie\") \u00e8 un film del 1983 diretto da Joe Dante, John Landis, Steven Spielberg e George Miller che rende omaggio all'omonima serie televisiva in onda dal 1959 al 1964. Un prologo tra la commedia e l'horror introduce i quattro episodi del film, di cui solo il primo, \"Time Out\", la storia di un uomo d'affari razzista, \u00e8 originale. Gli altri tre, \"Kick the can\", \"It's a good life\" e \"Nightmare at 20.000 feet\", sono remake di altrettanti episodi della serie classica del telefilm di Rod Serling.\nOltre che per la presenza di quattro grandi registi, il film \u00e8 tristemente famoso anche per un tremendo incidente che avvenne nel corso della lavorazione nel quale rimasero uccisi l'attore Vic Morrow e due attori bambini.\nTrama.\nQuando vengono mostrati i titoli di testa, in cui vengono ricreate le famose immagini dell'intro della serie televisiva, nel momento in cui appare il gigantesco occhio \u00e8 possibile vedere nella sua pupilla un'immagine di Rod Serling.\nSulle note di \"The midnight special\" nella versione dei Creedence Clearwater Revival due amici (interpretati da Dan Aykroyd e Albert Brooks) viaggiano su una strada deserta, passando il tempo con giochini come indovinare il titolo di un programma televisivo dalla sigla. Quando dai loro ricordi emerge anche Ai confini della realt\u00e0, i due ricordano con piacere i brividi provati guardando gli episodi della serie.\nParlando di paura, uno dei due amici provoca l'altro, garantendogli uno spavento se gli conceder\u00e0 pochi secondi. L'altro accetta e accosta l'automobile, sicuro che l'amico gli vuole fare solo uno scherzo. Ma per sua sfortuna, il personaggio di Aykroyd \u00e8 un vero e proprio mostro, e oltre a spaventare a morte l'amico, sta per fargli cose molto peggiori. Cos\u00ec, mentre la macchina da presa si allontana dal dramma che si sta consumando nell'automobile, parte la musica della serie televisiva, e una voce fuori campo introduce lo spettatore nel mondo de \"Ai confini della realt\u00e0\". Poi la cinepresa torna verso terra per introdurre il primo segmento del film.\nBill Connor \u00e8 un uomo amareggiato dalla vita, che secondo lui l'ha trattato ingiustamente, e per questo \u00e8 diventato anche un razzista della peggior specie, sempre in collera con tutti, particolarmente con ebrei, neri e asiatici. Dopo aver rischiato uno scontro fisico con due neri incontrati in un bar, si avvia verso casa, ma appena uscito dal locale capisce che qualcosa non va per il verso giusto, ritrovandosi improvvisamente nella Francia occupata dai nazisti.\nScampato alle SS, che lo scambiano per un ebreo, si ritrover\u00e0 suo malgrado prima in mezzo a un gruppo di fanatici del Ku Klux Klan che lo vedono come un nero, e lo vorrebbero impiccare, poi in mezzo alla giungla del Vietnam, nei panni di un vietcong attaccato da una pattuglia di soldati americani.\nDopo aver rischiato la vita, il suo viaggio nel tempo e nell'incubo lo riporter\u00e0 all'epoca del Terzo Reich, dove finir\u00e0 in un treno di deportati ebrei, con i suoi amici che non possono sentirlo gridare la propria disperazione perch\u00e9 ormai si trova nella zona \"ai confini della realt\u00e0\".\nL'episodio appare interrotto bruscamente; in effetti, nel copione iniziale, Bill sarebbe dovuto tornare nel suo tempo dopo essersi redento salvando la vita di due bambini vietnamiti durante un raid sul loro villaggio. Il tragico incidente costrinse la produzione a tagliare l'intera scena.\nRemake di un episodio della serie classica del telefilm. Mr. Bloom si presenta in una casa di riposo per anziani dando la possibilit\u00e0 agli ospiti di tornare magicamente bambini, semplicemente dando calci ad un barattolo.\nRemake di un episodio della serie classica del telefilm. Una donna investe per errore un bambino in bicicletta. Assicuratosi che il bambino stia bene, lo accompagna a casa dove conosce la sua famiglia: madre, padre, sorella e zio. Tutti sono stranamente ossequiosi con il bambino e la casa in cui vivono assomiglia stranamente a quella presente nel cartone animato che la famiglia vede continuamente. La verit\u00e0 \u00e8 che quella non \u00e8 la sua vera famiglia: grazie agli straordinari poteri di cui \u00e8 dotato che gli permettono di materializzare ogni suo desiderio, il giovane tiene in ostaggio persone che ha attirato nella casa e che costringe a mangiare cose che piacciono solo a lui (come un hamburger con burro di arachidi) e a vedere sempre cartoni animati. I veri genitori del bambino hanno cercato di disfarsi di lui e la vera sorella si trova in una camera al piano di sopra su una sedia a rotelle; il ragazzo l'ha storpiata e privata della bocca cos\u00ec che non possa pi\u00f9 rimproverarlo. Alla fine la protagonista, comprendendo che il bambino ha solo bisogno di una guida che gli permetta di controllare i suoi poteri e di una figura adulta che si prenda cura di lui, decide di portarlo via con s\u00e9 e di stargli sempre accanto.\nIn questo terzo episodio, appare tra gli interpreti Bill Mumy, che da bambino interpret\u00f2 proprio l'originale Anthony nella serie televisiva classica. Sempre in questo episodio, quando la signorina Foley chiede indicazioni al barista consultando una cartina, la donna rivela di essere diretta a Willoughby, cittadina nell'Ohio. Curiosamente, uno degli episodi della prima stagione, il preferito tra quelli scritti da Rod Serling per essa, s'intitola \"Una sosta a Willoughby\". Tuttavia in quel caso la cittadina dell'episodio era solo immaginaria.\nRemake di un episodio della serie classica del telefilm. John Valentine, un commesso viaggiatore, in volo come al solito, vede un mostro che si diverte a fare a pezzi l'ala dell'aereo su cui sta viaggiando. Cercher\u00e0 in tutti modi di dare l'allarme, ma nessun altro oltre lui vede il mostro. L'episodio ricorda i cosiddetti \"gremlin\", creature che nei racconti dei piloti della Seconda Guerra Mondiale apparivano fuori dai finestrini degli aerei con l'intento di farli precipitare. Alla fine, quando tutto sembra risolto e lui se ne va in ambulanza dall'aeroporto, l'autista della macchina (nuovamente Dan Aykroyd) si gira e chiede al sig. Valentine se vuole davvero vedere qualcosa di realmente pauroso come avviene nel prologo iniziale.\nParodie.\nAlcuni episodi del film sono stati soggetto a numerose parodie, in particolare il terzo e il quarto episodio, ecco elencate alcune:\nL'incidente sul set.\nIl 23 luglio 1982, durante le riprese del primo episodio si verific\u00f2 una tragedia: nella scena del Vietnam a Indian Dunes Park, un elicottero, probabilmente a causa delle numerose e forti esplosioni, perse il controllo, precipit\u00f2 sul set e decapit\u00f2 con le pale l'attore Vic Morrow ed una giovanissima comparsa (Myca Dinh Le, 7 anni) oltre ad ucciderne una seconda, anch'essa giovanissima, per schiacciamento (Renee Shin-Yi Chen, 6 anni). John Landis, che aveva insistito per girare la scena con esplosivi effetti speciali, pretendendo che l'elicottero volasse a bassa quota proprio per aumentare la tensione del film, ebbe seri problemi ed azioni legali dopo quell'incidente; tra le azioni legali intentate, figurano le richieste risarcitorie proposte dai genitori delle giovani vittime e dalle due figlie di Vic Morrow, tra le quali spicca l'attrice Jennifer Jason Leigh.\nNella scena che doveva essere il finale originale dell'episodio, il personaggio di Morrow doveva viaggiare ancora nel tempo ed essere catapultato in un villaggio vietnamita deserto dove trovava due bambini abbandonati. A quel punto, un elicottero militare statunitense li scorgeva e cominciava a sparargli. In quella che era la redenzione del suo personaggio, Morrow prendeva i due bambini in braccio e fuggiva dal villaggio mentre l'elicottero distruggeva tutto con degli esplosivi. Tuttavia, il pilota ebbe dei problemi a volare in mezzo alle palle di fuoco create dal reparto effetti speciali per la scena. Un tecnico a terra non si accorse del problema e fece detonare altre due esplosioni vicino al velivolo. La luce abbagliante dell'esplosione fece perdere al pilota il controllo dell'elicottero, che volava a bassa quota per esigenze sceniche, facendolo precipitare sopra Morrow e i due bambini.\nLe morti furono riprese da almeno tre diverse inquadrature. A causa dell'incidente, le poche scene rimanenti dell'episodio non furono girate e tutte le scene che vedevano la presenza dei due piccoli vietnamiti furono tagliate dalla versione finale.\nMyca e Renee furono pagati \"sotto banco\" per aggirare le leggi sul lavoro minorile dello Stato della California, che non permettono che i minori lavorino la notte. Landis prese personalmente la decisione di impiegare i due bambini nella scena. Gli agenti del cast non erano al corrente che i due minorenni avrebbero partecipato alla scena. Il produttore associato George Folsey Jr. aveva detto ai genitori dei bambini di non dire a nessuno che questi avrebbero girato la sequenza delle esplosioni, nemmeno ai vigili del fuoco presenti sul set. Uno di essi era preoccupato che le esplosioni avrebbero potuto causare dei problemi, ma non disse nulla a Landis.\nLa tragedia caus\u00f2 problemi legali al regista John Landis con anche la possibilit\u00e0 di essere incriminato per omicidio preterintenzionale. Landis, Folsey, il production manager Dan Allingham, il pilota Dorcey Wingo e lo specialista di esplosivi Paul Stewart furono tutti assolti dalle accuse nel corso di un processo durato nove mesi tra il 1986 e il 1987. Uno dei risultati dell'incidente, fu che il secondo assistente di regia Andy House ebbe il nome rimosso dai crediti del film e sostituito dallo pseudonimo Alan Smithee.\nColonna sonora.\nLa colonna sonora del film \u00e8 stata composta dal maestro Jerry Goldsmith. \"Ai confini della realt\u00e0\" \u00e8, insieme a \"Il colore viola\", \"Duel\" e \"Il ponte delle spie\", uno dei soli quattro film diretti da Steven Spielberg le cui musiche non siano state scritte dal compositore John Williams."}
{"id": "534977", "revid": "1590006", "url": "https://it.wikipedia.org/wiki?curid=534977", "title": "Quinta forza", "text": "Alcuni fisici hanno postulato l'esistenza di una quinta forza accanto alle quattro forze fondamentali gi\u00e0 note.\nSi \u00e8 ipotizzato che questa nuova forza, che \u00e8 collegata alla massa, abbia all'incirca l'intensit\u00e0 della gravit\u00e0 (cio\u00e8 risulterebbe molto pi\u00f9 debole dell'interazione elettromagnetica o delle forze nucleari) ed un raggio di azione da meno di un mm fino alle scale cosmiche, con una dipendenza da formula_1. Oltre una certa distanza, per\u00f2, si suppone che diventi rapidamente insignificante.\nL'ipotesi di questa nuova forza \u00e8 di difficile verifica in quanto la gravit\u00e0 \u00e8 estremamente debole: l'interazione gravitazionale tra due oggetti diventa apprezzabile solo quando questi hanno una massa elevata (\"sarebbe opportuno ricordare che dipende anche dalla loro distanza reciproca)\". Per questa ragione sono necessari strumenti di misura estremamente precisi per valutare l'interazione gravitazionale tra oggetti che sono piccoli se confrontati alla Terra. Ciononostante, verso la fine degli anni ottanta l'effetto di una \"quinta forza\", operante a distanze dell'ordine del centinaio di metri, \u00e8 stato descritto da alcuni ricercatori (Fishbach \"et al.\") che stavano rianalizzando risultati di esperimenti di Lor\u00e1nd E\u00f6tv\u00f6s effettuati all'inizio del secolo. Si \u00e8 ipotizzato che la forza sia collegata alla ipercarica.\nNegli anni successivi altri esperimenti non sono per\u00f2 riusciti a ripetere i risultati precedenti ed oggi si crede che non vi sia alcuna prova dell'esistenza di una quinta forza."}
{"id": "534978", "revid": "712828", "url": "https://it.wikipedia.org/wiki?curid=534978", "title": "Clone trooper", "text": "I clone trooper sono una forza militare fittizia dell'universo fantascientifico di \"Guerre stellari\". Vengono introdotti nel film ' e appaiono successivamente nei film ' e ', nelle serie televisive ', \"Star Wars Rebels\" e \"\", e in numerosi romanzi, fumetti e videogiochi del franchise.\nI clone trooper sono repliche umane basate sul materiale genetico del cacciatore di taglie Jango Fett. Sotto il comando dei Jedi vengono impiegati dalla Repubblica Galattica nelle guerre dei cloni, il conflitto che prende da loro il nome, contro le armate di droidi della Confederazione dei Sistemi Indipendenti. Al termine della guerra, Palpatine, che aveva manomesso i microchip impiantati nei cloni, ordina loro di eseguire l'ordine 66, uccidendo i Jedi. Dopo la trasformazione della Repubblica nell'Impero Galattico, i cloni vanno a formare il nucleo del nuovo ordine militare degli stormtrooper e sono poi gradualmente ritirati in favore di reclute umane e cloni originati da altri modelli.\nNei film i cloni sono interpretati da Temuera Morrison da adulti, da Daniel Logan da bambini e da Bodie Taylor da giovani. In \"The Clone Wars\" e \"Rebel\" sono invece doppiati da Dee Bradley Baker da adulti e sempre da Logan da bambini.\nCreazione e sviluppo.\nDopo la menzione delle guerre dei cloni nel film \"Guerre stellari\", lo sceneggiatore Leigh Brackett incluse nella sua bozza per \"L'Impero colpisce ancora\" il personaggio di Lando Calrissian, che inizialmente avrebbe dovuto essere un clone superstite di un pianeta abitato da soli cloni che furono quasi tutti sterminati durante il conflitto. L'idea non venne per\u00f2 utilizzata nella pellicola e George Lucas concep\u00ec infine i clone trooper nella trilogia prequel come delle truppe d'assalto schierate dalla Repubblica Galattica nella guerra che trae da loro il nome. I cloni avrebbero rappresentato l'evoluzione dei droidi da battaglia come forze armate di punta nella galassia e l'anello di congiunzione tra questi e gli stormtrooper visti nella trilogia originale.\nIl design dei cloni venne elaborato da Jay Shuster e Doug Chiang. Essi presero come punto di partenza l'armatura degli stormtrooper, semplificandola e rendendola pi\u00f9 spessa e pesante per suggerire che i clone trooper rappresentano il primo passo nell'evoluzione e nel progressivo raffinamento delle forze armate che condusse poi agli stormtrooper. Shuster e Chiang incorporarono inoltre elementi dell'armatura mandaloriana di Boba e Jango Fett, dato che i due personaggi erano direttamente coinvolti nella creazione dei cloni. In ' e ' il design venne reso ancor pi\u00f9 somigliante a quello degli stormtrooper e furono introdotte variazioni che costituivano un chiaro richiamo a truppe successive pi\u00f9 specializzate, come i sandtrooper di \"Guerre stellari\" e gli snowtrooper de \"L'Impero colpisce ancora\".\nNei film \"\" e \"Star Wars: Episodio III - La vendetta dei Sith\" i clone trooper furono realizzati interamente in computer grafica con le fattezze e la voce di Temuera Morrison, l'attore che interpreta Jango Fett. Nel loro aspetto da bambini i cloni furono interpretati e doppiati da Daniel Logan, che ricopre anche la parte del figlio di Jango, Boba Fett, mentre da giovani hanno l'aspetto di Bodie Taylor, che venne scelto per via della sua somiglianza a un giovane Temuera Morrison. Nella serie animata \"Star Wars: The Clone Wars\", nell' e in \"Star Wars Rebels\" i clone trooper vennero doppiati da Logan da bambini e da Dee Bradley Baker da adulti; Baker cerc\u00f2 di dare a ogni soldato una voce unica, prendendo in considerazione la personalit\u00e0, l'et\u00e0 e il grado militare dei diversi personaggi.\nStoria.\nI clone trooper furono commissionati in segreto ai kaminoani dal Jedi Sifo-Dyas come arma per la Repubblica in vista di un imminente conflitto. Dopo la misteriosa morte di Sifo-Dyas, il progetto pass\u00f2 sotto la supervisione di Darth Sidious e Darth Tyranus, i quali scelsero il cacciatore di taglie Jango Fett come modello base per i cloni e li manipolarono per ubbidire segretamente ai loro ordini.\nNe \"L'attacco dei cloni\", Obi-Wan Kenobi scopre l'esistenza dei cloni e riferisce al consiglio Jedi e al senato galattico. Proprio il cancelliere Palpatine attiva l'armata dei cloni per fungere da esercito della Repubblica contro la Confederazione dei Sistemi Indipendenti nelle guerre dei cloni. Nei tre anni di conflitto, descritti in \"The Clone Wars\", i cloni combattono in una moltitudine di teatri al fianco dei loro generali Jedi e si dimostrano fin da subito superiori ai droidi da battaglia dei separatisti cos\u00ec da volgere rapidamente la guerra a loro favore. Ne \"La vendetta dei Sith\" Palpatine attiva nei microchip dei clone trooper l'ordine 66, che identifica i Jedi come nemici della Repubblica e porta i cloni a ribellarglisi e a ucciderli, in quella che passa alla storia come la Grande Purga Jedi.\nCon la trasformazione della Repubblica nell'Impero Galattico, i clone trooper rimangono fedeli a Palpatine e vanno a formare il nucleo del nuovo ordine militare imperiale: gli stormtrooper. Come mostrato in ' e in alcune opere dell'Universo espanso, in particolare nel videogioco ', i cloni originali vengono poi ritirati gradualmente in favore di reclute umane e cloni originati da altri modelli.\nDescrizione.\nI clone trooper sono repliche basate sul materiale genetico del cacciatore di taglie Jango Fett. Essi sono quindi fisicamente tutti identici e possiedono le stesse capacit\u00e0 atletiche e mentali del loro modello. I loro creatori, i kaminoani, applicarono le loro avanzate conoscenze scientifiche per modificare il codice genetico di partenza, accentuando qualit\u00e0 come la lealt\u00e0, l'ubbidienza e la disciplina. Pur essendo copie dello stesso modello e fortemente condizionate ad agire in modo programmato, i cloni sono in grado di pensare in modo indipendente e mantengono una traccia di creativit\u00e0 e di senso dell'improvvisazione, risultando capaci, a differenza dei drodi, di gestire situazioni impreviste o d'emergenza e rivelandosi quindi molto pi\u00f9 efficaci sul campo di battaglia. Ogni clone \u00e8 identificato da un codice numerico inscritto nel proprio DNA e ha una sua individualit\u00e0 e personalit\u00e0. Ci\u00f2 d\u00e0 origine all'usanza tra i cloni e da parte dei loro generali Jedi di usare solo le ultime due cifre del codice o addirittura nomi propri per identificare specifici soldati, coltivando dei rapporti personali che sfociano nell'amicizia. Queste pratiche vengono per\u00f2 fortemente osteggiate dai kaminoani, che cercheranno nelle generazioni future di cloni di rendere le loro creazioni sempre pi\u00f9 uniformi.\nPer mettere a disposizione della Repubblica i clone trooper in tempi ragionevoli, essi vennero sottoposti a un trattamento genetico per velocizzarne il processo di crescita; ogni replica invecchia quindi a velocit\u00e0 doppia rispetto a quella di un normale umano e all'et\u00e0 di dieci anni \u00e8 gi\u00e0 pronta fisicamente per combattere. Durante il periodo di crescita i soldati ricevono un addestramento intensivo nel campo della tattica militare, nell'uso delle armi e nelle tecniche di combattimento, da parte di Jango Fett e di altri mandaloriani e guardie del corpo.\nI clone trooper indossano un'armatura bianca di venti pezzi che gli ricopre tutto il corpo e che \u00e8 basata sull'equivalente mandaloriana di Jango Fett, dalla quale ha ereditato il caratteristico visore a T. Questa viene sviluppata nel corso del tempo, dalla pi\u00f9 pesante e ingobrante armatura di fase uno a una pi\u00f9 leggera e resistente di fase due, che preannuncia gi\u00e0 la futura evoluzione in quella degli stormtrooper. Nelle prime generazioni di cloni delle strisce colorate poste sull'armatura identificano il grado: verde per i sergenti, blu per i tenenti, rosso per i capitani e giallo per i comandanti. In seguito i colori passano a individuare specifiche unit\u00e0; ad esempio l'armatura del Capitano Rex presenta delle colorazioni blu a significare la sua appartenenza alla legione 501.\nDivisioni.\nI clone trooper che formano l'esercito della Repubblica sono raggruppati in varie divisioni che vanno dalle armate di oltre 200.000 soldati a squadre di una manciata di uomini. I gruppi pi\u00f9 rappresentativi sono:\nAccoglienza.\nI clone trooper hanno un ruolo centrale nel mondo di \"Guerre stellari\". Danno infatti il nome a uno dei principali conflitti della galassia, le guerre dei cloni, e sono determinanti nella purga dell'ordine Jedi e nella successiva instaurazione dell'Impero Galattico.\nPer Graeme McMillan di \"The Hollywood Reporter\" l'introduzione nella trilogia prequel dei clone trooper ebbe l'effetto di insinuare che tutti i reparti armati di stormtrooper della trilogia originale fossero composti da cloni, ovvero esseri poco pi\u00f9 che robot programmati unicamente per combattere, rendendo le uccisioni effettuate dai protagonisti pi\u00f9 accettabili, ma ammorbidendo al tempo stesso il conflitto e la complessit\u00e0 morale della saga."}
{"id": "534981", "revid": "168713", "url": "https://it.wikipedia.org/wiki?curid=534981", "title": "Costante di accoppiamento", "text": ""}
{"id": "534982", "revid": "198277", "url": "https://it.wikipedia.org/wiki?curid=534982", "title": "Mass damper", "text": "Il Mass damper, detto anche tuned mass damper (it.: smorzatore a massa risonante) o assorbitore armonico, \u00e8 un dispositivo montato su diverse strutture per impedire disagi, danni, e cedimenti strutturali esterni causati dalle vibrazioni. Trovano applicazione in grattacieli o in altre strutture soggette a oscillazioni, e sono costituiti da enormi blocchi di calcestruzzo sospesi per mezzo di molle, liquidi o pendoli.\nAnche le linee elettriche ad alta tensione hanno talvolta piccoli \u201cStockbridge damper\u201d che pendono dai cavi.\nPiccoli dispositivi che lavorano sugli stessi principi sono stati utilizzati come ammortizzatori per assorbire i forti rimbalzi sulle ruote posteriori dell'autovettura Citro\u00ebn 2CV.\nFonti di vibrazioni e risonanze.\nUna vibrazione indesiderata pu\u00f2 essere causata dalle forze ambientali che agiscono su una struttura, quali il vento o il terremoto, o da una apparentemente innocua causa di vibrazione che pu\u00f2 essere distruttiva, sgradevole o semplicemente innocua.\nTerremoti.\nLe onde sismiche causate dai terremoti fanno oscillare e ondeggiare i grattacieli in diversi modi, a seconda della frequenza, del tipo di movimento del suolo (moto sussultorio od ondulatorio) e dell'altezza e tipo di costruzione dell'edificio. L'attivit\u00e0 sismica, oltre a causare oscillazioni nella costruzione, pu\u00f2 portare a un cedimento strutturale parziale o totale.\nVento.\nLa forza del vento contro gli alti edifici pu\u00f2 indurre la parte superiore dei grattacieli a muoversi anche pi\u00f9 di un metro. Questo movimento pu\u00f2 essere sotto forma di ondeggiamento sussultorio, e pu\u00f2 causare uno spostamento nei piani superiori di qualche edificio. Determinate propriet\u00e0 angolari e aerodinamiche nel vento contro una costruzione possono accentuare il movimento e causare difficolt\u00e0 a muoversi nelle persone.\nFonti umane e meccaniche.\nLa massa di persone che percorrono su e gi\u00f9 una rampa di scale velocemente, o un grande numero di gente che cammina all'unisono, pu\u00f2 causare seri problemi in strutture ampie come gli stadi se tali strutture difettano di misuratori assorbenti. Le vibrazioni causate da pesanti macchine industriali, dai generatori e dai motori diesel pongono anch'esse problemi all'integrit\u00e0 strutturale, specialmente se posizionate su una struttura d'acciaio o sul pavimento. Grandi navi da crociera possono impiegare i tuned mass dampers per isolare la struttura del vascello dalla vibrazione causata dal motore.\nCome funzionano.\nI tuned mass dampers stabilizzano la struttura nella quale sono montati contro movimenti violenti causati dalle vibrazioni armoniche. La presenza di un mass damper concede l'inerzia di una grande massa equilibrata bilanciata da un blocco strutturale comparativamente leggero, come un blocco di cemento pesante piazzato in maniera tale che i movimenti del blocco in un senso, comparati al movimento della struttura nell'altro, possano ammortizzare (il cosiddetto damping) l'oscillazione della struttura. Il contrappeso pu\u00f2 essere montato usando le bobine voluminose della molla e gli ammortizzatori idraulici. Se l'asse della vibrazione \u00e8 fondamentalmente orizzontale o di torsione, sono impiegati molle a lamelle e pendoli montati sui pesi. I tuned mass dampers sono costruiti, o \"sintonizzati\" specificamente per ricambiare le frequenze nocive delle oscillazioni o vibrazioni.\nMaggiori dettagli sul loro funzionamento.\nIl sistema pu\u00f2 essere schematizzato con due masse, \"m1\" schematizza la massa dell'oggetto su cui si vuole ottenere l'effetto ammortizzante. La massa \"m2\" rappresenta lo smorzatore (mass damper) ed \u00e8 collegata ad \"m1\" con un sistema sospensivo.\nLe sollecitazioni provenienti dal basamento si trasmettono alla massa \"m1\" inducendo una vibrazione. Il movimento indotto su \"m1\" si trasmette anche al mass damper. \u00c8 possibile dimostrare che esiste una frequenza della sollecitazione \"F0\" per la quale le vibrazioni su \"m1\" sono fortemente attenuate.\nCi\u00f2 accade perch\u00e9 la massa \"m2\" trasmette ad \"m1\" una forza uguale ed opposta a quella trasmessa dalle vibrazioni provenienti dal basamento.\nQuesto sistema consiste di una massa principale \"m1\", ad esempio una ruota e un braccio di sospensione, con una molla e smorzatore \"k1/c1\". La forza a terra \u00e8 \"F0\". Una forza variabile \"F1\" \u00e8 applicata a \"m1\". Il sistema viene modificato aggiungendo un sistema massa/molla/smorzatore \"m2\", \"k2\" e \"c2\".\nUna grandezza importante per il sistema \u00e8 la frequenza della forza applicata a terra, \"F0\", come risultante della forzante \"F1\".\nIl diagramma di Bode \u00e8 pi\u00f9 complesso, e mostra la fase e l'ampiezza del moto di ogni massa, per i due casi, relativamente alla forzante \"F1\".\nLa linea nera indica il sistema di base, e mostra solo il moto di \"m1\". La linea blu indica il moto di \"m2\" in presenza dell'assorbitore dinamico. Questa va in risonanza prima, in fase con \"m1\", ma con un'ampiezza maggiore. In questo modo una parte dell'energia che avrebbe dovuto far vibrare il corpo (attraverso \"F0\") \u00e8 assorbito nell'elemento smorzatore. All'aumentare della frequenza, \"m2\" inizia ad allontanarsi dalla fase di \"m1\", finch\u00e9 attorno a 9.5\u00a0Hz oscilla in controfase con \"m1\", fornendo la massima energia allo smorzatore.\nMass damper nelle turbine eoliche.\nNelle turbine eoliche i mass damper vengono tipicamente impiegati per ridurre l'effetto della rotazione delle pale eoliche sulla struttura portante. La massa ausiliaria viene dimensionata in modo da oscillare con uno spostamento di fase rispetto al moto della struttura indotto dalla rotazione delle pale eoliche. In questo modo \u00e8 possibile ricorrere a strutture portanti pi\u00f9 leggere e, allo stesso tempo, garantire una minore sollecitazione nel tempo.\nMass damper nelle autovetture.\nUn tipo di mass damper dalle dimensioni ridotte, detti anche harmonic balancer, sono a volte usati nelle autovetture. Come esempio si ha la 2CV che ne utilizzava 4, rispettivamente uno per ruota, altro esempio \u00e8 la Pontiac Firebird che ne utilizzava due, per stabilizzare l'avantreno.\nMass damper nell'automobilismo.\nIl mass damper venne introdotto come parte del sistema delle sospensioni dalla Renault per sua vettura di Formula 1, la R25, nel finale della stagione dal Gran Premio del Brasile in avanti. In un primo momento venne considerato legittimo, tanto da venire mantenuto dalla casa francese sulla successiva monoposto R26 per la stagione , e usato anche da altre squadre, fino al Gran Premio di Germania. Tecnicamente questi dispositivi erano composti da un peso oscillante tra i 9 e i 15\u00a0kg, fissato con una molla e posizionato all'interno del musetto, e risultavano particolarmente efficaci per stabilizzare il muso della vettura in curva, che cos\u00ec non beccheggiava passando sui cordoli o su leggere asperit\u00e0; questo permetteva di mantenere stabile il flusso aerodinamico che investiva il resto della vettura, che risultava cos\u00ec molto pi\u00f9 guidabile.\nSecondo il regolamento, per\u00f2, ogni dispositivo che abbia una qualunque influenza sull'aerodinamica della vettura deve restare fisso e non avere gradi di libert\u00e0:\nQuesta regola era originariamente intesa a vietare gli alettoni mobili, ma poich\u00e9 non parla esplicitamente di appendici aerodinamiche e la Renault stessa ha pi\u00f9 volte parlato di benefici aerodinamici, \u00e8 stata interpretata dalla Federazione a sfavore del mass damper.\nDopo differenti interpretazioni tra commissari di gare diverse e tra commissari e FIA, quest'ultima infine present\u00f2 reclamo contro il sistema. Due settimane pi\u00f9 tardi, la Corte d'Appello Internazionale della FIA dichiar\u00f2 illegale il mass damper. Nonostante il divieto la Renault vinse comunque entrambi i titoli piloti e costruttori al termine della stagione 2006."}
{"id": "534984", "revid": "287204", "url": "https://it.wikipedia.org/wiki?curid=534984", "title": "Frodi mercantili e sanitarie", "text": "La voce intende elencare le possibili frodi mercantili e sanitarie."}
{"id": "534988", "revid": "1305772", "url": "https://it.wikipedia.org/wiki?curid=534988", "title": "Risonanza magnetica funzionale", "text": "La risonanza magnetica funzionale, abbreviata RMF o fMRI (\"Functional Magnetic Resonance Imaging\"), \u00e8 una tecnica di imaging biomedico che consiste nell'uso dell'imaging a risonanza magnetica per valutare la \"funzionalit\u00e0\" di un organo o un apparato, in maniera complementare all'imaging \"morfologico\".\nSebbene \"risonanza magnetica funzionale\" sia una terminologia generica, ovvero applicabile a qualsiasi tecnica di imaging a risonanza magnetica che dia informazioni aggiuntive rispetto alla semplice morfologia (ad esempio imaging metabolico, quantificazione del flusso sanguigno, imaging dei movimenti cardiaci etc.), essa \u00e8 spesso usata come sinonimo di risonanza magnetica funzionale \"neuronale\", una delle tecniche di neuroimaging funzionale di sviluppo pi\u00f9 recente.\nQuesta tecnica \u00e8 in grado di visualizzare la risposta emodinamica (cambiamenti nel contenuto di ossigeno del parenchima e dei capillari) correlata all'attivit\u00e0 neuronale del cervello o del midollo spinale, nell'uomo o in altri animali.\nIntroduzione.\nDa pi\u00f9 di cento anni, \u00e8 noto che le variazioni del flusso sanguigno e dell'ossigenazione sanguigna nel cervello (emodinamica) sono strettamente correlate all'attivit\u00e0 neurale. Charles Scott Sherrington e Charles S. Roy vengono frequentemente citati come i primi ad aver postulato, nel 1890, che il cervello possiede \u2018meccanismi intrinseci attraverso i quali il suo supporto vascolare pu\u00f2 variare localmente in corrispondenza di variazioni locali dell\u2019attivit\u00e0 funzionale\u2019 (Kullmann, 2014. Brain. Editorial 137:307). Ma la prima tra le evidenze sperimentali \u00e8 stata invece fornita a fine Ottocento dal fisiologo italiano Angelo Mosso, inventore della prima tecnica di neuroimaging funzionale della storia, conosciuta come \u2018bilancia della circolazione umana\u2019 e capace di misurare in modo non invasivo la ridistribuzione del sangue durante l\u2019attivit\u00e0 emotiva e intellettuale.Il manoscritto che descrive i primi esprimenti fatti con la \u2018bilancia della circolazione umana\u2019 \u00e8 stato riscoperto da Stefano Sandrone e colleghi nel 2013..\nQuando le cellule nervose sono attive, consumano l'ossigeno trasportato dall'emoglobina degli eritrociti che attraversano i capillari sanguigni locali. Effetto di questo consumo di ossigeno \u00e8 un aumento del flusso sanguigno nelle regioni ove si verifica maggiore attivit\u00e0 neurale, che avviene con un ritardo da 1 a 5 secondi circa. Tale \"risposta emodinamica\" raggiunge un picco in 4-5 secondi, prima di tornare a diminuire fino al livello iniziale (in genere scende anche sotto di esso): si hanno cos\u00ec, oltre che variazioni del flusso sanguigno cerebrale, anche modificazioni localizzate del volume sanguigno cerebrale e della concentrazione relativa di ossiemoglobina (emoglobina ossigenata) e deossiemoglobina (emoglobina non ossigenata).\nL'emoglobina \u00e8 diamagnetica quando ossigenata, ma paramagnetica quando non ossigenata e il segnale dato dal sangue nella risonanza magnetica nucleare (RMN) varia in funzione del livello di ossigenazione. Questi differenti segnali possono essere rilevati usando un'appropriata sequenza di impulsi RMN, ad esempio il contrasto Blood Oxygenation Level Dependent (BOLD). Maggiori intensit\u00e0 del segnale BOLD derivano da una riduzione della concentrazione di emoglobina non ossigenata, dal momento che la suscettivit\u00e0 magnetica del sangue risulta avere un valore pi\u00f9 vicino a quello dei tessuti.\nMediante analisi con scanner per imaging a risonanza magnetica, usando parametri sensibili alla variazione della suscettivit\u00e0 magnetica, \u00e8 possibile stimare le variazioni del contrasto BOLD, che possono risultare di segno positivo o negativo in funzione delle variazioni relative del flusso sanguigno cerebrale e del consumo d'ossigeno. Incrementi del flusso sanguigno cerebrale, in proporzione superiori all'aumento del consumo d'ossigeno, porteranno ad un maggiore segnale BOLD; viceversa, diminuzioni nel flusso, di maggiore entit\u00e0 rispetto alle variazioni del consumo d'ossigeno, causeranno minore intensit\u00e0 del segnale BOLD.\nLa scoperta dei principi chiave della risonanza magnetica funzionale e del segnale BOLD \u00e8 accreditata a Seiji Ogawa e Kenneth Kwong.\nBOLD e attivit\u00e0 neurale.\nLa corretta relazione tra segnali neurali e BOLD \u00e8 ancora oggetto di ricerca, ma, in generale, le modifiche del segnale BOLD sono correlate alle variazioni del flusso sanguigno. Numerosi studi, svolti negli ultimi decenni, hanno identificato un accoppiamento tra il flusso sanguigno e il tasso metabolico; ovvero l'apporto di sangue \u00e8 strettamente regolato nello spazio e nel tempo in funzione dell'apporto delle sostanze nutrienti necessarie al metabolismo del cervello. Ad ogni modo, i neuroscienziati stanno ricercando una relazione pi\u00f9 diretta tra l'apporto di sangue e gli input/output neurali che possono essere collegati sia all'attivit\u00e0 elettrica osservabile che ai modelli circuitali della funzione cerebrale.\nLe osservazioni sulle correnti elettriche indicherebbero che i potenziali di campo locale, indici dell'attivit\u00e0 elettrica integrata, hanno una maggiore correlazione con il flusso sanguigno rispetto ai potenziali d'azione che sono pi\u00f9 direttamente in relazione con le comunicazioni neurali. Tuttavia, nessuna misura della sola attivit\u00e0 elettrica ha fornito un'adeguata correlazione con il metabolismo e l'apporto di sangue in ampie e dinamiche gamme sperimentali. Presumibilmente, ci\u00f2 riflette la complessa natura dei processi metabolici, di cui fa parte anche l'attivit\u00e0 elettrica. Alcune recenti ricerche hanno suggerito che l'aumento nel flusso sanguigno cerebrale, che segue l'attivit\u00e0 neurale, non sarebbe correlato alla richiesta metabolica della regione cerebrale, ma sarebbe piuttosto guidato dalla presenza di neurotrasmettitori, in particolare l'acido glutammico.\nRisultati di recenti ricerche suggeriscono che un lieve calo iniziale precedente al segnale BOLD positivo avrebbe dimensione pi\u00f9 localizzata e sarebbe in relazione con le diminuzioni locali della concentrazione d'ossigeno nei tessuti (forse riflettendo l'aumentato metabolismo locale durante l'attivazione dei neuroni). Con l'analisi di questo segnale BOLD negativo e maggiormente localizzato, \u00e8 stato possibile l'imaging delle colonne di dominanza oculare nella corteccia visiva primaria con una risoluzione di circa 0,5\u00a0mm. Tuttavia, il segnale BOLD negativo iniziale \u00e8 debole e pu\u00f2 essere rilevato sono con l'uso di scanner potenti, con campi magnetici di almeno 3 tesla. Il segnale \u00e8 anche molto meno intenso rispetto al normale segnale BOLD positivo, cosa che rende difficile l'estrazione di esso dal rumore di fondo. Inoltre, questa piccola variazione avviene in circa 1-2 secondi dall'inizio dello stimolo e potrebbe non essere rilevata quando i segnali sono registrati con lunghi tempi di ripetizione. Se il tempo di ripetizione \u00e8 sufficientemente basso, l'osservazione del segnale negativo pu\u00f2 essere falsata dall'aumentata velocit\u00e0 della risposta del flusso sanguigno cerebrale, causata dall'eventuale consumo di sostanze vasoattive (come la caffeina).\nIl segnale BOLD \u00e8 generato dal complessivo afflusso sanguigno cerebrale da parte delle grandi arterie e vene, piccole arteriole e venule e da parte dei capillari. I risultati sperimentali indicano che il segnale BOLD pu\u00f2 essere stimato dai vasi pi\u00f9 piccoli, quindi pi\u00f9 vicini ai neuroni attivi, usando campi magnetici pi\u00f9 intensi. Per esempio, mentre circa il 70% del segnale BOLD deriva dai vasi maggiori in uno scanner da 1,5 tesla, circa il 70% deriva dai vasi minori in uno scanner da 4 tesla. Inoltre, l'entit\u00e0 del segnale BOLD varia circa in proporzione al quadrato dell'intensit\u00e0 del campo magnetico. Vi \u00e8 stato quindi uno aumento dell'attenzione nei confronti di scanner a campo pi\u00f9 intenso, sia per migliorare la localizzazione delle misure che per aumentare il segnale rilevabile. Negli ultimi anni sono stati resi operativi scanner da 7 tesla e sono in sviluppo scanner sperimentali da 8 e da 9 tesla.\nTecnica.\nIl segnale BOLD \u00e8 misurato mediante rapida acquisizione volumetrica di immagini con contrasto a pesata T2 o T2*. Tali immagini possono essere acquisite con discreta risoluzione spaziale e temporale: esse sono acquisite con periodo che va da 1 a 4 secondi e ciascun voxel rappresenta un cubo di tessuto di circa 2-4 mm per lato. Recenti sviluppi tecnologici, come l'uso di intensi campi magnetici e ricezione a radiofrequenza multicanale, hanno reso possibile una risoluzione spaziale sulla scala del millimetro. Le risposte agli stimoli, distanti l'una dall'altra circa uno o due secondi, sono distinguibili mediante un metodo noto come \"risonanza magnetica funzionale event-related\", mentre il tempo totale di svolgimento di una risposta BOLD ad un breve stimolo dura circa 15 secondi, a causa dell'intenso segnale positivo.\nDiscipline coinvolte.\nI principi su cui si basa la FMRI coinvolgono varie discipline scientifiche; l'uso efficace nella ricerca e lo studio di questa tecnica richiedono buone conoscenze relative ai seguenti campi:\nValenza della RMF.\nFin dalla sua introduzione, la RMF \u00e8 stata fortemente criticata sia come tecnica di ricerca, sia per l'interpretazione dei suoi risultati.\nCritiche generiche.\nCome per ogni altra tecnica, la valenza della RMF \u00e8 fortemente influenzata dalla progettazione dell'esperimento che ne coinvolge l'uso. Molti ricercatori hanno usato la RMF invano poich\u00e9 non avevano adeguate conoscenze di tutti gli aspetti coinvolti nella tecnica, o perch\u00e9 hanno ricevuto insegnamenti in discipline caratterizzate da meno rigore rispetto ai rami della psicologia e delle neuroscienze qui coinvolti. L'uso inefficace della tecnica \u00e8 un problema, ma non dovuto alle caratteristiche della tecnica in s\u00e9.\nUtilizzo commerciale.\nAlmeno due aziende si sono attrezzate per l'uso della RMF come \"macchina della verit\u00e0\". I segnali ottenuti dallo scanner RMF sono visualizzati su uno schermo, dove vengono evidenziate le regioni cerebrali attive. A seconda delle regioni pi\u00f9 attive, si ritiene sia possibile determinare se un soggetto stia dicendo la verit\u00e0 o meno. Questo utilizzo \u00e8 nato piuttosto recentemente e i suoi sostenitori sperano possa sostituire le precedenti tecniche di rivelazione, come il poligrafo, tuttavia vi sono dubbi sulla scientificit\u00e0 di questi metodi.\nEsecuzione dell'esame.\nI soggetti che partecipano ad un esame di RMF devono semplicemente stendersi sul lettino dello scanner. Sono solitamente usati dei cuscinetti morbidi per impedire che piccoli movimenti possano interferire con la misurazione. Alcuni laboratori adoperano uno strumento fatto per essere morso dal paziente in modo che la testa rimanga ferma, ma non \u00e8 pratica molto diffusa dato che causa spesso disagio. \u00c8 possibile correggere l'effetto di piccolissimi movimenti nella fase di post-elaborazione dei dati, ma oltre i tre millimetri di spostamento la misura \u00e8 irrimediabilmente invalidata. Il problema del movimento emerge con tutti i pazienti, ma specialmente con soggetti che non sono fisicamente o emotivamente preparati ad esami, anche brevi, di questo tipo (ad esempio persone affette da malattia di Alzheimer, schizofrenia o bambini piccoli). In questo genere di soggetti, possono essere usate varie tecniche di \"reinforcement\" per attenuare gli artefatti, ma in generale le soluzioni consistono nel progettare un paradigma compatibile con questi pazienti.\nUn esame RMF ha una durata generalmente compresa tra 15 minuti e due ore, dipendentemente dall'obiettivo dello studio. I soggetti possono essere sottoposti a vari test come visione di video, ascolto di suoni, percezione di odori, esecuzione di operazioni cognitive come memorizzare o immaginare qualcosa, premere alcuni pulsanti o altri tipi di compiti. I ricercatori devono fornire dettagliate istruzioni e descrizioni dello schema dell'esperimento a ciascun soggetto, che deve fornire di conseguenza il consenso informato per la procedura.\nLa sicurezza \u00e8 un importante fattore in tutti gli esperimenti coinvolgenti la RMF. I soggetti devono assicurarsi di essere nelle condizioni di compiere un esame che coinvolga la RMN. A causa della tecnica usata (RMN), \u00e8 infatti presente un campo magnetico molto intenso in prossimit\u00e0 dello scanner (1,5 T o pi\u00f9). I pazienti devono prima essere esaminati attentamente per individuare qualsiasi tipo di oggetto ferromagnetico (orologi, occhiali, pacemaker, placche ossee, viti ossee etc.) che renderebbe pericoloso anche solo l'avvicinamento allo scanner. Se gli oggetti di questo tipo non sono rimovibili, come avviene per i dispositivi medici, non \u00e8 possibile effettuare l'esame.\nTecniche simili.\nOltre alla fMRI vi sono altre tecniche complementari per lo studio dell'attivit\u00e0 cerebrale mediante la risonanza magnetica nucleare.\nMRI con contrasto.\nL'iniezione di un mezzo di contrasto, come ossido di ferro coperto da zucchero o amido (per renderlo non individuabile da parte del sistema immunitario), causa un'interferenza locale nel campo magnetico, misurabile con lo scanner per imaging a risonanza magnetica (MRI). I segnali associati a questo tipo di mezzi di contrasto sono proporzionali al volume sanguigno cerebrale. Sebbene questo metodo semi-invasivo presenti uno svantaggio considerevole nello studio della funzione cerebrale in soggetti normali, permette una sensibilit\u00e0 di misurazione molto pi\u00f9 elevata rispetto alla misura del segnale BOLD, cosa che potrebbe permettere l'eseguibilit\u00e0 di esami simili ad una popolazione pi\u00f9 numerosa. Sono oggetto di ricerca altri metodi per rilevare il volume sanguigno che non richiedano iniezioni, tuttavia si pensa che non si possa raggiungere con altre tecniche la sensibilit\u00e0 fornita dall'iniezione di un mezzo di contrasto.\nImaging spettroscopico a risonanza magnetica.\nL'imaging spettroscopico a risonanza magnetica \u00e8 un altro esame basato sulla RMN per valutare le funzioni del cervello. \nMentre la semplice spettroscopia a risonanza magnetica (MRS) non prevede nessuna risoluzione spaziale, considerando la totalit\u00e0 del campione presente nello scanner, l'imaging spettroscopico consiste nella valutazione delle specie chimiche presenti in piccole regioni (dell'ordine di 1\u00a0cm\u00b3).\nLa valutazione spettroscopica \u00e8 possibile in quanto i protoni degli atomi di idrogeno possiedono propriet\u00e0 risonanti differenti in funzione dell'ambiente chimico in cui si trovano, ovvero la molecola alla quale sono legati (acqua o proteine ad esempio). Il risultato dell'imaging spettroscopico pu\u00f2 essere letto o come una serie di immagini. ognuna rappresentatante una diversa specie chimica, oppure come una serie di spettri, ognuno associato ad una specifica locazione spaziale.\nIl grafico dello spettro \u00e8 composto da una serie di picchi, ognuno dei quali corrisponde ad una diversa molecola contenente idrogeno. L'area sottostante al picco di ciascuna risonanza fornisce una misura quantitativa della concentrazione del composto. Il picco maggiore \u00e8 dato dall'acqua, ma sono distinguibili anche picchi per colina, creatina, n-acetilaspartato (NAA) e acido lattico. Il NAA \u00e8 sostanzialmente inattivo nei neuroni, fungendo da precursore per il glutammato e da deposito per i gruppi acetile, usati nella sintesi degli acidi grassi; la sua concentrazione \u00e8 per\u00f2 un'approssimazione ragionevole dello stato di integrit\u00e0 e funzionalit\u00e0 dei neuroni. Malattie cerebrali (schizofrenia, ictus, alcuni tipi di tumore, sclerosi multipla) possono essere caratterizzate da alterazioni locali nei livelli di NAA comparati con soggetti sani. La creatina \u00e8 usata come valore di controllo relativo, dal momento che i suoi livelli rimangono pressoch\u00e9 costanti. I livelli di colina e lattato sono invece usati per valutare tumori cerebrali.\nImaging con tensore di diffusione.\nL'imaging con tensore di diffusione (DTI, \"diffusion tensor imaging\") consiste nell'utilizzo della risonanza magnetica per la misura della connettitivit\u00e0 anatomica tra le aree. Tecnicamente, non \u00e8 propriamente una tecnica di imaging funzionale poich\u00e9 non misura dinamicamente le variazioni della funzione cerebrale; le rilevazioni di connettivit\u00e0 sono quindi complementari alle immagini funzionali della corteccia cerebrale, fornite dal segnale BOLD nella RMF. I fasci di sostanza bianca trasportano l'informazione funzionale tra le diverse aree cerebrali e la diffusione molecolare dell'acqua \u00e8 ostacolata in corrispondenza degli assi di tali fasci. La misura della diffusione dell'acqua pu\u00f2 quindi rivelare informazioni sulla posizione e la morfologia dei grandi canali di sostanza bianca. Malattie che alterano la normale organizzazione o integrit\u00e0 della sostanza bianca cerebrale (come la sclerosi multipla) hanno un impatto di tipo quantitativo sugli esami di tipo DTI.\nArterial spin labeling.\nLa tecnica dell\"'arterial spin labeling\" (ASL) consiste nel marcare magneticamente l'afflusso prossimale di sangue affluente ad una determinata area di tessuto: in questo caso, il segnale rilevato nel tessuto \u00e8 proporzionale al flusso sanguigno, si ha cio\u00e8 una misura di perfusione. Questa tecnica fornisce una quantit\u00e0 maggiore di informazioni fisiologiche quantitative rispetto al segnale BOLD e ha la stessa sensibilit\u00e0 nel rilevare le variazioni localizzate dell'attivit\u00e0 indotte dallo svolgimento di azioni da parte del soggetto; tuttavia \u00e8 ancora in fase sperimentale a causa della bassa stabilit\u00e0 e della bassa risoluzione spaziale ottenibile.\nPET di perfusione cerebrale.\nLa tomografia ad emissione di positroni (PET) pu\u00f2 essere usata per ottenere informazioni sul metabolismo cerebrale e specificamente sulla perfusione delle varie aree cerebrali. Come gi\u00e0 visto per l'\"arterial spin labeling\", la perfusione pu\u00f2 essere correlata con l'attivazione funzionale. Nonostante sia stato recentemente provato che le tecniche di misura di perfusione basate su MRI e PET danno risultati statisticamente equivalenti, la PET \u00e8 attualmente lo standard di riferimento, in quanto maggiormente validata. Rispetto alla risonanza magnetica, la PET ha un rapporto segnale-rumore molto pi\u00f9 alto, in quanto il segnale ricevuto proviene esclusivamente dal tracciante radioattivo e non dai tessuti circostanti, a scapito per\u00f2 di una pi\u00f9 bassa risoluzione spaziale (5x5\u00a0mm\u00b2) e temporale (15s). La PET \u00e8 inoltre molto pi\u00f9 costosa e dannosa per il paziente in quanto richiede la preparazione del tracciante radioattivo. In generale, la PET pu\u00f2 essere considerata meno efficace rispetto alla fMRI per studi di carattere funzionale\nAnalisi dei dati della fMRI.\nL'obiettivo ultimo dell'analisi dei dati forniti dalla RMF \u00e8 di rilevare i collegamenti tra l'attivazione del cervello e i compiti che il soggetto esegue durante la scansione. Il segnale BOLD conseguente all'attivazione \u00e8 per\u00f2 relativamente debole, quindi altre sorgenti di rumore nei dati acquisiti devono essere controllate attentamente. Ci\u00f2 significa che, prima che l'analisi statistica sull'attivazione possa iniziare, deve essere eseguita una serie di fasi di elaborazione delle immagini acquisite\nIn una normale scansione RMF, il volume tridimensionale della testa del soggetto \u00e8 scansionato ogni uno o due secondi con una sequenza di impulsi echo-planar imaging (EPI), producendo per ciascuna sessione una quantit\u00e0 di immagini compresa tra qualche centinaio e qualche migliaio. Per la natura della tecnica usata, le immagini sono acquisite in un k-spazio e devono essere riconvertite in uno spazio normale per essere utilizzabili. A causa di limitazioni tecniche, i campioni non sono acquisiti su una griglia, quindi le imperfezioni dello scanner (come variazioni termiche e rumore di picco) introducono ulteriori distorsioni. Piccoli movimenti del soggetto, il suo battito cardiaco e la sua respirazione possono anch'essi influire sulle immagini.\nLa situazione pi\u00f9 comune vede i ricercatori utilizzare una sequenza di impulsi indicata dal produttore dello scanner, ad esempio una sequenza EPI bustrofedica. Il software della piattaforma dello scanner esegue esso stesso la ricostruzione delle immagini dal k-spazio. Durante questa fase viene persa parte dell'informazione, in particolare la fase complessa del segnale ricostruito. Alcuni tipi di artefatti, come il rumore di picco, diventano pi\u00f9 difficili da rimuovere dopo la ricostruzione, ma si ritiene siano relativamente poco influenti. Per sequenze di impulsi non indicate dal produttore, ad esempio EPI a spirale, la ricostruzione deve essere eseguita da software su una piattaforma separata.\nDopo la ricostruzione, l'output della sessione di scansione consiste in una serie di immagini tridimensionali del cervello. Le pi\u00f9 comuni correzioni eseguite su tali immagini sono la correzione dei movimenti e la correzione degli effetti fisiologici. Possono essere eseguite ulteriori correzioni e filtraggi spaziali e/o temporali. Se si ritiene che il compito eseguito dal soggetto produca impulsi di attivazione troppo brevi rispetto al tempo di risposta BOLD (nell'ordine dei 6 secondi), pu\u00f2 essere eseguito un filtraggio temporale per tentare di escludere la risposta BOLD e ripristinare il pattern temporale di attivazione.\nA questo punto i dati forniscono una serie temporale di campioni per ogni voxel del volume scansionato. Sono poi usati vari metodi per collegare la serie di voxel al compito eseguito dal soggetto, allo scopo di produrre mappe di attivazione dipendente da esso."}
{"id": "534990", "revid": "184755", "url": "https://it.wikipedia.org/wiki?curid=534990", "title": "Tecniche di rilassamento", "text": "Esiste una serie di tecniche di rilassamento di varia natura. Secondo i sostenitori dei diversi metodi, alcuni dei quali privi di prove scientifiche a supporto, avrebbero in comune lo scopo di favorire il benessere dell'individuo."}
{"id": "534994", "revid": "22475", "url": "https://it.wikipedia.org/wiki?curid=534994", "title": "Disturbo da stress post-traumatico", "text": "Il disturbo da stress post-traumatico (PTSD, \"post-traumatic stress disorder\"), in psicologia e psichiatria \u00e8 l'insieme delle forti sofferenze psicologiche che conseguono a un evento traumatico, catastrofico o violento subito.\n\u00c8 denominato anche nevrosi da guerra, proprio perch\u00e9 inizialmente riscontrato in soldati coinvolti in pesanti combattimenti o in situazioni belliche di particolare drammaticit\u00e0 (con definizioni e sottotipi diversi: \"Combat Stress Reaction\", \"Battle Fatigue\", \"Shell shock\"), o anche come conseguenza di atti di mobbing. La risposta che il soggetto pu\u00f2 fornire include incubi, flashback e un profondo disagio psichico di fronte a eventi o persone che gli ricordano l'evento traumatico.\nStoria.\nAnche se la descrizione delle classiche sintomatologie post-traumatiche \u00e8 reperibile anche in testi molto antichi (dall'Epopea di Gilgamesh e dall'Iliade in poi), lo studio delle sindromi post-traumatiche strutturate inizi\u00f2 ad articolarsi compiutamente durante la prima guerra mondiale (anche se le prime osservazioni cliniche strutturate di merito risalgono alla guerra di secessione americana e alla guerra russo-giapponese), per opera degli psichiatri militari dei diversi schieramenti. Dopo le iniziali difficolt\u00e0 di classificazione nosografica, sia gli psichiatri di scuola \"classica\" (come i francesi Jean Lhermitte e Roissy, gli inglesi William Rivers e Charles Myers, lo statunitense Thomas Salmon, ecc.) sia quelli di scuola psicoanalitica (Freud stesso, Viktor Tausk, Karl Abraham, S\u00e1ndor Ferenczi, ecc.) iniziarono a ipotizzare la parziale autonomia nosologica delle sindromi traumatiche conseguenti all'esposizione a intensi eventi bellici.\nQueste prime riflessioni psicopatologiche ebbero conseguenze importanti anche sulla nosologia psicoanalitica negli anni successivi alla guerra. Durante la seconda guerra mondiale e la guerra di Corea gli psichiatri militari (soprattutto statunitensi e inglesi, tra cui Wilfred Bion e S. H. Foulkes) ripresero gli spunti dei loro colleghi della generazione precedente, e iniziarono a sviluppare trattamenti specifici per le sindromi traumatiche nel personale militare.\nCon la guerra del Vietnam la prevalenza delle sindromi post-traumatiche nel personale militare inizi\u00f2 a manifestarsi in proporzioni ancora pi\u00f9 ampie, e il tema inizi\u00f2 a essere portato all'attenzione dell'opinione pubblica. Le \"lobby\" dei veterani statunitensi della guerra del Vietnam, con l'assistenza di alcuni psichiatri sensibilizzati al problema, riuscirono infine a ottenere, alla fine degli anni 1970, il reinserimento anche formale delle sindromi traumatiche nel DSM, la principale classificazione nosografica internazionale di ambito psichiatrico, con l'importante risultato di poter finalmente ottenere il riconoscimento e il rimborso delle relative terapie psichiatriche dalle assicurazioni sanitarie private e dal sistema della \"Veteran Administration\" (che, in assenza di una classificazione nosografica precisa delle sindromi stesse, si rifiutavano spesso di riconoscerle da un punto di vista formale). Il DSM-III del 1980 introdusse quindi la diagnosi di \"Post-Traumatic Stress Disorder\", riprendendo e modificando la \"vecchia\" definizione di \"Gross Stress Reaction\" che era presente nella prima versione del manuale.\nCaratteristiche cliniche.\nQuesto disturbo rappresenta dunque la possibile risposta di un soggetto a un evento critico abnorme (terremoti, incendi, nubifragi, incidenti stradali, abusi sessuali, atti di violenza subiti o di cui si \u00e8 stati testimoni, attentati, azioni belliche, ecc.), anche se si contesta la diffusione della diagnosi di disturbo post-traumatico da stress tra i richiedenti asilo, anche per le vittime di tortura.\nIn molti casi pu\u00f2 essere adeguatamente affrontato in sede clinica attraverso trattamenti psicoterapeutici specifici, diretti sia alla vittima sia (in funzione di supporto, quando necessario e possibile) alla sua famiglia. Quando necessario, la psicoterapia psicotraumatologica pu\u00f2 eventualmente essere coadiuvata da una specifica terapia farmacologica.\n\u00c8 importante ricordare che la maggior parte delle persone, anche se vive eventi potenzialmente traumatici, subisce solo delle reazioni emotive transitorie (\"reazioni normali a eventi anormali\") che, seppur dolorose, raramente si trasformano in un vero e proprio PTSD strutturato. Si valuta che la prevalenza \"lifetime\" del PTSD in una popolazione normale sia del 7,8%.\nIl PTSD pu\u00f2 prodursi a partire da poche settimane dall'evento (anche se sintomatologie similari, definite di ASD/DAS - disturbo acuto da stress, possono prodursi anche dalle prime ore post-evento), e perdurare per molto tempo; in altri casi, il disturbo si manifesta a una certa distanza di tempo dall'evento, anche dopo diversi mesi (PTSD tipo \"Delayed Onset\").\nClassificazioni DSM-IV-TR.\nI pazienti con PTSD vengono abitualmente classificati in tre categorie, in base al loro tipo di coinvolgimento nell'evento critico che ha originato il disturbo:\nI principali disturbi, accusati dalla maggior parte dei pazienti, sono riassunti dalla cosiddetta \"triade sintomatologica\", per come definita dalla classificazione del DSM-IV-TR: \"intrusioni\", \"evitamento\", \"hyperarousal\" (iperattivazione psicofisiologica). In particolare, si possono riscontrare tra gli altri sintomi:\nIn alcuni casi, la persona colpita cerca \"sollievo\" (spesso peggiorando la situazione) con abusi di:\nSpesso sono associati sensi di colpa per quello che \u00e8 successo o come ci si \u00e8 comportati (o per il non aver potuto evitare il fatto), sensi di colpa che sono spesso esagerati e incongruenti con il reale svolgimento dei fatti e delle responsabilit\u00e0 oggettive (sono detti anche complessi di colpa del sopravvissuto); spesso, sono compresenti anche forme medio-gravi di depressione e/o ansia generalizzata.\nIn alcuni casi si vengono a produrre delle significative tensioni familiari, che possono mettere in difficolt\u00e0 i parenti della persona con PTSD.\n\u00c8 quindi importante riferirsi a un professionista specializzato, psicoterapeuta e/o psichiatra, per affrontare il disturbo il prima possibile, perch\u00e9 con un adeguato trattamento \u00e8 possibile risolverne la sintomatologia o mitigarla in maniera significativa (in molti casi, anche se si \u00e8 gi\u00e0 instaurata da anni).\nGrande attenzione al tema delle sequele post-traumatiche ha iniziato a essere posta, in anni recenti, anche nell'ambito della medicina delle migrazioni e della cooperazione sanitaria internazionale (a causa dell'elevato numero di sindromi traumatiche, in bambini e adulti, in contesti di guerra, violenza, povert\u00e0).\nL'Associazione multidisciplinare per gli studi psichedelici (MAPS) ha ricevuto l'approvazione della FDA e la designazione \"Breakthrough Therapy\" per gli studi di fase 3 con psicoterapia assistita con MDMA per disturbo da stress post-traumatico.\nDiagnosi.\nLa diagnosi di PTSD necessita che i sintomi siano sempre conseguenza di un evento critico, ma l'aver vissuto un'esperienza critica di per s\u00e9 non genera automaticamente un disturbo post-traumatico. La prevalenza \"lifetime\" nella popolazione generale \u00e8 infatti di circa il 6,8%, con una variabilit\u00e0 dovuta al tipo di evento, al significato soggettivo che esso assume, e al diverso equilibrio dei fattori psicosociali di tipo protettivo o di rischio..\nNel DSM-5 (2013) il PTSD \u00e8 collocato nel capitolo dei \"disturbi correlati a eventi traumatici e stressanti\".\nLa diagnosi nei bambini pu\u00f2 invece essere affidata al CD0-3R, dove il PTSD rientra nel primo asse.\nPredisposizioni.\nUna causa primaria sono i traumi subiti nell'infanzia, che aumentano le probabilit\u00e0 di sviluppare un PTSD da adulti in quanto il cervello in via di sviluppo viene colpito dal trauma in modo diverso rispetto al cervello adulto.\nCome la maggior parte dei disturbi psichiatrici, il disturbo comporta l'interazione di una predisposizione genetica con un innesco ambientale.\nSu 100 persone esposte allo stesso evento traumatico circa 4 uomini e 10 donne svilupperebbero il disturbo."}
{"id": "534997", "revid": "339392", "url": "https://it.wikipedia.org/wiki?curid=534997", "title": "Post Traumatic Stress Disorder", "text": ""}
{"id": "535001", "revid": "339392", "url": "https://it.wikipedia.org/wiki?curid=535001", "title": "Nevrosi da guerra", "text": ""}
{"id": "535004", "revid": "70873", "url": "https://it.wikipedia.org/wiki?curid=535004", "title": "Sheldon L. Glashow", "text": ""}
{"id": "535005", "revid": "1543377", "url": "https://it.wikipedia.org/wiki?curid=535005", "title": "Candidosi", "text": "La candidosi, detta anche ricotta, candidiasi o moniliasi, \u00e8 un'infezione da funghi del genere \"Candida\", di cui \"Candida albicans\" \u00e8 il pi\u00f9 comune. La candidosi della bocca \u00e8 volgarmente chiamata mughetto.\nLa candidosi comprende le infezioni che vanno dal livello superficiale, come ad esempio il mughetto orale e le vaginiti, a quelle sistemiche potenzialmente mortali. Le infezioni da candida di quest'ultima categoria sono anche denominate candidemia e sono solitamente limitate alle persone gravemente immunocompromesse, come i malati di cancro, i trapiantati, gli affetti da AIDS cos\u00ec come i pazienti non traumatici sottoposti a intervento chirurgico di emergenza.\nLe infezioni superficiali della pelle e delle membrane mucose causate dalla candida sono responsabili di infiammazioni locali e di sensazioni di disagio in molte popolazioni umane. La malattia \u00e8 sempre chiaramente imputabile alla presenza degli agenti patogeni opportunisti del genere Candida, ma la candidiasi descrive un numero di sindromi patologiche diverse che spesso differiscono nelle loro cause e nella prognosi.\nStoria.\nLa prima descrizione di quello che sembra essere il mughetto orale, risale al tempo di Ippocrate, intorno al 460-370 a.C..\nIl genere e la specie di \"Candida albicans C.\" sono stati descritti dalla botanica Christine Marie Berkhout nella sua tesi di dottorato presso l'Universit\u00e0 di Utrecht nel 1923. Nel corso degli anni, la classificazione dei generi e delle specie si \u00e8 evoluta. I nomi obsoleti per questo genere includono \"Mycotorula\" e \"Torulopsis\". La specie inoltre \u00e8 stata conosciuta in passato come \"Monilia albicans\" e \"Oidium albicans\". La classificazione attuale \u00e8 \"nomen conservandum\", il che significa che il nome \u00e8 autorizzato per l'uso da parte dell\"'International Botanical Congress\" (IBC).\nIl genere Candida comprende circa 150 specie diverse, tuttavia, solo poche sono note come causa di infezioni umane. La \"Candida albicans\" \u00e8 la specie patogena pi\u00f9 significativa. Altre specie patogene Candida nell'uomo comprendono \"C. tropicalis\", \"C. glabrata\", \"C. krusei\", \"C. parapsilosis\", \"C. dubliniensis\" e \"C. lusitaniae\".\nSegni e sintomi.\nLa maggior parte delle infezioni da \"Candida\" sono curabili e portano a complicazioni minime, come arrossamento, prurito e fastidio, anche se, in certe popolazioni, le complicanze possono avere esiti gravi o addirittura fatali se non opportunamente trattate. In certi casi la candida non d\u00e0 alcun sintomo. In persone immunosoppresse, la candidosi si presenta come un'infezione molto localizzata della pelle o delle membrane mucose, compresa la cavit\u00e0 orale (mughetto), la faringe o l'esofago, del tratto gastrointestinale, della vescica urinaria, o dei genitali (vagina, pene).\nLa candidosi \u00e8 una causa molto comune di irritazione vaginale, o vaginite, e pu\u00f2 verificarsi anche sui genitali maschili. Nei pazienti immunocompromessi, le infezioni da \"Candida\" possono colpire l'esofago e diventare potenzialmente sistemiche, causando una condizione molto pi\u00f9 grave, chiamata candidemia.\nI bambini, per lo pi\u00f9 di et\u00e0 compresa tra tre e nove anni di et\u00e0, possono essere colpiti da infezioni croniche da \"Candida\" della bocca; normalmente si presenta come macchie bianche intorno alla bocca.\nI sintomi della candidosi possono variare a seconda della zona interessata. Le infezione della vagina o della vulva possono causare prurito, bruciore, dolore e irritazione. Questi sintomi sono presenti anche nella pi\u00f9 comune vaginosi batterica. In uno studio del 2002 pubblicato sul \"Journal of Obstetrics and Gynecology\", solo il 33 per cento delle donne che erano in cura per una infezione da fungo in realt\u00e0 aveva una infezione fungina, mentre la maggior parte presentava una vaginosi batterica o una infezione di tipo misto.\nI sintomi di infezione dell'apparato genitale maschile includono piaghe rosse, chiazze vicino alla testa del pene o del prepuzio, forte prurito o una sensazione di bruciore.\nCause.\nI lieviti da \"Candida\" sono comunemente presenti negli esseri umani e la loro crescita \u00e8 normalmente limitata dal sistema immunitario umano e da altri microrganismi, come batteri che occupano le stesse posizioni (nicchie) nel corpo umano.\nLa \"C. albicans\" \u00e8 stata isolata dalle vagine del 19% delle donne apparentemente sane, cio\u00e8 quelle che avevano accusato lievi o nessun sintomo di infezione. L'uso esterno di detergenti o lavande o la presenza di disordini interni (ormonali o fisiologici) possono perturbare la normale flora vaginale, costituita da batteri lattici, come i \"lactobacillus\" e ci\u00f2 si traduce in una crescita eccessiva di cellule di \"Candida\" che causano i sintomi di infezione, come l'infiammazione locale. La gravidanza e l'uso di contraccettivi ormonali sono stati segnalati come fattori di rischio. Il diabete mellito e l'uso di antibiotici sono anch'essi legati ad un aumento dell'incidenza di infezioni da lieviti. Una dieta ad alto contenuto di carboidrati semplici pu\u00f2 influenzare i tassi di candidosi orale, mentre la terapia ormonale sostitutiva e i trattamenti di infertilit\u00e0 possono essere fattori predisponenti. Indossare indumenti bagnati per lungo tempo \u00e8 considerato un fattore di rischio.\nUn sistema immunitario indebolito o non sviluppato o la presenza di malattie metaboliche come il diabete sono importanti fattori predisponenti di candidosi. Le malattie o le condizioni legate alla candidiasi comprendono l'AIDS, la mononucleosi, i trattamenti per il cancro, gli steroidi, lo stress e la malnutrizione. Quasi il 15% delle persone con sistema immunitario indebolito sviluppa una malattia sistemica causata da \"Candida\". In casi estremi, queste infezioni superficiali della pelle o delle mucose possono entrare nel flusso sanguigno e causare infezioni sistemiche.\nLe cause della candidosi del pene includono: rapporti sessuali con partner infetto, bassa immunit\u00e0, uso di antibiotici e diabete. L'infezione genitale maschile \u00e8 meno comune e l'incidenza \u00e8 solo una frazione di quello delle donne, tuttavia la trasmissione con rapporti sessuali con un partner infetto non \u00e8 rara.\nUna maggiore prevalenza di colonizzazione da \"C. albicans\" \u00e8 stata segnalata in soggetti giovani con piercing. In tutto il mondo circa il 60% delle femmine ne sono colpite almeno una volta nella loro vita.\nDiagnosi.\nPer l'identificazione mediante microscopia ottica, un tampone della zona colpita viene posto su un vetrino da microscopio. Una singola goccia di soluzione di idrossido di potassio (KOH) al 10% viene aggiunta al campione. Il KOH scioglie le cellule della pelle, ma lascia intatte le cellule di \"Candida\", permettendone la visualizzazione.\nPer il metodo di coltura, un tampone sterile viene strofinato sulla superficie della pelle infetta. Il tampone viene poi posto su un terreno di coltura. Viene poi incubata a 37\u00a0\u00b0C per diversi giorni, per consentire lo sviluppo di lieviti o colonie batteriche. Le caratteristiche (come la morfologia e il colore) delle colonie possono consentire la diagnosi iniziale dell'organismo che sta causando i sintomi della malattia.\nPrevenzione.\nL'adozione di alcune norme igieniche pu\u00f2 essere utile per prevenire l'infezione da Candida a livello cutaneo (ad esempio evitando il contatto prolungato con tessuti sintetici che possono ostacolare una naturale traspirazione della pelle e non abusando di prodotti per l'igiene intima che possono alterare il pH vaginale). Inoltre si consiglia di usare il preservativo durante i rapporti sessuali.\nPoich\u00e9 la Candida \u00e8 un'infezione frequente in caso di immunosoppressione, nei pazienti con compromissione del sistema immunitario pu\u00f2 essere indicato un trattamento profilattico a base di farmaci antimicotici imidazolici o triazolici per via orale. Per ridurre il rischio di recidiva dell'infezione \u00e8 importante seguire le indicazioni relative a dosaggio e durata del trattamento prescritto. La somministrazione infatti di dosaggi subterapeutici pu\u00f2 favorire l'insorgere di resistenza, mentre l'interruzione anticipata della terapia pu\u00f2 comportare la mancata eradicazione del patogeno. Candidosi resistenti ai trattamenti farmacologici potrebbero sottendere infezioni estese o alterazioni a livello immunitario&lt;ref name=\"Pharmamedix/Candida\" &gt;&lt;/ref&gt;.\nTrattamento.\nIn ambito clinico, la candidosi \u00e8 comunemente trattata con antimicotici. I farmaci antifungini comunemente usati per trattare la candidosi sono: clotrimazolo, nistatina, fluconazolo e ketoconazolo topici.\nAd esempio, una dose di fluconazolo (150\u00a0mg assunta per via orale) \u00e8 stata segnalata come efficace per il 90% nei trattamenti di una infezione vaginale da lievito. Questa dose \u00e8 efficace solo per le infezioni vaginali da lievito. La somministrazione di dosi elevate di fluconazolo (=/&gt; 400\u00a0mg/die per via orale) \u00e8 stata associata a teratogenesi. Altri tipi di infezioni da lieviti possono richiedere dosaggi diversi. In caso di infezioni gravi possono essere utilizzati l'amfotericina B, il caspofungin o il voriconazolo. Il trattamento locale pu\u00f2 comprendere ovuli vaginali o lavande medicate.\nIl risciacquo orale con clorexidina non \u00e8 raccomandato per il trattamento di candidosi, ma \u00e8 efficace come profilassi. Il risciacquo con biossido di cloro \u00e8 stato trovato efficace contro la \"Candida\"..\nNei pazienti di et\u00e0 pediatrica con candidosi orale (mughetto), \u00e8 possibile effettuare la disinfezione delle mucose tramite garze sterili imbevute di acqua e bicarbonato.\nLa \"C. albicans\" pu\u00f2 sviluppare una resistenza ai farmaci antimicotici. Infezioni ricorrenti possono essere curabili con altri farmaci antifungini, ma si pu\u00f2 sviluppare resistenza anche a questi farmaci alternativi."}
{"id": "535006", "revid": "6923", "url": "https://it.wikipedia.org/wiki?curid=535006", "title": "Italian Music Awards", "text": "Gli Italian Music Awards sono stati dei premi ideati nel 2000 dalla Federazione Industria Musicale Italiana e consegnati per la prima volta nel 2001, con lo scopo di onorare i risultati ottenuti nel mercato discografico italiano da parte della migliore produzione musicale nazionale ed internazionale.\nStoria.\nI premi venivano assegnati da una academy costituita da un totale di 400 persone, scelte come rappresentanza di discografici, giornalisti musicali, DJ, produttori, manager, commercianti e consumatori di dischi.\nLa prima cerimonia di premiazione degli Italian Music Awards si \u00e8 tenuta il 5 febbraio 2001 ed ha riguardato i risultati ottenuti nel periodo tra il 1\u00ba dicembre 1999 e il 30 novembre 2000, mentre la quarta ed ultima premiazione si \u00e8 tenuta il 15 dicembre 2003.\nUna quinta edizione della manifestazione era stata inizialmente programmata per la fine del 2004, ma dopo essere stata rimandata al febbraio del 2005 e poi alla primavera dello stesso anno, fu cancellata a causa della mancanza di un accordo con la RAI per la trasmissione dell'evento malgrado ci\u00f2 furono comunque consegnati i premi.\nIl vuoto lasciato dalla cancellazione degli Italian Music Awards \u00e8 stato in seguito riempito dai \"Music Awards\" (nome assunto nel 2014) , avviati nel 2007 con il nome di \"Wind Music Awards\".\nPrima edizione.\nNella prima edizione, gli artisti che hanno ottenuto il maggior numero di premi sono stati i L\u00f9napop, che si sono aggiudicati 4 statuette, seguiti da Carmen Consoli, che ha vinto in due diverse categorie.\nSeconda edizione.\nLa seconda edizione del premio si \u00e8 svolta il 26 novembre 2001 ed ha visto un massiccio aumento del numero di riconoscimenti assegnati.\nTerza edizione.\nLa terza edizione della manifestazione, condotta da Piero Chiambretti, si \u00e8 svolta il 2 dicembre 2002.\nQuarta edizione.\nLa quarta ed ultima edizione degli Italian Music Awards si \u00e8 svolta nel dicembre 2003.\nQuinta edizione.\nLa quinta edizione degli Italian Music Awards avrebbe dovuto svolgersi nel febbraio 2004, ma non fu fatta, nonostante tutto furono consegnati i seguenti premi."}
{"id": "535007", "revid": "287204", "url": "https://it.wikipedia.org/wiki?curid=535007", "title": "Adam van Noort", "text": "Definito da van Mander nel 1604 un \"abilissimo pittore di personaggi\", van Noort si inserisce nel solco della pittura fiamminga piuttosto che in quella contaminata dall'arte italiana, il cui punto di contatto con la pittura nordica \u00e8 avvenuto proprio nei suoi anni. Cos\u00ec estraneo alla moda predominante, Van Noort dirigeva uno degli \"atelier\" pi\u00f9 popolari di Anversa e poteva contare un gran numero di allievi, tra cui quelli che negli anni successivi sarebbero diventati grandi maestri della pittura come Rubens (a partire dal 1592) e Van Dyck, che realizz\u00f2 un famoso ritratto del maestro.\nNoto per i suoi umori alterni, la sua vita di libertino e, spesso, la sua violenza, van Noort era sempre cosciente dei propri limiti e della bravura dei propri allievi, indirizzandoli alla carriera anche attraverso la collaborazione con l'atelier di Otto van Veen. Le sue opere furono principalmente di soggetto biblico o allegorico e non si sono conservati ritratti realizzati per la Sint-Lucasgilde (gilda di San Luca), di cui era socio."}
{"id": "535008", "revid": "1983214", "url": "https://it.wikipedia.org/wiki?curid=535008", "title": "Malerba", "text": "Il vocabolo malerba viene usato comunemente per indicare l'erba infestante. \nPu\u00f2 riferirsi anche a:"}
{"id": "535009", "revid": "1745361", "url": "https://it.wikipedia.org/wiki?curid=535009", "title": "Glossario di psicoanalisi", "text": ""}
{"id": "535010", "revid": "6923", "url": "https://it.wikipedia.org/wiki?curid=535010", "title": "Transcivetta", "text": "La Transcivetta \u00e8 una classica molto impegnativa di corsa in montagna, sia perch\u00e9 si svolge in gran parte in salita (con un dislivello di 1950 metri), sia perch\u00e9 si corre in coppia su un percorso di oltre 20\u00a0km.\nDopo la partenza presso la localit\u00e0 di Listolade, si sale lungo la Val Corpassa passando prima al Rifugio Capanna Trieste e poi, lungo una strada bianca, ci si dirige al Rifugio Mario Vazzoler.\nOltrepassate le casere Favretti, guadagnate alla fine di una rampa molto ripida, si corre lungo la Val Civetta prima di imboccare il sentiero che porta al Rifugio Tissi.\nDi qui si scende verso un pianoro per risalire poi verso il Col Negro, con un sentiero che s'impenna sino alla Forcella.\nSuperato il lago di Coldai, ancora pochi metri e si giunge alla Forcella Coldai, da dove comincia la picchiata finale verso i Piani di Pezz\u00e8."}
{"id": "535012", "revid": "1782831", "url": "https://it.wikipedia.org/wiki?curid=535012", "title": "Fondo pensione negoziale", "text": "Il fondo pensione negoziale (detto anche \"chiuso\" o \"contrattuale\" o \"ad ambito definito\") \u00e8 uno strumento di previdenza complementare.\nI \"fondi negoziali\" sono istituiti sulla base di accordi tra le organizzazioni sindacali e quelle imprenditoriali di specifici settori infatti l'adesione a questi fondi \u00e8 riservata a specifiche categorie di lavoratori (ad esempio i metalmeccanici hanno il fondo Cometa, i chimici Fonchim, i professionisti sanitari FondoSanit\u00e0).\nQuesti fondi sono alimentati dal trattamento di fine rapporto che il lavoratore matura e, volendo, da contributi del datore di lavoro e del lavoratore stesso.\nL'adesione ad un fondo \u00e8 incoraggiato da agevolazioni fiscali: le contribuzioni da busta paga, escluso il TFR, sono totalmente deducibili dal reddito complessivo con un tetto massimo di 5.164,57\u20ac annui.\nMentre per la pensione tradizionale \u00e8 chiaro il sistema di calcolo ed \u00e8 prevedibile il suo importo finale, quanto erogato da un fondo chiuso dipende da quanto versato e dai relativi rendimenti.\nPer vigilare sulla regolare amministrazione di questi fondi \u00e8 stata istituita una Commissione controllata dal Ministero del lavoro perch\u00e9, mentre nel sistema pensionistico obbligatorio i contributi previdenziali sono prelevati dal reddito da lavoro e subito spesi per pagare le pensioni ed altre prestazioni previdenziali, con una sorta di solidariet\u00e0 tra generazioni, quella versata per un fondo pensione integrativo finisce nel mercato dei capitali, dove prudenza e lungimiranza sono d'obbligo. Si richiede, quindi, trasparenza anche nelle modalit\u00e0 di offerta del prodotto derivante da questo risparmio.\nGestione.\nTali fondi sono soggetti giuridici autonomi dotati di organi propri:\nLa gestione delle risorse finanziarie di ciascun fondo \u00e8 affidata a pi\u00f9 soggetti specializzati detti \"gestori\" e che fanno riferimento a banche, compagnie di assicurazione, societ\u00e0 di gestione del risparmio. Le risorse del fondo sono invece depositate presso la banca depositaria.\nLa gestione del patrimonio dei fondi negoziali \u00e8 :\nIl mercato delle \"banche depositarie\" \u00e8 ancora pi\u00f9 concentrato:"}
{"id": "535013", "revid": "287204", "url": "https://it.wikipedia.org/wiki?curid=535013", "title": "Fondo pensione aperto", "text": "Il fondo pensione aperto (abbreviato FPA) \u00e8 uno strumento di previdenza complementare.\nI \"fondi aperti\" sono creati e gestiti da banche, assicurazioni, Sgr e Sim e poi collocati presso il pubblico. Vi possono aderire lavoratori autonomi, liberi professionisti e lavoratori dipendenti. Possono altres\u00ec aderire i familiari a carico dei lavoratori nonch\u00e9 non lavoratori.\nL'adesione pu\u00f2 avvenire in forma individuale o, se il Regolamento del Fondo lo consente, su base collettiva. In quest'ultimo caso si \u00e8 in presenza di un accordo tra il Fondo e l'azienda, relativo alle modalit\u00e0 e ai termini di contribuzione degli aderenti.\nI Fondi Pensione Aperti sono fondi a contribuzione definita e di conseguenza le prestazioni non sono determinabili a priori, ma dipendono dai contributi versati (oltre che dal rendimento degli strumenti finanziari, dal regime fiscale applicabile, ecc.)\nL'adesione ai Fondi Pensione \u00e8 incoraggiata da agevolazioni fiscali. Relativamente alla contribuzione, \u00e8 prevista la deducibilit\u00e0 dei contributi a carico del lavoratore e a carico dell'azienda fino al limite massimo di \u20ac 5.164,57. Un regime ancora pi\u00f9 favorevole \u00e8 applicato ai lavoratori di prima assunzione a partire dal 1\u00ba gennaio 2007.\nPer vigilare sulla regolare amministrazione di questi fondi \u00e8 stata istituita una Commissione controllata dal Ministero del lavoro e delle politiche sociali (COVIP - Commissione di vigilanza sui Fondi Pensione) perch\u00e9, mentre nel regime utilizzato dalla previdenza di base la contribuzione prelevata dal reddito da lavoro viene subito spesa per pagare le pensioni, con una sorta di solidariet\u00e0 tra generazioni, quella versata per un fondo pensione integrativo finisce nel mercato dei capitali, dove prudenza e lungimiranza sono d'obbligo. Si richiede, quindi, trasparenza anche nelle modalit\u00e0 di offerta del prodotto derivante da questo risparmio.\nCollegamenti esterni.\nChe cos\u2019\u00e8 un fondo pensione aperto e chi pu\u00f2 aderirvi?"}
{"id": "535018", "revid": "474175", "url": "https://it.wikipedia.org/wiki?curid=535018", "title": "Vittoriosa", "text": "Vittoriosa (in maltese Il-Birgu) \u00e8 una piccola citt\u00e0 sull'isola di Malta e, insieme a Senglea e Cospicua, fa parte delle Tre Citt\u00e0.\nGeografia.\nVittoriosa \u00e8 situata sulla sponda meridionale del Porto Grande e sorge su una penisola che origina presso la vicina cittadina di Cospicua e culmina con l'imponente Forte Sant'Angelo.\nStoria.\nLa citt\u00e0 venne fondata all'interno del Porto Grande intorno al Forte Sant'Angelo e serv\u00ec Malta come porto principale. Nel 1530 con l'arrivo dei Cavalieri Ospitalieri divenne capitale dell'isola al posto di Medina, che era nell'entroterra e non soddisfaceva i loro requisiti.\nDopo il saccheggio di Malta nel 1565 molti aiuti arrivarono ai Cavalieri dal resto dell'Europa, permettendo cos\u00ec al Gran Maestro Jean de la Valette di costruire una nuova citt\u00e0 fortificata sul Monte Sciberras, la penisola di fronte a Birgu da cui i Turchi avevano bombardato la citt\u00e0. La nuova capitale venne chiamata La Valletta dal nome del Gran Maestro, mentre Birgu ebbe il titolo di \"Citt\u00e0 Vittoriosa\".\nDopo la presa di Malta da parte di Napoleone Bonaparte nel 1798 e la sua successiva cacciata ad opera degli inglesi, la Royal Navy fece di Vittoriosa la sua base nel Mar Mediterraneo fino al 1979.\nGli abitanti sono definiti \"vittoriosani\".\nDurante la seconda guerra mondiale Vittoriosa fu duramente bombardata dall'aviazione dell'Asse a causa della presenza dei cantieri navali di Malta. Parte dell'abitato fu gravemente danneggiato e alcuni monumenti, come la Torre dell'Orologio e l'Auberge d'Allemagne andarono distrutti."}
{"id": "535021", "revid": "29244", "url": "https://it.wikipedia.org/wiki?curid=535021", "title": "Birgu", "text": ""}
{"id": "535026", "revid": "77358", "url": "https://it.wikipedia.org/wiki?curid=535026", "title": "Primo piano di proiezione ortogonale", "text": ""}
{"id": "535027", "revid": "36426", "url": "https://it.wikipedia.org/wiki?curid=535027", "title": "Concilio Ecumenico Laterano V", "text": ""}
