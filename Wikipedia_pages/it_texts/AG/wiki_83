{"id": "623224", "revid": "3115", "url": "https://it.wikipedia.org/wiki?curid=623224", "title": "Alice Bailey", "text": "Biografia.\nNel 1907 part\u00ec per gli Stati Uniti, dove trascorse il resto della vita. Ha scritto molti libri di stile e contenuto spiritualista, occultista, astrologico, teosofico e teologico (anche in riferimento al cristianesimo).\nAttivit\u00e0.\nLe sue opere, scritte fra il 1919 e il 1949, coprono una vasta gamma di sistemi e di argomenti filosofici ed esoterici quali ad esempio il rapporto tra spiritualit\u00e0 e sistema solare, la meditazione, i fondamenti psicologici e terapeutici della spiritualit\u00e0, il destino delle nazioni, e le prescrizioni morali e politiche per una societ\u00e0 del futuro. I suoi scritti forniscono poi molte informazioni sulla natura e sull'attivit\u00e0 dei mahatma, appellativo riferito ai cosiddetti \u00abMaestri di Saggezza\u00bb, ciascuno impegnato a favorire il miglioramento di settori specifici delle attivit\u00e0 umane, attraverso la collaborazione e il servizio di discepoli presenti in ogni nazione. \nA partire dagli anni ottanta del secolo scorso, le informazioni fornite dalla Bailey saranno poi ulteriormente ampliate dai lavori dello studioso scozzese Benjamin Creme. La Bailey afferm\u00f2 che la maggior parte delle sue opere le erano state dettate telepaticamente da un \u00abMaestro di Sapienza\u00bb, chiamato anche \u00abil Tibetano\u00bb e in seguito identificato con Djwhal Khul, ritenuto un maestro anche della Blavatskij.\nRiferimenti: da Blavatskij a Djwal Khul.\nLe sue opere furono grandemente influenzate dagli insegnamenti di Madame Blavatskij, pur con le dovute differenze rispetto al pensiero esoterico della prima teosofa. La Bailey scrisse anche riguardo temi religiosi, facendo ampio riferimento al patrimonio della teologia cristiana (pur se non nella sua forma ortodossa), posto che il suo pensiero rimane poco in accordo con una qualsivoglia religione specifica: la sua visione di una \u00absociet\u00e0 unificata\u00bb infatti include uno \u00abspirito globale di religione\u00bb che necessiterebbe da parte degli uomini il superamento delle loro religioni particolari per confluire nell'unica religione universale. Una societ\u00e0 unificata e una religione unificata sarebbero i due capisaldi che, nella visione escatologica della Bailey, caratterizzeranno l'ormai prossima Era dell'Acquario, secondo la concezione millenaristica propria della New Age.\nSotto la guida della Gerarchia dei Maestri di Saggezza, denominata \u00abFratellanza Bianca\u00bb, il cui capo \u00e8 Sanat Kumara, l'Era dell'Acquario sar\u00e0 inaugurata da Maitreya, ossia l'\u00abIstruttore del Mondo\u00bb, responsabile di uno dei tre dipartimenti inferiori, quello che presiede allo sviluppo della coscienza e dell'amore, identificato dalla Bailey col Cristo (imam Mahdi per i musulmani). La prossima era si caratterizzerebbe per la grande importanza attribuita a un metodo educativo che avrebbe il compito di fare \u00abdell'uomo un cittadino intelligente, un genitore saggio, una personalit\u00e0 controllata; deve metterlo in grado di compiere la sua parte nel lavoro del mondo e farne un essere che sappia vivere in pace, in armonia con il suo prossimo e disposto ad aiutarlo\u00bb.\nNel trattato intitolato \"Educazione nella Nuova Era\" (1954), Alice Bailey presenta l'insegnamento del Maestro Djwal Khul che sottolinea come ogni settore nel quale l'uomo mette a frutto i propri talenti, da quello educativo a quello politico, da quello religioso a quello economico, debba essere rivalutato, e concepito innanzitutto nel suo significato e valore spirituale: \u00abLa parola \"spirituale\" non si riferisce qui a quelle che comunemente sono dette questioni religiose. Qualsiasi attivit\u00e0 che spinga l'essere umano verso una qualche forma di sviluppo \u2013 fisico, emotivo, mentale, intuitivo, sociale \u2013 che sia avanzata rispetto al suo stato presente \u00e8 essenzialmente spirituale nella sua natura e segno di vitalit\u00e0 dell'entit\u00e0 divina interiore\u00bb.\nLa nuova era.\nL'Era dell'Acquario si caratterizzerebbe per il senso di responsabilit\u00e0 al quale sarebbero chiamati tutti gli aspiranti e discepoli, indipendentemente dalle loro nazionalit\u00e0, dai settori in cui operano, dagli orientamenti ideologici e dalle religioni professate: \u00abGli studenti devono ricordare che la devozione al Maestro o al Sentiero non bastano. I Grandi Esseri cercano dei collaboratori e lavoratori intelligenti, non la dedizione alla loro personalit\u00e0, e possono fare maggiore affidamento su uno studente che cammina indipendentemente alla luce della sua anima, che non sul devoto fanatico. La luce della sua anima riveler\u00e0 all'aspirante serio l'unit\u00e0 sottostante a tutti i gruppi e lo metter\u00e0 in grado di eliminare il veleno dell'intolleranza, il fanatismo e la separativit\u00e0 che caratterizzano le menti ristrette e i principianti sul Sentiero, e lo aiuter\u00e0 ad amarli cos\u00ec tanto, che essi cominceranno a vedere in modo pi\u00f9 reale e ad ampliare il loro orizzonte; lo metter\u00e0 in grado di giudicare realmente il valore esoterico del servizio, e soprattutto gli insegner\u00e0 a praticare quell'innocuit\u00e0 che \u00e8 la caratteristica preminente di ogni figlio di Dio\u00bb.\nFra i vari requisiti del discepolato, l'innocuit\u00e0 rappresenterebbe infatti la prima vera caratteristica di un servitore: \u00abUn'innocuit\u00e0 che non pronuncia alcuna parola che possa nuocere ad un'altra persona, che non formula alcun pensiero che possa avvelenare o causare malintesi, e che non compie alcuna azione che possa ferire anche il pi\u00f9 piccolo dei suoi fratelli; questa \u00e8 la virt\u00f9 principale che permetter\u00e0 allo studente esoterico di percorrere senza pericolo il difficile sentiero dello sviluppo. Quando l'accento \u00e8 posto sul servizio del prossimo, e la forza di vita \u00e8 indirizzata all'esterno, verso il mondo, allora si \u00e8 liberi dal pericolo, e l'aspirante pu\u00f2 meditare, aspirare e lavorare in tutta sicurezza. Il suo movente \u00e8 puro ed egli cerca di decentralizzare la personalit\u00e0 e di spostare il centro dell'attenzione da s\u00e9 al gruppo. Cos\u00ec la vita dell'anima pu\u00f2 fluire attraverso lui ed esprimersi come amore per tutti gli esseri\u00bb.\nL'Era dell'Acquario si caratterizzerebbe dunque per l'accento posto sulla condivisione e sulla fratellanza, e dunque sul riconoscimento dell'unit\u00e0 del genere umano, come di tutte le forme di vita. Da qui il richiamo a una \"societ\u00e0 unificata\", dove gli uomini possono ispirarsi a questi principi per la guida pratica della condotta e, abbandonata ogni forma di competizione, lavorare assieme per favorire la pace e la ricostruzione su basi pi\u00f9 giuste di ogni campo delle attivit\u00e0 umane: \u00abCos'\u00e8 che ostacola l'unit\u00e0 mondiale e impedisce alle Nazioni Unite quei necessari accordi che pure si attendono ansiosamente? La risposta non \u00e8 difficile e coinvolge tutti i paesi: sono il nazionalismo, il capitalismo, la competizione e la cupidigia\u00bb. Tutti vogliono sicurezza, felicit\u00e0 e convivenza pacifica, ma \u00abfinch\u00e9 le grandi Potenze, collaborando con le minori, non avranno risolto il problema economico, riconoscendo che le risorse della terra non appartengono a nessuno in particolare, ma all'umanit\u00e0 tutta, non ci sar\u00e0 vera pace. \"Petrolio, frumento, cereali appartengono a tutti gli uomini ovunque siano\"\u00bb.\nProblemi dell'umanit\u00e0 e sfruttamento del pianeta.\nNel trattato intitolato \"I problemi dell'umanit\u00e0\" (1951), Alice Bailey presenta l'analisi del Maestro Djwal Khul relativa a una serie di temi politici, economici e sociali. Questa analisi anticipa quelle che, a partire dai primi anni del XXI secolo, saranno le riflessioni dei pi\u00f9 importanti esponenti della filosofia della condivisione, come quella riguardante il problema del capitale e del lavoro.\nIl denaro, l'accumulo di attivit\u00e0 finanziarie e il possesso e lo sfruttamento organizzato delle risorse della Terra rappresentano la prossima grande sfida da affrontare per l'uomo: \u00abUn solo concetto dominante pu\u00f2 salvare oggi il mondo da una lotta economica, impedire il risorgere dei sistemi materialistici, arrestare il riemergere delle vecchie idee e mettere fine al segreto dominio degli interessi finanziari e al violento malcontento delle masse: \"credere nell'unit\u00e0 di tutti gli uomini\"\u00bb. Questa unit\u00e0 va intesa come qualcosa per cui valga la pena di combattere, deve sorreggere tutta la riorganizzazione politica, sociale e religiosa e fornire la base dei sistemi educativi. L'unicit\u00e0 degli uomini, la comprensione e l'azione leale rappresenterebbero \u00abgli unici concetti con cui costruire il mondo nuovo, abolire la competizione, porre fine allo sfruttamento di un settore umano da parte di un altro e alle sperequazioni delle risorse planetarie. Finch\u00e9 ci saranno grandi ricchi e poverissimi, gli uomini non saranno all'altezza del loro elevato destino\u00bb.\nSecondo il Maestro Djwal Khul, gli uomini devono innanzitutto riconoscere che \u00abla causa di tutto il turbamento mondiale, delle guerre che hanno devastato l'umanit\u00e0 e della miseria cos\u00ec diffusa si pu\u00f2 attribuire in gran parte a un gruppo di uomini egoisti che per secoli hanno sfruttato le masse e utilizzato il lavoro umano ai loro fini materialistici. Dai baroni feudali del Medioevo, ai potenti gruppi finanziari dell'era vittoriana, fino al pugno di capitalisti \u2013 nazionali e internazionali \u2013 che oggi controllano le risorse planetarie, il sistema capitalista si \u00e8 affermato e ha gettato il mondo in rovina\u00bb. Secondo l'analisi del Maestro Djwal Khul, questo gruppo si sarebbe impadronito delle risorse e dei generi di consumo necessari alla vita civile, cosa che ha potuto fare in quanto possedeva e controllava le ricchezze. Esso ha dato vita \u00aballe enormi sperequazioni fra ricchi e poveri, ama il denaro e il suo potere, ha sostenuto governi e uomini politici, si \u00e8 imposto all'elettorato, ha reso possibili le meschine politiche nazionalistiche, ha finanziato imprese mondiali e controllato il petrolio, il carbone l'energia elettrica, i trasporti; dirige, palesemente o in segreto, le attivit\u00e0 bancarie\u00bb \nNell'esaminare la situazione degli anni cinquanta e lo scenario economico e sociale dei decenni successivi, il Maestro Djwal Khul attribuisce la responsabilit\u00e0 della miseria a certi gruppi di affaristi, banchieri, monopolisti, amministratori di immense societ\u00e0, che operano in rapporto fra loro e solo per guadagni personali o delle loro societ\u00e0. Essi non avrebbero interesse a beneficiare il pubblico, se non in quanto la richiesta di migliori condizioni di vita li mette in grado \u2013 per la legge della domanda e dell'offerta\u00a0\u2013 di fornire merci, trasporti, luce ed energia, con loro maggiori proventi finanziari.\nLe ramificazioni del dominio finanziario di questi uomini e organizzazioni avrebbero agito in ogni nazione prima e dopo il secondo conflitto mondiale. Essi rappresenterebbero \u00abla minaccia pi\u00f9 grave per il genere umano, dominano la politica, comprano uomini eminenti in ogni nazione, si assicurano il silenzio con le minacce, il denaro e la paura, ammassano ricchezze e acquistano spuria popolarit\u00e0 con imprese filantropiche; le loro famiglie godono di tutti gli agi e di rado conoscono il lavoro, ordinato da Dio; si circondano di bellezza, lusso e possessi e chiudono gli occhi alla povert\u00e0, all'infelicit\u00e0, alla penuria di ogni genere, all'inedia e alla miseria dei milioni di uomini in mezzo a cui vivono; fanno beneficenza e osservano i doveri religiosi come balsamo per le loro coscienze o per evitare le tasse sul reddito; forniscono lavoro a migliaia di persone, ma badano che il salario sia tanto modesto da non consentire loro n\u00e9 agiatezza, n\u00e9 cultura\u00bb.\nNonostante ci\u00f2, il potere sar\u00e0 in futuro nelle mani delle masse: \u00abEsse avanzano, e per il solo peso del numero, per il loro pensiero pianificato e le interrelazioni sempre pi\u00f9 fitte fra i movimenti operai di tutto il mondo, niente pu\u00f2 oggi arrestarle. Il vantaggio principale che il lavoro ha sul capitale \u00e8 che quello opera per molti milioni di uomini, mentre questo tende al bene di pochi\u00bb.\nIl discepolato.\nNei suoi scritti emerge un modo nuovo di intendere il discepolato. Le antiche regole per i discepoli, valide anche ai giorni nostri, devono tenere conto dello sviluppo mentale dell'uomo moderno, del suo bagaglio di conoscenze ed esperienze, e includere nuovi approcci, verit\u00e0 pi\u00f9 ampie, una maggiore libert\u00e0 d'azione e un costante servizio al prossimo, che vada oltre il proprio egocentrismo e tornaconto personale e sia capace di superare il separativismo dottrinario, anteponendo i bisogni dell'uomo alle ideologie.Un discepolo si distingue soprattutto per la sua buona volont\u00e0: \u00abLa buona volont\u00e0 \u00e8 il primo tentativo dell'uomo di esprimere l'amore di Dio. Il suo effetto in terra sar\u00e0 la pace. \u00c8 tanto semplice e pratico che non si riesce ad apprezzarne il potere o lo scientifico effetto dinamico. Chi pratica la buona volont\u00e0 in famiglia ne pu\u00f2 cambiare completamente gli atteggiamenti. La buona volont\u00e0 effettivamente praticata fra le parti politiche e religiose di qualsiasi nazione e fra le nazioni pu\u00f2 rivoluzionare il pianeta\u00bb.\nPer poter iniziare il Sentiero del discepolato devono essere chiaramente avvertiti il senso di fratellanza e il bisogno di condivisione tra i popoli, nonostante le diversit\u00e0 culturali e religiose, e deve essere intuita l'unit\u00e0 del genere umano, il cui fine \u00e8 il ritorno a Dio.A questi elementi si aggiunge una determinazione, ferma e perseverante, di intraprendere, mentre si serve in mezzo agli uomini, un cammino di autodisciplina della propria natura istintuale, tenendo presente che il discepolo si forma mediante il conseguimento del dominio di s\u00e9 e non mediante l'obbedienza cieca ad altri.\nIl discepolo si dedica totalmente all'opera di trasmutazione del s\u00e9 inferiore, vigilando sul raffinamento e potenziamento delle sue capacit\u00e0 fisiche, emotive e mentali, cos\u00ec da poter servire meglio. Il servizio altruistico e la meditazione rappresentano per un discepolo le due facce di un'unica medaglia, procedono di pari passo conducendolo verso un progresso spirituale sempre pi\u00f9 elevato, fino a consentirgli di riassumere nella propria vita gli insegnamenti del Buddha e del Cristo, considerati dalla Bailey come successivi e interconnessi.\nL'esempio del Buddha mostrerebbe al discepolo l'importanza del distacco o non attaccamento, dell'impersonalit\u00e0 e della discriminazione. L'esempio del Cristo mostrerebbe invece l'importanza di subordinare la personalit\u00e0 e l'individuo all'interesse e al bene comune, favorendo la comprensione del lavoro di gruppo e l'accrescersi di un amore sempre pi\u00f9 inclusivo.\nFortuna.\nSecondo quanto afferma Robert S. Ellwood, la sua filosofia e i suoi scritti sono ancora il fulcro ideologico dei gruppi e delle organizzazioni da lei fondate, quali la \"Lucis Trust\", l\"Arcane School\", il \"Nuovo Gruppo di Servitori Mondiali\" e i \"Gruppi di Meditazione della Luna Piena\".\nSecondo vari studiosi di scienze esoteriche, fra cui Rudolph Hausner, Andrea Braggio, Oliver L. Reiser e Benjamin Creme, gli insegnamenti presenti negli scritti di Alice Bailey hanno avuto il merito, assieme al pensiero di H.P.B Blavatsky ed Helena Roerich, di considerare il servizio all'umanit\u00e0 sofferente come il requisito pi\u00f9 importante per uscire dal proprio egoismo e progredire spiritualmente: \u00abSi impara la maestria risolvendo i problemi, correggendo gli errori, soccorrendo l'umanit\u00e0 e nell'oblio di se stessi\u00bb.L'accettazione del principio di condivisione, di cui parla la Bailey nell'opera \"I problemi dell'umanit\u00e0\", rappresenta inoltre il primo passo per creare le condizioni sociali di un mondo pi\u00f9 giusto e per la futura risoluzione dei problemi pi\u00f9 urgenti, come lo sfruttamento del lavoro umano, la manipolazione delle principali risorse planetarie e il ricorso alla guerra per profitto privato o commerciale. Nonostante la crisi profonda in cui versa l'umanit\u00e0, nuovi valori possono essere riconosciuti: \u00abUn giorno i principi della collaborazione e della partecipazione sostituiranno l'avidit\u00e0 di possesso e la competizione. Questo \u00e8 l'inevitabile futuro progresso del genere umano, preparato dall'intero processo evolutivo\u00bb\nCritiche.\nAlcune controversie sono sorte riguardo certe affermazioni della teosofa riguardo al nazionalismo, l'isolazionismo statunitense, il totalitarismo sovietico, il Fascismo, il Sionismo, il Nazismo, le relazioni fra razze, i popoli di stirpe africana, gli Ebrei, nonch\u00e9 l'Ebraismo e il Cristianesimo in quanto religioni. Il rabbino Yonassan Gershom, insieme ad altri, ha tacciato i suoi scritti come razzisti e antisemiti.\nOpere.\nI libri di Alice Bailey sono disponibili on line nella loro interezza, tradotti in italiano. \nL'elenco completo delle opere \u00e8 il seguente:"}
{"id": "623228", "revid": "287204", "url": "https://it.wikipedia.org/wiki?curid=623228", "title": "Alfonso Font", "text": "Biografia.\nNegli anni sessanta inizi\u00f2 a lavorare come apprendista nello studio della casa editrice \"Editorial Brugnera\", realizzando prima illustrazioni e poi esordendo come fumettista disegnando storie a fumetti di vario genere per il mercato estero collaborando con l'agenzia Selecciones Illustradas. In questo periodo pubblica anche alcune storie a fumetti sulla rivista \"Hazanas del Oeste\" e, alcune di queste, verranno poi pubblicate anche in Francia su \"Fl\u00e8che noire\" dalle edizioni Aredit. Negli anni settanta collabora con l'editore inglese Fleetway realizzando serie di genere bellico come \"Black Max\", oltre a fumetti horror pubblicati negli Stati Uniti da Warren e Skywald.\nNel 1974 pubblica in Spagna la serie \"Geminis\" con lo scrittore C. Echevarria e che verr\u00e0 pubblicata anche in Francia su \"Maroufe\", e, trasferitosi nel 1975 a Parigi, realizza per la rivista francese \"Pif Gadget\" con lo sceneggiatore Patrick Cothias la serie \"Sandberg, p\u00e9re et fils\" (1975-1977) e, conSolet, la serie \"Les Dossiers Myst\u00e8re\" (1978); segue poi \"I Robinson della terra\" (\"Les Robinsons de la Terre,\" 1979-1982) scritta da Roger Lecureux, serie che verr\u00e0 pubblicato anche in Italia sulla rivista \"Pi\u00f9\" e che continuer\u00e0 a realizzare per diversi anni, anche dopo il suo ritorno a Barcellona. Pubblica fra il 1976 e il 1977 anche sulla rivista \"Scoop\" con due storie in collaborazione con Jean-Michel Charlier, su \"Tousse Bourin\" con \"\"Foutu Job\" sempre con Cothias (1976) e su \"Super-As\" la serie \"Les Compagnons d'Atlantis\"\" (1980) con Victor Mora.\nDalla fine degli anni settanta realizza le serie \"Le storie nere\" e i \"Racconti del futuro imperfetto\", pubblicate in patria e all'estero e ritenute alcune dei suoi capolavori; ritorn\u00f2 in Spagna all'inizio degli anni ottanta dove, con Victor Mora, realizz\u00f2 le serie \"\"Sylvestre\" e \"Tequila Bang\"\" pubblicate su \"La Calle\"; su \"Cimoc\" pubblic\u00f2 la serie \"Frederico Mendelsshon Bartholdy\" e varie storie brevi per la rivista \"1984\". nei primi anni ottanta idea i personaggi di Clarke e Kubrick, protagonisti della serie \"Clarke &amp; Kubrick Spazialisti ltd\" (1982) pubblicata su \"Rambla\" e \"Cimoc\"; seguiranno altre serie come \"Carmen Bond\" per \"\u00c0 Tope\". Collabor\u00f2 per un decennio con la rivista \"Cimoc\" pubblicando le serie \"\"El Prisionero de las Estrellas\", \"Jann Polyn\u00e9sia\" e \"Jon Rohner\"\", personaggio questo che \u00e8 l'evoluzione del precedente \"Jann Polyn\u00e9sia\". Per la rivista \"Circus\" della Gl\u00e9nat ha realizzato con Cothias \"Alise et les Argonautes\" (1986 - 1987). Nel 1987 realizza la serie \"Elle s'appelle Taxi\" pubblicata in Francia su \"Pilote\" e su \"Charlie Mensuel\" e in Italia sulla rivista Comic Art intitolata \"Il labirinto del drago\". In Italia, sulla rivista l\"'Eternauta\", pubblica nel 1988 \"Alice e gli argonauti\".\"\" \nNegli anni novanta ha realizzato nuove serie come \"Negras Tormentas\" con Juan Antonio De Blas pubblicata su \"Vi\u00f1etas\", e \"Privado\" e \"Bri d'Alban\" su Cimoc e, nel 1996, su \"Penthouse Comix\" ha pubblicato \"Dra, Dare\". In Italia pubblica sulla rivista \"Skorpio\" storie brevi autoconclusive della serie \"Private Eye\" e la serie di ambientazione medievale \"Bri d'Alban\";\"\" per la Sergio Bonelli Editore pubblica in Italia alcune storie della serie \"Tex\"; \nNel 2010 realizza i disegni della serie francese \"H\u00e9lo\u00efse de Montfort\" di ambientazione medioevale e sceneggiato da Richard Marazano, pubblicata in Italia da Editoriale Cosmo.\nPer la Bonelli nel 2012 realizza anche una breve storia per \"Dylan Dog\"."}
{"id": "623239", "revid": "124394167", "url": "https://it.wikipedia.org/wiki?curid=623239", "title": "Simonetta da Collevecchio", "text": "Biografia.\nNata a Collevecchio in Sabina, fu al servizio a Roma di Alfonsina Orsini, viene identificata nei documenti come la madre di Alessandro de' Medici, detto \"il Moro\" per il colore scuro della pelle, per cui si ritenne che Simonetta potesse essere di origine africana o comunque mulatta. Questa versione fu smentita da Giorgio Spini che nel 1960 la defin\u00ec infondata, in quanto la madre era molto pi\u00f9 verosimilmente una contadina della campagna romana andata poi in sposa ad un vetturale del Lazio.\nNon \u00e8 certo se partor\u00ec Alessandro da una relazione con Lorenzo Duca di Urbino o con il Cardinale Giulio de' Medici, poi Papa Clemente VII. Gli storici oggi in genere propendono per la seconda ipotesi, adducendo la presunta relazione con Lorenzo come un semplice copertura di facciata, per quella che era una scappatella (tra l'altro non rara per l'epoca) di un uomo di chiesa, futuro papa.\nAlessandro nacque nel 1510 e la sua fulminante carriera e il suo ruolo di favorito papale sono stati indicati come indizi aggiuntivi della sua possibile, vera genealogia.\nSimonetta fu maritata a uno staffiere che lavorava per i Medici a Roma e rimase sotto la protezione familiare, sebbene avesse umili origini, per essere stata comunque la madre di un Medici. Il Pieraccini ha pubblicato una lettera di Simonetta al figlio Alessandro, nella quale ella fa menzione di altri due figli nati dal suo matrimonio. La lettera risale al 1529 e altri riferimenti fanno collocare la sua scomparsa almeno dopo il 1534."}
{"id": "623249", "revid": "2034231", "url": "https://it.wikipedia.org/wiki?curid=623249", "title": "Daniel J. Bernstein", "text": "Biografia.\nSi \u00e8 laureato in Matematica all'Universit\u00e0 di New York nel 1991 ed ha conseguito il dottorato di Matematica all'Universit\u00e0 della California, Berkeley nel 1995, allievo di Hendrik Lenstra.\nProfessore all'Universit\u00e0 dell'Illinois a Chicago, \u00e8 l'autore di alcuni software quali:\nqmail (server di posta), djbdns (server DNS), ucspi-tcp (programmi per servizi di rete client-server).\nAffermato studioso di crittografia, Bernstein ha promosso nel 1995, quand'era ancora studente, un processo contro gli Stati Uniti d'America per la legge che proibiva l'esportazione dei software di crittografia, in seguito al quale il governo \u00e8 stato costretto a modificare le normative.\nSu Usenet, e attraverso il suo sito web, ha litigato pubblicamente con Wietse Venema e Paul Vixie riguardo alla sicurezza del software; con Matteo Frigo, autore di FFTw, riguardo all'implementazione e al benchmarking di FFT; con Bruce Schneier e Arjen Lenstra riguardo al costo computazionale.\nConvinto promotore della full disclosure, nel 2004 ha tenuto uno dei primi corsi universitari sulla sicurezza del software (intitolato \"UNIX Security Holes\") alla fine del quale i suoi 16 allievi hanno reso pubblici 44 nuovi \"buchi di sicurezza\".\nInsieme ad A.O.L Atkin \u00e8 autore dell'algoritmo per il calcolo di numeri primi detto Crivello di Atkin."}
{"id": "623256", "revid": "228587", "url": "https://it.wikipedia.org/wiki?curid=623256", "title": "Organo idraulico", "text": "L'organo idraulico era un organo a canne che veniva azionato da un mantice funzionante con una cascata.\nStoria.\nL'organo fu descritto nei testi di Ctesibio di Alessandria, Filone di Bisanzio (III secolo a.C.) e Erone di Alessandria (62 d.C.). Come le clessidre ad acqua del tempo di Plauto, non avevano la funzione di qualcosa da suonare ma soltanto una particolare importanza nella filosofia greca che utilizzava modelli e simulacri di questo tipo. L'organo a canne veniva usato per simulare il canto degli uccelli cos\u00ec come per produrre i sibili emessi dai \"colossi di Memnon\" a Tebe. Per ultimo il calore solare veniva sfruttato per riscaldare l'acqua inserita in un recipiente a chiusura ermetica, in modo da creare l'aria compressa all'interno del somiere, che azionava le canne dell'organo.Queste ultime erano comandate da una tastiera a circa due o tre ottave, ed erano suddivise su quattro o cinque registri azionati da pomelli a tiro, usualmente situati sul lato dello strumento\nI romani utilizzavano a volte delle piccole orchestre per accompagnare le lotte dei gladiatori. In un mosaico africano si vede tra i musicisti anche una donna, forse una schiava, che aziona i mantici di un organo . \nGli ingegneri arabi e bizantini, misero a punto un organo completamente automatico descritto da Banu Musa in un trattato del IX secolo, ed un \"albero musicale\" nel Palazzo del Califfo al-Muqtadir. Dalla fine del XIII secolo gli \"organi automatici\" raggiunsero l'Italia e si diffusero poi nel resto d'Europa.\nDurante il rinascimento acquisirono connotazioni magiche e metafisiche fra i seguaci delle scienze esoteriche ed ermetiche.\nGli organi erano inseriti nei giardini o in grotte di Palazzi reali ed avevano lo scopo di intrattenere gli ospiti, non solo con la musica ma anche con manifestazioni visive quali \"figure danzanti\" e \"uccelli in volo\" messe in moto dai meccanismi dell\"'organo idraulico\". Altri tipi di organo venivano usati per simulare il suono di strumenti impugnati da statue marmoree come ad esempio Orfeo che suona la cetra.\nIl pi\u00f9 famoso organo automatico del XVI secolo fu quello di Villa d'Este a Tivoli.\nDescrizione.\nL'organo idraulico era uno strumento antico che produceva i suoni per mezzo dell'aria prodotta da un salto d'acqua che azionava un mantice. Il nome idraulico significa azionato ad acqua. La sua invenzione si deve allo scienziato greco Ctesibio di Alessandria, un ingegnere del periodo ellenistico. Questo fu il primo strumento musicale a tastiera e fu l'antico predecessore del moderno organo a canne.\nFunzionamento.\nFunzionava ad acqua e aria che arrivavano insieme nel somiere. Qui acqua e aria venivano separate e l'aria compressa veniva inviata al collettore esistente sulla sommit\u00e0 del somiere per azionare le canne dell'organo. L'acqua, cos\u00ec come era entrata, veniva espulsa all'esterno del somiere ed andava ad azionare una \"ruota ad acqua\" che metteva in rotazione il cilindro musicale ed i meccanismi ad esso collegati. Per mettere in funzione l'organo bastava aprire l'ingresso dell'acqua ed esso funzionava fino a quando non si fermava il flusso.\nMolti organi idraulici avevano dei semplici meccanismi di funzionamento. Al Palazzo del Quirinale vi \u00e8 un organo ad acqua funzionante tramite una piccola cascata, che scende dalla collina, una volta in maniera abbondante ma oggi sufficiente ad alimentare l'organo per non pi\u00f9 di mezz'ora.\nLa cascata ha un salto di 18 metri sufficiente a mettere in funzione l'organo che \u00e8 stato restaurato nel 1992. Fra gli scrittori del rinascimento che scrissero su questo argomento si ricorda l'ingegnere francese \"Salomon de Caus\" (1576 - 1626) che descrisse dettagliatamente questo tipo di strumento. Egli include anche un esempio di madrigale \"Chi far\u00e0 fed' al cielo\" di Alessandro Striggio."}
{"id": "623260", "revid": "1305772", "url": "https://it.wikipedia.org/wiki?curid=623260", "title": "Street Fighter", "text": " \u00e8 un videogioco arcade del 1987 pubblicato da Capcom. Primo titolo della serie di picchiaduro ad incontri \"Street Fighter\", il gioco \u00e8 stato convertito per diversi home computer dell'epoca. La versione per TurboGrafx-16, prodotta da Hudson Soft e disponibile su CD-ROM, \u00e8 stata commercializzata con il titolo e successivamente distribuita nel 2009 tramite Virtual Console per Wii.\nIspirato al manga \"Karate baka ichidai\", \"Street Fighter\" \u00e8 considerato uno dei precursori del genere, sebbene non sia popolare quanto il suo sequel, \"\".\nIl protagonista del videogioco \u00e8 Ryu che deve affrontare dieci lottatori controllati dalla CPU in cinque diversi paesi del mondo. Nella modalit\u00e0 multigiocatore \u00e8 inoltre possibile controllare Ken. Nonostante l'impossibilit\u00e0 di selezionare il personaggio giocante, il titolo riscosse molto successo anche al di fuori del Giappone, tanto da spingere Capcom a sviluppare \"Final Fight\" come possibile seguito del gioco.\nAntefatto.\nIl primo torneo di \"Street Fighter\" venne organizzato da Sagat, il pi\u00f9 forte lottatore di Muay thai a livello mondiale, in cerca di nuovi avversari. Ryu e Ken Masters, allievi di Gouken, maestro dell'Ansatsuken, decisero di iscriversi al torneo per mettersi alla prova.\nRyu riusc\u00ec ad arrivare alla finale del torneo, dove incontr\u00f2 Sagat. Dopo un incontro molto duro, apparentemente Sagat stava avendo la meglio sul giovane. Convinto di essere il vincitore, Sagat porse la mano a Ryu per aiutarlo a rialzarsi. Tuttavia il ragazzo si trasform\u00f2 in Evil Ryu e colp\u00ec il suo avversario al petto con uno Shoryuken, procurandogli una grossa cicatrice.\nDopo aver vinto il torneo, Ryu torn\u00f2 dal maestro Gouken per chiedere spiegazioni su quello che gli era successo. Al suo ritorno, per\u00f2, ritrov\u00f2 solo il suo compagno di allenamenti Ken. Gouken infatti era stato affrontato e ucciso dal fratello Akuma. Dopo aver appreso il corso degli eventi da Ken, Ryu part\u00ec per scoprire cosa gli era successo durante il combattimento con Sagat e per vendicare la morte del suo maestro.\nModalit\u00e0 di gioco.\nIl giocatore deve affrontare due lottatori per ognuna delle seguenti quattro nazioni: Stati Uniti, Giappone, Regno Unito e Cina. Per superare ogni stage, il giocatore deve vincere due round su tre. Una volta sconfitti i due lottatori avversari, il giocatore dovr\u00e0 passare attraverso un bonus stage prima di procedere alla nazione successiva. Quando tutti e quattro i Paesi saranno completati, il giocatore si recher\u00e0 in Thailandia per sconfiggere gli ultimi due combattenti del gioco. In alcune versioni arcade non \u00e8 possibile riprendere la partita con un nuovo credito se si subisce il doppio ko dagli avversari thailandesi.\nCi sono quattro bonus stage nel gioco: due in cui il giocatore deve distruggere una pila di mattoni con un solo colpo, e due in cui bisogna rompere le tavolette di legno tenute in mano da alcuni uomini prima dello scadere del tempo.\nErano presenti due differenti tipi di cabinati arcade per \"Street Fighter\", entrambi rivoluzionari per il tempo: uno presentava tre pulsanti per i differenti tipi di pugni e tre per i calci (standard poi utilizzato nei successivi videogiochi della serie), mentre la seconda tipologia prevedeva due pulsanti con tecnologia pneumatica, uno per i pugni ed uno per i calci, che riconosceva il tipo di attacco da sferrare per velocit\u00e0 e potenza in base alla pressione esercitata dal giocatore sul tasto.\nColonna sonora.\nTutti i temi musicali si devono a Yoshihiro Sakaguchi.\nAltre opere.\nIn \"Street Fighter V\" \u00e8 presente una \"modalit\u00e0 arcade\" dove fonde il gioco in un crossover con la serie \"Final Fight\", con una schermata di selezione che riprende il logo originale. Sono presenti i seguenti lottatori:"}
{"id": "623266", "revid": "22475", "url": "https://it.wikipedia.org/wiki?curid=623266", "title": "Lucinda (personaggio)", "text": ""}
{"id": "623268", "revid": "1013865", "url": "https://it.wikipedia.org/wiki?curid=623268", "title": "O\u0161", "text": "O\u0161 (in chirghiso \"\u041e\u0448\") \u00e8 un'antica citt\u00e0 del Kirghizistan della Valle di Fergana la cui origine risale probabilmente a 3000 anni fa. La sua popolazione \u00e8 formata da 3 comunit\u00e0 principali: Kirghisi, Uzbeki e Tagiki. Nel 1990 vi furono duri scontri interetnici che coinvolsero anche Uzgen.\nO\u0161 \u00e8 la seconda pi\u00f9 grande citt\u00e0 del Kirghizistan e spesso \u00e8 anche appellata come la \"capitale del sud\" ed \u00e8 sede del Teatro Babur. \u00c8 sede amministrativa della Regione di O\u0161 dal 1939, ma la citt\u00e0 stessa \u00e8 autonoma e non fa parte della provincia.\nPoco distante dalla citt\u00e0 si trova l'altura chiamata Trono di Sulaym\u0101n dalla quale si gode un ottimo panorama sulla citt\u00e0."}
{"id": "623269", "revid": "729019", "url": "https://it.wikipedia.org/wiki?curid=623269", "title": "Giulio di Alessandro de' Medici", "text": "Biografia.\nNon \u00e8 chiaro se la sua nascita risalga al 1527 o al 1532. Il padre, il duca Alessandro de' Medici, mor\u00ec nel 1537 quando egli era appena un bambino e fu affidato alle cure di Alessandro Vitelli e del cardinale Innocenzo Cybo. A tre anni venne escluso da qualsiasi ipotesi di successione in favore di Cosimo I de' Medici, che all'epoca aveva diciassette anni. Vi erano dei pregiudizi troppo forti su Giulio infatti: figlio illegittimo di un figlio illegittimo, quale Alessandro, troppo piccolo (si sarebbe comunque aperto il problema della reggenza) e dopo la pessima condotta politica del padre si prefer\u00ec cercare qualcuno altrove a succedergli come duca di Firenze.\nDopo aver scoperto che i tutori allevavano Giulio come futuro pretendente al Ducato fiorentino, Cosimo decise di prendere sotto la sua diretta protezione il fanciullo, tenendo sempre sott'occhio questo scomodo, lontano cugino, almeno fin quando non ottenne dall'imperatore Carlo V la dichiarazione di esclusione di tutti gli altri rami della famiglia Medici, come borghesi o non capaci, comprendendo anche tutti i rami per via femminile.\nQuando fu chiaro che il giovane Giulio riconosceva l'autorit\u00e0 di Cosimo, egli lo nomin\u00f2 primo cavaliere dell'Ordine di Santo Stefano (dal 30 marzo 1562), fondato dal granduca per combattere i pirati e i Mori nel mar Mediterraneo. In qualit\u00e0 di primo Ammiraglio comandante la flotta dell'Ordine (dal 1563 al 1566), venne inviato ad aiutare i Cavalieri Ospitalieri durante l'Assedio di Malta (1565).\nRicopr\u00ec anche il ruolo di ambasciatore: a Mantova nel 1565, a Roma nel 1571, quando accompagn\u00f2 Cosimo all'incoronazione come granduca, e di nuovo nel 1573.\nSi spos\u00f2 con Angelica Malaspina ed ebbe una figlia, Caterina (m. 1634), monaca benedettina nel monastero delle Murate di Firenze.\nEbbe inoltre due figli illegittimi: Cosimo, a sua volta Cavaliere di Santo Stefano, e Giuliano. Fu sepolto nella chiesa di San Frediano a Pisa, che apparteneva ai cavalieri."}
{"id": "623270", "revid": "628767", "url": "https://it.wikipedia.org/wiki?curid=623270", "title": "Tadeusz Ko\u015bciuszko", "text": "Riconosciuto anche come statista e brillante stratega, Ko\u015bciuszko nacque nel febbraio 1746, in un maniero nella tenuta di Miera\u010do\u016d\u0161\u010dyna nel Voivodato di Br\u0117st, allora rientrante nel Granducato di Lituania e che costituiva una sezione della Confederazione polacco-lituana. All'et\u00e0 di 20 anni, si diplom\u00f2 all'accademia del Corpo dei cadetti di Varsavia, in Polonia e dopo l'inizio della guerra civile nel 1768, Ko\u015bciuszko si trasfer\u00ec in Francia nel 1769 per studiare. Fece ritorno nella Confederazione nel 1774, due anni dopo la prima spartizione, e lavor\u00f2 come tutore nella casa del nobile J\u00f3zef Sylwester Sosnowski. Nel 1776, Ko\u015bciuszko si trasfer\u00ec in Nord America, dove prese parte alla guerra d'indipendenza americana come colonnello nell'esercito continentale. Essendo un ingegnere militare, egli progett\u00f2 e supervision\u00f2 la costruzione di fortificazioni all'avanguardia, comprese quelle di West Point, nello stato di New York. Nel 1783, in riconoscimento dei suoi servigi, il Congresso continentale lo promosse a brigadier generale.\nIn seguito, torn\u00f2 in Polonia nel 1784 e, cinque anni pi\u00f9 tardi, Ko\u015bciuszko fu nominato maggior generale nell'esercito della Confederazione polacco-lituana. Dopo la guerra russo-polacca del 1792, che port\u00f2 alla seconda spartizione, incit\u00f2 una rivolta contro l'Impero russo nel marzo 1794 e nei mesi successivi, fin quando fu catturato nella battaglia di Maciejowice nell'ottobre dello stesso anno. Alla definitiva soppressione dell'insurrezione di Ko\u015bciuszko, accaduta in quel novembre, segu\u00ec la terza e ultima spartizione della Polonia del 1795, la quale cost\u00f2 la scomparsa della Polonia-Lituania dalla mappa europea. Nel 1796, in seguito alla morte della zarina Caterina II, Ko\u015bciuszko fu graziato dal suo successore, lo zar Paolo I, ed emigr\u00f2 negli Stati Uniti. Amico intimo di Thomas Jefferson, con il quale condivideva gli ideali dei diritti umani, Ko\u015bciuszko scrisse testamento nel 1798 in cui indirizzava le sue risorse economiche possedute negli Stati Uniti all'istruzione e alla libert\u00e0 degli schiavi in loco. Ko\u015bciuszko alla fine torn\u00f2 in Europa e visse in Svizzera fino alla sua morte, avvenuta nel 1817. L'esecuzione delle sue ultime volont\u00e0 in seguito si rivel\u00f2 difficile e i fondi non furono mai utilizzati per lo scopo previsto dal de cuius.\nFiero sostenitore degli ideali dell'Illuminismo e ricordato anche per la sua ostilit\u00e0 alla schiavit\u00f9, oggi viene ricordato come eroe nazionale non solo in Polonia, ma anche in Bielorussia, negli Stati Uniti e in parte in Lituania.\nBiografia.\nGiovinezza.\nKo\u015bciuszko nacque nel febbraio 1746 in un maniero nella tenuta di Miera\u010do\u016d\u0161\u010dyna vicino a Kos\u00f3w, nel Granducato della Lituania, facente parte della Confederazione polacco-lituana. La sua data di nascita esatta \u00e8 sconosciuta: si suole indicare il 4 febbraio o il 12.\nKo\u015bciuszko era il figlio pi\u00f9 giovane di un membro della szlachta, termine con cui si designava in polacco l'aristocrazia locale, Ludwik Tadeusz Ko\u015bciuszko, un ufficiale dell'esercito della Confederazione polacco-lituana, e di . Al momento della sua nascita, la famiglia possedeva modeste propriet\u00e0 terriere nel Granducato gestite da 31 famiglie di contadini.\nBattezzato secondo il rito cattolico, ricevette in quell'occasione religiosa i nomi \"Andrzej\", \"Tadeusz\" e \"Bonawentura\". La sua famiglia paterna era di etnia lituana\u2013rutena e le sue origini risalevano a Konstanty Fiodorowicz Kostiuszko, cortigiano del re polacco e granduca di Lituania Sigismondo I il Vecchio, ma anche quella materna, dei Ratomski, era legata alle terre dell'odierna Bielorussia.\nI moderni scrittori bielorussi lo considerano particolarmente legato alla sua eredit\u00e0 rutena o lituana, oltre che alla cultura bielorussa del tempo, nello specifico dei \"litvin\", termine con cui si indicavano gli abitanti del Granducato di Lituania all'interno della Repubblica delle Due Nazioni. Ad ogni modo, la sua famiglia era stata polonizzata gi\u00e0 nel XVI secolo, come del resto la maggior parte della nobilt\u00e0 ruteno-lituana dell'epoca, circostanza che spiega la sua vasta conoscenza della lingua e della cultura polacca.\nNel 1755, Ko\u015bciuszko inizi\u00f2 a frequentare la scuola a Lubiesz\u00f3w ma non fin\u00ec mai a causa delle ristrettezze finanziarie della sua famiglia dopo la morte del padre nel 1758. Il re di Polonia Stanislao II Augusto Poniatowski istitu\u00ec un Corpo dei cadetti (\"Korpus Kadet\u00f3w\") nel 1765, nell'attuale Universit\u00e0 di Varsavia, per istruire ufficiali militari e funzionari governativi. Ko\u015bciuszko si arruol\u00f2 nel Corpo il 18 dicembre 1765, probabilmente grazie al patrocinio della famiglia Czartoryski; la scuola promuoveva lo studio delle materie militari e delle arti liberali, e dopo essersi laureato il 20 dicembre 1766, Ko\u015bciuszko venne promosso a \"chor\u0105\u017cy\" (un grado militare approssimativamente equivalente al moderno tenente). Rimase come allievo istruttore e, nel 1768, raggiunse il grado di capitano.\nViaggi in Europa.\nNel 1768, scoppi\u00f2 una guerra civile quando la konfederacja degli avvocati cerc\u00f2 di deporre il re Stanislao Augusto Poniatowski: uno dei fratelli di Ko\u015bciuszko, J\u00f3zef, combatt\u00e9 dalla parte degli insorti, ponendo a quel punto Tadeusz di fronte a una difficile scelta da prendere, ovvero se schierarsi al fianco dei ribelli, di cui condivideva gli ideali, o del governo, a cui rispondeva e che preferiva un approccio graduale per liberarsi del fardello russo. Ko\u015bciuszko scelse di lasciare la Polonia e, alla fine del 1769, a lui e a un collega, l'artista Aleksander Or\u0142owski, furono concesse borse di studio reali; il 5 ottobre cominciarono il viaggio in direzione di Parigi. La motivazione addotta fu quella di voler approfondire la loro educazione militare ma, in quanto stranieri fu loro vietato di iscriversi alle accademie militari francesi, e cos\u00ec virarono verso l'Accademia reale di cultura e scultura. L\u00ec Kousciuszko persegu\u00ec il suo interesse per il disegno e la pittura, prendendo lezioni private di architettura da Jean-Rodolphe Perronet.\nKo\u015bciuszko non rinunci\u00f2 frattanto a migliorare le sue conoscenze militari: frequent\u00f2 delle lezioni per cinque anni e non disdegn\u00f2 le biblioteche delle accademie militari di Parigi. La sua esposizione all'Illuminismo francese, insieme alla tolleranza religiosa praticata nella Repubblica delle Due Nazioni, influenz\u00f2 fortemente la sua carriera successiva, specie la teoria economica francese della fisiocrazia. Egli svilupp\u00f2 altres\u00ec le sue capacit\u00e0 artistiche e, mentre la sua carriera lo avrebbe portato in una direzione diversa, per tutta la vita continu\u00f2 sporadicamente a disegnare e dipingere.\nNella prima spartizione della Confederazione polacco-lituana nel 1772, Russia, Prussia e Austria annetterono vaste aree del territorio confederato e ottennero influenza sulla politica interna. Quando Ko\u015bciuszko torn\u00f2 a casa nel 1774, scopr\u00ec che suo fratello J\u00f3zef aveva sperperato il grosso della fortuna di famiglia e che non c'era posto per lui nell'esercito, poich\u00e9 non poteva permettersi di acquistare una commissione da ufficiale. Prese incarico di tutore presso la famiglia del magnate, voivoda ed etmano J\u00f3zef Sylwester Sosnowski, innamorandosi della figlia del governatore Ludwika. La fuga d'amore fu ostacolata dai servitori del padre e Ko\u015bciuszko sub\u00ec delle percosse da parte loro, un evento che potrebbe averlo spinto alla sua antipatia per le distinzioni di classe.\nNell'autunno del 1775 emigr\u00f2 per evitare Sosnowski e i suoi servitori e, alla fine dello stesso anno, avendo tentato di arruolarsi nell'esercito della Sassonia, ma venendo respinto, decise di tornare a Parigi. L\u00ec apprese dello scoppio della guerra d'indipendenza americana, in cui le colonie britanniche in Nord America si erano ribellate contro la Corona britannica e avevano iniziato la loro lotta per distaccarsi dall'autorit\u00e0 centrale. I primi successi americani furono ben pubblicizzati in Francia e il popolo e il governo francesi sostennero apertamente la causa dei rivoluzionari in funzione anti-inglese.\nGuerra d'indipendenza americana.\nDopo aver appreso della rivoluzione americana, Ko\u015bciuszko, affascinato dagli ideali degli insorti e sostenitore dei diritti umani, salp\u00f2 per l'America nel giugno 1776 insieme ad altri ufficiali stranieri, probabilmente con l'aiuto di un francese simpatizzante dei rivoluzionari americani, Pierre Beaumarchais. Il 30 agosto 1776, Ko\u015bciuszko present\u00f2 una domanda al Secondo congresso, venendo in seguito assegnato all'esercito continentale il giorno successivo.\nRegione settentrionale.\nIl primo compito di Ko\u015bciuszko riguard\u00f2 la costruzione di roccaforti a Fort Billingsport a Paulsboro, in New Jersey, per proteggere le rive del fiume Delaware e prevenire un possibile avanzata britannica in direzione di Filadelfia. In principio prest\u00f2 servizio come volontario alle dipendenze di Benjamin Franklin, ma il 18 ottobre 1776 il Congresso lo nomin\u00f2 colonnello degli ingegneri dell'esercito continentale.\nNella primavera del 1777, Ko\u015bciuszko venne assegnato all'esercito del Nord sotto il maggior generale Horatio Gates, arrivando al confine tra Canada e Stati Uniti nel maggio 1777. Successivamente inviato a Fort Ticonderoga, esamin\u00f2 le difese di quella che era stata una delle pi\u00f9 formidabili fortezze del Nord America. Le sue indagini lo spinsero a raccomandare caldamente la costruzione di una batteria su Mount Defiance, un punto elevato che sovrastava il forte. Il suo prudente consiglio, su cui i suoi colleghi ingegneri concordavano, ricevette il veto del comandante della guarnigione, il generale di brigata Arthur St. Clair.\nQuesto si rivel\u00f2 un errore tattico: quando un contingente britannico sotto il generale John Burgoyne arriv\u00f2 nel luglio 1777, quest'ultimo fece esattamente ci\u00f2 che Ko\u015bciuszko proponeva, facendo posizionare ai suoi ingegneri l'artiglieria sulla collina. Con gli inglesi in completo controllo delle alture, gli americani si resero conto che la loro situazione appariva disperata e abbandonarono la fortezza con appena un colpo sparato nell'assedio di Ticonderoga. L'avanzata britannica stronc\u00f2 duramente i continentali in inferiorit\u00e0 numerica ed esausti mentre fuggivano a sud: il maggior generale Philip Schuyler, nel disperato tentativo di mettere distanza tra i suoi uomini e i loro inseguitori, ordin\u00f2 a Ko\u015bciuszko di ritardare il nemico. Ko\u015bciuszko si prodig\u00f2 con i suoi sottoposti per abbattere alberi, arginare ruscelli e distruggere ponti e selciati. Ostacolati in siffatta maniera, gli inglesi cominciarono a rallentare, dando agli americani il tempo necessario per ritirarsi in sicurezza attraverso l'Hudson.\nGates sugger\u00ec a Ko\u015bciuszko di selezionari dei punti specifici allo scopo di sorvegliare meglio le postazioni possedute dagli americani, oltre che fortificarle. Rintracciando un sito simile nei pressi di Saratoga, affacciato sull'Hudson a Bemis Heights, Ko\u015bciuszko dispose una robusta serie di difese, quasi inespugnabile. Il suo giudizio e la sua meticolosa attenzione ai dettagli frustrarono gli attacchi britannici durante la battaglia di Saratoga, e Gates accett\u00f2 la resa della forza di Burgoyne il 16 ottobre 1777. L'esercito britannico, in declino, aveva subito una sonora sconfitta, ribaltando le sorti degli americani vantaggio. Il lavoro di Ko\u015bciuszko a Saratoga ricevette grandi lodi da Gates, che in seguito disse al suo amico Benjamin Rush: \"Le chiavi tattiche per la campagna apparivano colline e foreste, che un giovane ingegnere polacco \u00e8 stato abbastanza abile a selezionare per il mio accampamento\".\nAd un certo punto nel 1777, Ko\u015bciuszko realizz\u00f2 una polonaise da suonare con il clavicembalo. La composizione, che deve a lui il nome e i cui testi si dovevano al poeta Rajnold Suchodolski, in seguito divenne popolare tra i patrioti polacchi durante la rivolta di novembre del 1830.\nIn quel periodo, a Ko\u015bciuszko fu assegnato un inserviente afroamericano inserviente, tale Agrippa Hull, che tratt\u00f2 come un suo pari e un amico. Nel marzo 1778 Ko\u015bciuszko approd\u00f2 all'Accademia militare di West Point e vi trascorse pi\u00f9 di due anni, rafforzando al contempo le fortificazioni gi\u00e0 esistenti o incentivando la costruzione di nuove. Furono queste difese che il generale americano Benedict Arnold tent\u00f2 in seguito di consegnare agli inglesi quando disert\u00f2. Poco dopo che Ko\u015bciuszko fin\u00ec di fortificare West Point, nell'agosto 1780, il generale George Washington accolse la richiesta di Ko\u015bciuszko di trasferirsi in servizio lungo il fronte meridionale. Le fortificazioni di West Point di Ko\u015bciuszko furono ampiamente elogiate come innovative per l'epoca.\nRegione meridionale.\nDopo aver viaggiato a sud attraverso la Virginia rurale nell'ottobre 1780, Ko\u015bciuszko si rec\u00f2 nella Carolina del Nord per fare rapporto al suo ex comandante, il generale Gates. In seguito alla disastrosa sconfitta di quest'ultimo rimediata a Camden il 16 agosto 1780, il Congresso continentale opt\u00f2 per il nome fatto da Washington, ovvero il maggior generale Nathanael Greene, per sostituire Gates come comandante del Dipartimento del Sud. Quando Greene assunse formalmente il comando il 3 dicembre 1780, mantenne Ko\u015bciuszko come suo capo ingegnere, una decisione elogiata pure da Gates.\nDurante questa campagna, il polacco assunse il compito di supervisionare la costruzione delle imbarcazioni, l'ubicazione degli accampamenti, l'esplorazione degli attraversamenti dei fiumi, la fortificazione delle posizioni e il mantenimento dei contatti tra i vari reparti. Molti dei suoi contributi furono strumentali nell'impedire la distruzione dell'esercito meridionale: ci\u00f2 era particolarmente vero durante la \"corsa al Dan\", quando il generale britannico Charles Cornwallis insegu\u00ec Greene attraverso 320 km di aspra campagna nel gennaio e febbraio 1781. Grazie in gran parte a una combinazione delle tattiche di Greene e delle imbarcazioni di Ko\u015bciuszko, assieme all'accurata ricognizione dei fiumi davanti al corpo principale, i continentali attraversarono in sicurezza ogni corso d'acqua, incluso lo Yadkin e il Dan. Cornwallis, non disponendo di barche e sapendo che il Dan non era un fiume che si poteva attraversare con avventatezza, abbandon\u00f2 le operazioni e si ritir\u00f2 nella Carolina del Nord. I continentali si radunarono a sud di Halifax, dove Ko\u015bciuszko aveva in precedenza, su richiesta di Greene, stabilito un deposito fortificato.\nDurante la corsa al Dan, Ko\u015bciuszko aveva aiutato a selezionare il luogo in cui Greene sarebbe tornato per combattere Cornwallis a Guilford Court House. Sebbene tatticamente sconfitti, gli americani quasi sbaragliarono l'esercito di Cornwallis come forza di combattimento efficace e ottennero un vantaggio strategico permanente nel sud. Cos\u00ec, quando Greene inizi\u00f2 la sua riconquista della Carolina del Sud nella primavera del 1781, convoc\u00f2 Ko\u015bciuszko affinch\u00e9 si ricongiungesse al corpo principale dell'esercito meridionale. Le forze combinate dei continentali e della milizia meridionali respinsero in modo graduale gli inglesi dall'entroterra ai porti costieri durante la seconda met\u00e0 del 1781 e, il 16 agosto, Ko\u015bciuszko partecip\u00f2 alla seconda battaglia di Camden. A Ninety Six, egli assedi\u00f2 lo Star Fort dal 22 maggio al 18 giugno, ma fall\u00ec: nel corso degli scontri, sub\u00ec la sua unica ferita in sette anni di servizio, ovvero una baionettata alle natiche durante un assalto dei difensori del forte alla trincea di avvicinamento che stava costruendo.\nKo\u015bciuszko poi contribu\u00ec a fortificare le basi americane in Carolina del Nord, prima di presenziare a diverse operazioni minori nell'ultimo anno di ostilit\u00e0, arrecando danni al foraggiamento britannico vicino a Charleston. Dopo la morte del suo amico colonnello John Laurens, Ko\u015bciuszko si impegn\u00f2 in queste operazioni, rilevando la rete di intelligence di Laurens nell'area. Comand\u00f2 due squadroni di cavalleria e un'unit\u00e0 di fanteria, e il suo ultimo comando conosciuto sul campo di battaglia della guerra avvenne a James Island, il 14 novembre 1782. In quella che \u00e8 stata descritta come l'ultima azione armata della guerra dell'esercito continentale, egli quasi per\u00ec mentre la sua piccola forza venne messa in rotta. Un mese dopo, il polacco figurava tra i continentali truppe che rioccuparono Charleston dopo l'evacuazione britannica della citt\u00e0. Ko\u015bciuszko ivi trascorse il resto della guerra, allestendo uno spettacolo pirotecnico il 23 aprile 1783 volto a celebrare la firma del trattato di Parigi all'inizio di quel mese.\nRitorno in patria.\nNon essendo stato pagato nei suoi sette anni di servizio, alla fine di maggio 1783, Ko\u015bciuszko si mosse per riscuotere lo stipendio dovutogli. Quell'anno, gli fu chiesto dal Congresso di supervisionare i fuochi d'artificio durante le celebrazioni del 4 luglio a Princeton. Il 13 ottobre 1783 il Congresso lo promosse generale di brigata, ma non aveva ancora ricevuto la paga arretrata e molti altri ufficiali e soldati versavano nella stessa situazione. In attesa del compenso per i servigi prestati e incapace di finanziare un viaggio di ritorno in Europa, Ko\u015bciuszko, come molti altri, dovette cercare di vivere facendosi prestare denaro dal banchiere polacco-ebreo Haym Solomon. Alla fine ricevette un certificato di 12.280 dollari, al 6%, da versare il 1\u00ba gennaio 1784, e il diritto a prendere possesso di 500 acri di suolo (circa 2 km\u00b2), ma solo se avesse scelto di stabilirsi negli Stati Uniti. Per l'inverno 1783\u20131784, il suo ex ufficiale in comando, il generale Greene, invit\u00f2 Ko\u015bciuszko a soggiornare nella sua villa. Nel 1785, entr\u00f2 a far parte della Societ\u00e0 dei Cincinnati e nella American Philosophical Society. Nel corso della durata della guerra americana, il polacco port\u00f2 sempre al fianco una vecchia spada spagnola, su cui erano incise le parole: \"Non richiamarmi senza motivo; non rinfoderarmi senza onore\".\nConfederazione polacco-lituana.\nIl 15 luglio 1784 Ko\u015bciuszko si imbarc\u00f2 per la Polonia, dove arriv\u00f2 il 26 agosto. A causa di un conflitto tra i suoi patroni, la famiglia Czartoryski e il re Stanislao Augusto Poniatowski, Ko\u015bciuszko ancora una volta non riusc\u00ec a ottenere un incarico nell'esercito confederato e prefer\u00ec stabilirsi a Siechnowicze, nei pressi dell'odierna triplice frontiera tra Bielorussia, Polonia e Ucraina. Suo fratello J\u00f3zef aveva perso la maggior parte delle terre della famiglia a causa di discutibili investimenti, ma con l'aiuto di sua sorella Anna, Tadeusz Ko\u015bciuszko si assicur\u00f2 una fetta delle terre per s\u00e9. Egli decise di limitare a due giorni la settimana il \"corv\u00e9e\" (servizio obbligatorio al signore del maniero) dei suoi contadini ed esent\u00f2 completamente le contadine: al contempo, la sua propriet\u00e0 smise presto di essere redditizia e cominci\u00f2 a indebitarsi. La situazione si aggrav\u00f2 per via del crollo del valore economico del dollaro, considerando che il governo americano aveva promesso interessi moratori da elargire per i suoi sette anni di servizio militare. Ko\u015bciuszko strinse nel frattempo amicizia con attivisti liberali, con Hugo Ko\u0142\u0142\u0105taj che gli offr\u00ec una cattedra presso l'Universit\u00e0 Jagellonica di Cracovia, cui segu\u00ec per\u00f2 un rifiuto.\nPi\u00f9 tardi, il Grande Sejm del 1788-1792 introdusse alcune riforme, tra cui un pianificato aumento delle truppe dell'esercito allo scopo di difendere i confini della nazione. Ko\u015bciuszko percep\u00ec la possibilit\u00e0 di tornare al servizio militare e trascorse un po' di tempo a Varsavia, tra coloro che erano impegnati nei dibattiti politici al di fuori del Grande Sejm. Inoltre, si preoccup\u00f2 di presentare una propria proposta di organizzazione dell'organigramma militare sul modello del meccanismo americano. Man mano che la pressione politica cresceva per allestire l'esercito e gli alleati politici di Ko\u015bciuszko acquisivano influenza sul re, il combattente tornato dall'America fece nuovamente domanda per una commissione e il 12 ottobre 1789 fu nominato a capo di una di esse in qualit\u00e0 di maggior generale, ma, con suo sgomento, nell'esercito del Regno di Polonia (si ricordi che egli era di etnia lituana). Questi inizi\u00f2 a percepire l'alto stipendio di 12.000 z\u0142oty all'anno, ponendo fine alle sue difficolt\u00e0 finanziarie. Il 1\u00ba febbraio 1790 si present\u00f2 in servizio a W\u0142oc\u0142awek, e dopo pochi giorni scrisse in una lettera, definendo gli abitanti locali \"pigri\" e \"indolenti\", in contrasto con i \"lituani buoni e parsimoniosi\". Nella stessa lettera, Kosciuszko preg\u00f2 il generale Franciszek Ksawery Niesio\u0142owski di essere trasferito nell'esercito del Granducato di Lituania, ma i suoi desideri non si trasformarono in realt\u00e0. Intorno all'estate, comand\u00f2 alcune unit\u00e0 di fanteria e cavalleria nella regione tra i fiumi Bug e la Vistola. Nell'agosto 1790 fu assegnato di stanza in Volinia, pi\u00f9 precisamente vicino a Starokostjantyniv. Il principe J\u00f3zef Poniatowski, nipote del monarca, riconobbe la superiore esperienza di Ko\u015bciuszko e lo nomin\u00f2 suo secondo in comando, lasciandolo agire in sua vece quando era assente.\nKo\u015bciuszko intrecci\u00f2 sempre pi\u00f9 stretti contatti con i riformatori politici, facendo amicizia con il sopraccitato Hugo Ko\u0142\u0142\u0105taj, Julian Ursyn Niemcewicz e altri personaggi di spicco. Il veterano della guerra d'indipendenza americana sostenne che i contadini e gli ebrei avrebbero dovuto ricevere il pieno status di cittadinanza, in quanto ci\u00f2 li avrebbe spinti ad aiutare a difendere la Polonia in caso di aggressione straniera. I riformatori politici, concentrati nella fazione patriottica, ottennero una significativa vittoria con l'adozione della Costituzione del 3 maggio 1791: Ko\u015bciuszko percep\u00ec la Costituzione come un passo nella giusta direzione, ma rimase deluso dal fatto che preserv\u00f2 la monarchia e fece poco per migliorare la situazione dei pi\u00f9 svantaggiati, dei contadini e degli ebrei. Le potenze contigue della Confederazione percepirono le mosse politiche come una minaccia alla loro influenza sugli affari interni polacco-lituani. Un anno dopo l'adozione della Costituzione, il 14 maggio 1792, dei magnati reazionari formarono la confederazione di Targowica, allo scopo di chiedere assistenza alla zarina Caterina la Grande di abrogarla. Quattro giorni dopo, il 18 maggio 1792, un esercito russo di 100.000 uomini, diretto a Varsavia, attravers\u00f2 il confine polacco e innesc\u00f2 una guerra.\nDifesa della Costituzione.\nI russi avevano un vantaggio di 3:1 in termini di forza, con circa 98.000 soldati contro i 37.000 polacchi, oltre che di esperienza in combattimento. Prima che i russi effettuassero l'invasione, Ko\u015bciuszko divenne vice comandante della divisione di fanteria del principe J\u00f3zef Poniatowski, di stanza in Ucraina occidentale. Quando il principe assunse il ruolo di comandante in capo dell'intera armata polacca, il 3 maggio 1792, a Ko\u015bciuszko fu assegnata una divisione vicino a Kiev.\nI russi attaccarono un ampio fronte con tre eserciti: Ko\u015bciuszko propose che tutti i contingenti polacchi si concentrassero e ingaggiassero uno dei tronconi avversari, al fine di assicurare la parit\u00e0 numerica e sollevare il morale delle forze polacche, perlopi\u00f9 inesperte, con una rapida vittoria; tuttavia, Poniatowski rifiut\u00f2 questo piano. Il 22 maggio 1792, le forze russe attraversarono il confine con l'Ucraina, dove erano di stanza Ko\u015bciuszko e Poniatowski. Le truppe di guardia furono giudicate troppo insufficienti per opporsi alle quattro colonne nemiche che avanzavano nell'Ucraina occidentale, e diedero luogo a una ritirata sul ramo sinistro del Bug Orientale, con Ko\u015bciuszko al comando della retroguardia. Il 18 giugno, Poniatowski vinse la battaglia di Ziele\u0144ce; la divisione di Ko\u015bciuszko, in servizio di retroguardia distaccata, non prese parte alla battaglia e si ricongiunse all'esercito principale solo al calar della notte; tuttavia, la sua diligente protezione delle fila pi\u00f9 arretrate e dei fianchi dell'esercito principale gli valse la Virtuti militari di recente creazione, fino ad oggi la pi\u00f9 alta decorazione militare della Polonia (Storo\u017cy\u0144ski, tuttavia, afferma che Ko\u015bciuszko ricevette la Virtuti militari in virt\u00f9 della sua successiva vittoria del 18 luglio a Dubienka). La ritirata polacca continu\u00f2 e il 7 luglio le forze del veterano della guerra d'indipendenza americana affrontarono uno scontro con i russi a Volodymyr-Volyns'kyj (battaglia di W\u0142odzimierz). Quando raggiunse il Bug settentrionale, l'armata polacca fu divisa in tre divisioni per mantenere la linea difensiva del corso d'acqua, indebolendo la superiorit\u00e0 numerica dei biancorossi, contro il consiglio di Ko\u015bciuszko che voleva un unico esercito forte e non distanziato.\nIl nucleo di Ko\u015bciuszko fu assegnato a proteggere il fianco meridionale del fronte, toccando il confine austriaco. Nella battaglia di Dubienka (18 luglio 1792), Ko\u015bciuszko respinse un nemico numericamente superiore, usando abilmente gli ostacoli del terreno e le fortificazioni del campo, e venne considerato uno dei comandanti militari pi\u00f9 brillanti della Polonia dell'epoca. Con circa 5.300 uomini al seguito, sconfisse 25.000 russi guidati dal generale Michail Kachovski. Nonostante la vittoria tattica, Ko\u015bciuszko dovette ritirarsi da Dubienka, mentre i russi attraversavano il vicino confine austriaco e iniziavano a fiancheggiare le sue posizioni.\nDopo la lotta del primo agosto, re Stanislao Augusto Poniatowski lo promosse a tenente generale e gli confer\u00ec anche l'onorificenza dell'Ordine dell'Aquila Bianca, ma Ko\u015bciuszko, da repubblicano convinto, non accett\u00f2 un onore reale. La notizia della vittoria di Ko\u015bciuszko si diffuse in Europa e il 26 agosto ricevette la cittadinanza onoraria ad opera dell'Assemblea legislativa della Francia rivoluzionaria. Mentre si considerava ancora incerto l'esito della guerra, il monarca chiese in principio un cessate il fuoco e poi, il 24 luglio 1792, prima che Ko\u015bciuszko ricevesse la promozione a tenente generale, sconvolse l'esercito annunciando la sua adesione alla confederazione di Targowica e ordinando alle truppe polacco-lituane di cessare le ostilit\u00e0 contro i russi. Ko\u015bciuszko accarezz\u00f2 l'idea di rapire il re alla stregua di quanto la confederazione degli avvocati aveva fatto due decenni prima, nel 1771, ma and\u00f2 dissuaso dal principe J\u00f3zef Poniatowski. Il 30 agosto, Ko\u015bciuszko si dimise dal suo ruolo nell'esercito e torn\u00f2 brevemente a Varsavia, dove ricevette la promozione e il salario, ma rifiut\u00f2 la richiesta del re di rimanere tra le schiere dei combattenti. In quel periodo si ammal\u00f2 tra l'altro di itterizia.\nEmigrazione.\nLa capitolazione del re si rivel\u00f2 un duro colpo per Ko\u015bciuszko, che non aveva perso una sola battaglia nella campagna. A met\u00e0 settembre 1792 si rassegn\u00f2 a lasciare il paese e all'inizio di ottobre part\u00ec da Varsavia. In primo luogo, and\u00f2 a est, al maniero della famiglia Czartoryski a Sieniawa, che raccolse vari esponenti aristocratici malcontenti. A met\u00e0 novembre trascorse due settimane a Leopoli, dove la popolazione lo accolse con favore, in quanto dalla fine della guerra la sua presenza aveva attirato folle desiderose di vedere il famoso comandante. Izabela Czartoryska discusse di fargli sposare sua figlia Sofia. I russi pianificarono di arrestarlo se fosse tornato nel territorio sotto il loro controllo; gli austriaci, detentori di Leopoli, gli offrirono un incarico nell'esercito austriaco, ma egli rifiut\u00f2. In seguito, progettarono di deportarlo, ma lasci\u00f2 Leopoli prima che potessero farlo. All'inizio del mese, sost\u00f2 a Zamo\u015b\u0107 nella tenuta della famiglia Zamoyski, incontrando il filosofo e scrittore Stanis\u0142aw Staszic, quindi si rec\u00f2 a Pu\u0142awy.\nAnche quest'ultima tappa non lo vide rimanere fermo a lungo: il 12-13 dicembre giunse a Cracovia, il 17 a Breslavia e, poco dopo, si stabil\u00ec a Lipsia, dove molti importanti soldati e politici polacchi formarono una comunit\u00e0 di emigrati. Presto lui e alcuni altri iniziarono a tramare una rivolta contro il dominio russo in Polonia. I politici, raggruppati attorno a Ignacy Potocki e Hugo Ko\u0142\u0142\u0105taj, cercarono di intavolare contatti con gruppi di opposizione simili in Polonia e, nella primavera del 1793, furono raggiunti da altri vecchi parlamentari e rivoluzionari, tra cui l'influente ufficiale militare Ignacy Dzia\u0142y\u0144ski. Mentre Ko\u0142\u0142\u0105taj e altri avevano iniziato a pianificare una rivolta prima che Ko\u015bciuszko si unisse a loro, il suo sostegno si rivel\u00f2 un vantaggio significativo, poich\u00e9 era tra i personaggi pi\u00f9 famosi della Polonia del tempo. Dopo due settimane trascorse a Lipsia, prima della met\u00e0 di gennaio del 1793, Ko\u015bciuszko part\u00ec per Parigi, dove cerc\u00f2 di ottenere il sostegno dei transalpini per la rivolta pianificata della Polonia. Rimase l\u00ec fino all'estate, ma nonostante la crescente influenza rivoluzionaria, i francesi si impegnarono solo a parole per la causa polacca e si rifiutarono di impegnarsi in qualcosa di concreto. Ko\u015bciuszko concluse che le autorit\u00e0 locali non erano interessate in Polonia al di l\u00e0 dell'utilit\u00e0 che potevano ricavarne per la loro causa, e fu sempre pi\u00f9 deluso dalla meschinit\u00e0 degli anni successivi al 1789, considerando le lotte interne tra le diverse fazioni e il dilagante regime del terrore.\nIl 23 gennaio 1793, la Prussia e la Russia si accordarono per dare luogo alla seconda spartizione della Polonia. Il Sejm di Grodno, convocato sotto costrizione a giugno, ratific\u00f2 la suddivisione e avvenne altres\u00ec l'abrogazione della Costituzione del 3 maggio 1791. La seconda frammentazione fu cos\u00ec acuta da impedire la prosecuzione dell'esistenza della Repubblica: la Polonia perse infatti 300.000 km\u00b2 di territorio, l'80% dei quali and\u00f2 alla Russia e il resto alla Prussia, mentre nulla all'Austria, non avendovi partecipato. Solo circa 4 milioni di persone rimasero in Polonia dopo la seconda divisione, comportando la perdita di un altro terzo della sua popolazione originaria, circa la met\u00e0 di quella registrata prima del 1772. Si tratt\u00f2 di un evento assai sconvolgente per i confederati di Targowica, i quali si consideravano difensori dei secolari privilegi dei magnati, ma non si aspettavano che il loro appello di aiuto alla Zarina di Russia avrebbe ulteriormente ridotto e indebolito il loro paese.\nNell'agosto 1793, Ko\u015bciuszko, sebbene preoccupato che una rivolta avrebbe avuto poche possibilit\u00e0 contro le tre potenze divisorie, torn\u00f2 a Lipsia, dove ricevette richieste di iniziare a pianificarne una il prima possibile. A settembre attravers\u00f2 in gran segreto il confine polacco allo scopo di condurre osservazioni personali e incontrare ufficiali di alto rango suoi simpatizzanti in quel che rimaneva dell'esercito polacco, incluso il generale J\u00f3zef Wodzicki. I preparativi procedettero a rilento e si convinse a viaggiare verso l'Italia in tempi brevi, con l'intenzione di tornare nel febbraio 1794. Tuttavia, la situazione in Polonia stava cambiando rapidamente: i governi russo e prussiano costrinsero la Polonia a sciogliere ancora la maggioranza del suo esercito e le unit\u00e0 ridotte dovevano essere incorporate nell'esercito russo. A marzo, gli agenti zaristi scoprirono dei rivoluzionari a Varsavia e inaugurarono una serie di arresti di importanti politici e comandanti militari polacchi. Ko\u015bciuszko fu costretto ad eseguire il suo piano prima del previsto e, il 15 marzo 1794, rinunci\u00f2 ai suoi progetti di trasferimento e prese la strada per Cracovia.\nInsurrezione di Ko\u015bciuszko.\nAvendo scoperto che la guarnigione russa aveva lasciato Cracovia, Ko\u015bciuszko entr\u00f2 in citt\u00e0 la notte del 23 marzo 1794. La mattina dopo, nella piazza principale, radun\u00f2 una discreta folla e inaugur\u00f2 in modo ufficiale una rivolta: Ko\u015bciuszko ricevette il titolo di \"Naczelnik\" (comandante in capo) delle forze polacco-lituane che combattevano l'occupazione russa.\nKo\u015bciuszko radun\u00f2 un esercito di circa 6.000 uomini, inclusi 4.000 soldati regolari e 2.000 reclute, e marci\u00f2 su Varsavia. I russi riuscirono a organizzare un esercito per opporsi a lui pi\u00f9 in fretta di quanto si aspettasse. Ciononostante, ottenne una vittoria a Rac\u0142awice il 4 aprile 1794, dove cambi\u00f2 le sorti guidando personalmente una carica di fanteria di volontari contadini armati di falce (\"kosynierzy\"). Tuttavia, la sconfitta russa non si rivel\u00f2 strategicamente significativa e le forze russe costrinsero presto Ko\u015bciuszko a ritirarsi verso Cracovia. Vicino a Po\u0142aniec ricevette rinforzi e si incontr\u00f2 con altri capi della rivolta (ovvero Ko\u0142\u0142\u0105taj e Potocki); l\u00ec emise un'importante dichiarazione politica dell'insurrezione, il cosiddetto manifesto di Po\u0142aniec, in cui affermava che i servi dovevano avere facolt\u00e0 di disporre dei diritti civili e non si poteva pi\u00f9 immaginare una Polonia in cui i loro obblighi di lavoro fossero compiuti con ritmi cos\u00ec estenuanti come in passato (\"corv\u00e9e\"). Nel frattempo, i russi emisero una cospicua taglia sulla testa di Ko\u015bciuszko, da consegnare \"vivo o morto\".\nA giugno, i prussiani avevano cominciato ad aiutare attivamente i russi e il 6 giugno 1794 Ko\u015bciuszko combatt\u00e9 una battaglia difensiva contro una forza prussiano-russa a Szczekociny. Alla fine di giugno, per diverse settimane, difese Varsavia, controllata dagli insorti: il 28 giugno, nella medesima citt\u00e0, alcuni catturarono e impiccarono il vescovo Ignacy Massalski e altre sei persone. Ko\u015bciuszko rimprover\u00f2 il gesto pubblicamente, scrivendo poi in una delle sue missive: \"Quello che \u00e8 successo ieri a Varsavia ha riempito il mio cuore di amarezza e dolore\", e sollecit\u00f2 inoltre che presto si potesse auspicare a uno Stato di diritto. La mattina del 6 settembre, le forze prussiane si ritirarono per sopprimere una sollevazione in corso nella Grande Polonia, revocando l'assedio di Varsavia. Il 10 ottobre, durante una sortita contro un nuovo attacco russo, Ko\u015bciuszko fu ferito e catturato nella battaglia di Maciejowice: fatto prigioniero dai russi, giunse a Pietroburgo nella fortezza di Pietro e Paolo. Poco dopo, l'insurrezione si concluse a Praga, dove, secondo un testimone russo contemporaneo, le truppe dello zarato massacrarono 20.000 abitanti di Varsavia. La successiva e finale spartizione della Polonia pose fine all'esistenza di uno stato sovrano polacco e lituano per i successivi 123 anni.\nAnni successivi.\nLa morte della zarina Caterina la Grande il 17 novembre 1796 coincise con un cambiamento nelle politiche della Russia verso la Polonia. Il 28 novembre, lo zar Paolo I, che disprezzava i modi e i metodi dell'imperatrice precedente, perdon\u00f2 Ko\u015bciuszko e lo liber\u00f2 dopo che questi aveva prestato giuramento di lealt\u00e0. Paolo promise di liberare tutti i prigionieri politici polacchi detenuti nelle carceri russe e in Siberia. Lo zar diede a Ko\u015bciuszko 12.000 rubli, che il polacco pi\u00f9 tardi, nel 1798, tent\u00f2 di restituire, rinunciando anche al giuramento.\nKo\u015bciuszko part\u00ec per gli Stati Uniti da Stoccolma facendo tappa a Londra e poi a Bristol, dove il 17 giugno 1797 salp\u00f2 per giungere infine a Filadelfia il 18 agosto. Bench\u00e9 accolto da popolazione, pi\u00f9 diffidente appariva il governo americano, controllato da federalisti che non vedeva di buon occhio Ko\u015bciuszko per la sua precedente affiliazione al Partito Democratico-Repubblicano.\nNel marzo 1798 Ko\u015bciuszko ricevette un pacco di lettere dall'Europa. Una di esse si rivel\u00f2 per lui sconcertante, facendolo, ancora nelle sue precarie condizioni per via della ferita, balzare dal suo divano e zoppicare senza alcuna assistenza al centro della stanza, esclamando al generale Anthony Walton White, \"Io deve tornare subito in Europa!\". La lettera in questione conteneva notizie che il generale polacco Jan Henryk D\u0105browski e soldati polacchi stavano combattendo in Francia sotto Napoleone e che la sorella di Ko\u015bciuszko aveva mandato i suoi due nipoti a nome di Tadeusz a servire tra le fila francesi. In quel periodo, Ko\u015bciuszko ricevette altres\u00ec la notizia che Talleyrand cercava l'approvazione morale e pubblica del veterano della guerra d'indipendenza americana per la lotta francese contro una delle potenze responsabili delle spartizioni della Polonia, la Prussia.\nIl richiamo della famiglia e della patria richiam\u00f2 Ko\u015bciuszko verso il Vecchio Continente, in quanto si consult\u00f2 immediatamente con l'allora Vicepresidente degli Stati Uniti d'America Thomas Jefferson, il quale gli procur\u00f2 un passaporto sotto falso nome e organizz\u00f2 la sua partenza segreta per la Francia. Ko\u015bciuszko non sollev\u00f2 alcuna richiesta n\u00e9 per Julian Ursyn Niemcewicz, suo ex compagno d'armi oltre che di prigionia a Pietroburgo, n\u00e9 per il suo servitore, lasciandogli solo del denaro.\nAltri fattori contribuirono alla sua partenza: le sue connessioni con i transalpini lo rendevano vulnerabile alla deportazione o alla reclusione secondo i termini degli Alien and Sedition Acts. Jefferson temeva che gli Stati Uniti e la Francia fossero sull'orlo della guerra dopo l'affare XYZ e lo consideravano un inviato informale. Ko\u015bciuszko scrisse in seguito: \"Jefferson ha ritenuto che sarei stato l'intermediario pi\u00f9 efficace nel portare un accordo con la Francia, ragion per cui ho accettato la missione, anche se senza alcuna autorizzazione ufficiale\".\nCessione dei possedimenti americani.\nPrima che Ko\u015bciuszko salutasse gli USA, ader\u00ec alla massoneria riscosse finalmente la paga arretrata, redisse un testamento e lo affid\u00f2 a Jefferson come esecutore testamentario. Kozciuszko e Jefferson erano diventati amici nel 1797 e, da allora in poi per vent'anni si tennero contatto in uno spirito di reciproca ammirazione. Jefferson faceva notare di lui che era \"il pi\u00f9 puro figlio della libert\u00e0 che abbia mai conosciuto\". Dal canto suo, Ko\u015bciuszko non manc\u00f2 di affrontare questioni politiche inerenti anche alla sua terra di provenienza, tanto che in una lettera inviata all'indirizzo dello scienziato e politico, al fine di descrivere la complicata interna in cui versava la Polonia, si auto-defin\u00ec \"l'unico polacco rimasto\", essendo tutti gli altri condizionati dalla volont\u00e0 di potenze straniere. Nel testamento, Ko\u015bciuszko lasci\u00f2 il suo patrimonio americano da vendere per comprare la libert\u00e0 degli schiavi di colore, compresi quelli di Jefferson, e per educarli a una vita e a un lavoro indipendenti.\nDiversi anni dopo la morte di Ko\u015bciuszko, Jefferson, all'epoca 77enne, dichiar\u00f2 di non essere in grado di agire come esecutore testamentario a causa della sua et\u00e0 e per le numerose complessit\u00e0 giuridiche del legato. Le ultime volont\u00e0 del polacco rimasero oggetto di discussione e vincolate ai tribunali fino al 1856. Jefferson raccomand\u00f2 il suo amico John Hartwell Cocke, ufficiale nell'esercito e anch'egli lui contrario alla schiavit\u00f9, come esecutore testamentario, ma pure Cocke rifiut\u00f2 di adempiere al compito.\nIl caso della propriet\u00e0 americana di Ko\u015bciuszko raggiunse la Corte suprema in tre diverse occasioni. Ko\u015bciuszko aveva fatto stilare quattro testamenti, tre dei quali postdatati rispetto a quello americano.\nNessuno dei soldi che Ko\u015bciuszko aveva stanziato per la manomissione e l'istruzione degli afroamericani negli Stati Uniti fu mai utilizzato a tale scopo. Sebbene il testamento americano non fu mai realizzato come definito, la sua eredit\u00e0 and\u00f2 utilizzata per fondare un istituto educativo per afroamericani degli USA a Newark, nel 1826, che deve il suo nome proprio a Ko\u015bciuszko.\nRitorno in Europa.\nKo\u015bciuszko arriv\u00f2 a Bayonne, in Francia, il 28 giugno 1798; in quel momento, i piani di Talleyrand erano cambiati e non lo consideravano pi\u00f9 come rilevante. Ko\u015bciuszko rimase comunque politicamente attivo nei circoli di emigrati polacchi in Francia, e il 7 agosto 1799 ader\u00ec alla Societ\u00e0 dei repubblicani polacchi (\"Towarzystwo Republikan\u00f3w Polskich\"). Rifiut\u00f2 l'incarico offerto di comandare le Legioni polacche in formazione per il servizio con la Francia, riuscendo ciononostante, il 17 ottobre e il 6 novembre 1799, a incontrare Napoleone Bonaparte, il quale lo boll\u00f2 alla stregua di un \"pazzo\" che \"sopravvalutava la sua influenza\" in Polonia. Dal canto suo, Ko\u015bciuszko non gradiva il c\u00f2rso per le sue aspirazioni dittatoriali e lo chiamava \"impresario della Repubblica [francese]\". Nel 1807, Ko\u015bciuszko si stabil\u00ec nel castello di Berville, vicino a La Genevraye, prendendo per un po' le distanze dalla politica.\nKo\u015bciuszko non credeva che Napoleone avrebbe ripristinato la sovranit\u00e0 della Polonia in una forma duratura. Quando le forze di Napoleone giunsero alle porte della Polonia, Ko\u015bciuszko gli scrisse una lettera, chiedendo delle garanzie per la costituzione di una democrazia parlamentare e di confini nazionali, sia pur provvisori, ma l'imperatore lo ignor\u00f2. Ko\u015bciuszko ne dedusse che quando fu creato il Ducato di Varsavia nel 1807, questo aveva la sola funzione di espediente e non di atto volto a provare la sincera volont\u00e0 di ripristinare la sovranit\u00e0 polacca. Di conseguenza, Ko\u015bciuszko non si trasfer\u00ec nel Ducato di Varsavia n\u00e9 si un\u00ec al nuovo esercito appena allestito, alleato di Napoleone.\nTerminata la parentesi napoleonica, il militare polacco incontr\u00f2 lo zar di Russia Alessandro I a Parigi e poi a Braunau, in Svizzera. Il russo sperava che Ko\u015bciuszko si potesse convincere a tornare in Polonia mostrandogli il progetto finalizzato a creare un nuovo Stato alleato della Russia, il Regno del Congresso. In cambio dei suoi potenziali servigi, Ko\u015bciuszko chiedeva riforme sociali e ripristino del territorio, almeno fino ai fiumi Dvina e Dnepr a est. Tuttavia, poco dopo, a Vienna, Ko\u015bciuszko apprese che il Regno del Congresso, che sarebbe stato poi creato dallo zar, avrebbe ricoperto una superficie ancor minore del precedente Ducato di Varsavia: una volta saputolo, defin\u00ec una tale entit\u00e0 territoriale \"uno scherzo\".\nIl 2 aprile 1817, Ko\u015bciuszko emancip\u00f2 i contadini nelle sue terre rimanenti in Polonia, ma lo zar Alessandro non lo permise. Di salute cagionevole e ancora dolorante per vecchie ferite, il 15 ottobre 1817, Ko\u015bciuszko mor\u00ec a Soletta all'et\u00e0 di 71 anni dopo essere caduto da cavallo, aver avuto la febbre e subito un ictus pochi giorni pi\u00f9 tardi.\nFunerali.\nIl primo funerale di Ko\u015bciuszko si tenne il 19 ottobre 1817, in un'ex chiesa dei Gesuiti a Soletta. Man mano che la notizia della sua morte si diffondeva, nella Polonia di recente smembrata si svolsero messe e celebrazioni commemorative. Il suo corpo imbalsamato fu deposto in una cripta della chiesa di Soletta, andando poi, l'11 aprile 1818, trasferito a Cracovia e posizionato nella chiesa di San Floriano. Il 22 giugno 1818 o il 23 giugno 1819 (la data \u00e8 incerta), al rintocco della campana Sigismondo e allo sparo dei cannoni, la salma venne collocata in una cripta della Cattedrale del Wawel, un pantheon dei re polacchi e degli eroi nazionali.\nGli organi interni di Ko\u015bciuszko, rimossi durante l'imbalsamazione, furono sepolti separatamente in un cimitero a Zuchwil, vicino a Soletta, dove giacciono ancora oggi. Una grande lapide commemorativa fu eretta nel 1820, accanto a una cappella commemorativa polacca. Tuttavia, il suo cuore non fu sepolto con gli altri organi, ma conservato in un'urna funeraria presso il museo polacco localizzato a Rapperswil, sempre in Svizzera. Il cuore, insieme al resto dei beni del Museo, viaggi\u00f2 fino a Varsavia nel 1927, dove ancora adesso riposa in una cappella appositamente allestita presso il Castello Reale.\nInfluenza culturale.\nProclamato e acclamato come eroe nazionale in Polonia, Stati Uniti d'America, Bielorussia e Lituania, lo storico polacco Stanis\u0142aw Herbst afferm\u00f2 nel \"Dizionario biografico polacco\" del 1967 sulla sua figura che si poteva trattare del polacco pi\u00f9 popolare del mondo. Esistono monumenti a lui dedicati in varie citt\u00e0 e nazioni, a cominciare dal tumulo di Ko\u015bciuszko a Cracovia, eretto nel 1820-1823 da uomini, donne e bambini che portarono la terra dai campi di battaglia dove aveva combattuto. Sia il ponte Thaddeus Kosciusko, un ponte ad arco a via intermedia situato sul fiume Mohawk ad Albany e completato nel 1959 che il ponte Kosciuszko, costruito nel 1939 a New York City, devono il loro nome al generale polacco. Questa seconda struttura \u00e8 stata parzialmente sostituita nell'aprile 2017 da una nuova omonima, con un ponte aggiuntivo inaugurato nell'agosto 2019.\nLa residenza di Filadelfia del 1796 di Ko\u015bciuszko ospita attualmente il memoriale nazionale a lui dedicato, il meno esteso parco nazionale americano gestito dal National Park System. Un'agenzia culturale polaccoamericana, la Kosciuszko Foundation, con sede a New York City, nacque nel 1925. Un museo dedicato al polacco ha sede nella sua ultima residenza, a Soletta, in Svizzera.\nUn gruppo di unit\u00e0 dell'aeronautica polacca ha portato in passato la designazione di \"Squadriglia di Ko\u015bciuszko\", cos\u00ec come durante la seconda guerra mondiale una fregata della marina polacca (\"ORP Gen. T. Ko\u015bciuszko\") e la 1\u00aa divisione di fanteria erano note come Tadeusz Ko\u015bciuszko. In onore del militare \u00e8 stato anche intitolato un asteroide, il 90698 Ko\u015bciuszko.\nUno dei primi esempi di romanzo storico nella letteratura contemporanea, \"Taddeo di Varsavia\", si concentrava su Ko\u015bciuszko e l'autrice era la scozzese Jane Porter nel 1803; rivelatosi molto popolare, in particolare negli USA, il libro ha fatto registrare oltre ottanta edizioni nel XIX secolo. Un'opera intitolata \"Ko\u015bciuszko nad Sekwan\u0105\" (Ko\u015bciuszko alla Senna), scritta nei primi anni 1820, con musiche di Franciszek Salezy Dutkiewicz e libretto del poeta Konstanty Majeranowski. I lavori successivi comprendevano drammi di compositori quali Apollo Korzeniowski, Justyn Hoszowski e W\u0142adys\u0142aw Ludwik Anczyc, tre romanzi rispettivamente pubblicati da J\u00f3zef Ignacy Kraszewski, Walery Przyborowski e W\u0142adys\u0142aw Reymont e lavori di Maria Konopnicka. Ko\u015bciuszko appare anche nella letteratura non polacca, tra cui un sonetto di Samuel Taylor Coleridge, un altro di Leigh Hunt, poesie di John Keats e Walter Savage Landor, e un'opera di Karl von Holtei.\nNel 1933, l'ufficio postale degli Stati Uniti emise un francobollo commemorativo raffigurante un'incisione del \"Generale di brigata Thaddeus Kosciuszko\", una statua localizzata a Lafayette Square, a Washington, vicino alla Casa Bianca e di recente imbrattata dai manifestanti nel corso delle proteste avvenute a seguito della morte di George Floyd. Un francobollo speciale \u00e8 stato emesso in occasione del 150\u00ba anniversario della naturalizzazione di Ko\u015bciuszko come cittadino americano, ma anche la Polonia ha reso accessibili diversi francobolli in suo onore: pi\u00f9 di recente, nel 1995, si \u00e8 unita alla lista la . La figura del generale \u00e8 comparsa anche sugli z\u0142oty polacchi, sia su monete (ad esempio i 10 centesimi in vigore del 1969 al 1973) che su banconote (si pensi a quella da 500).\nTra le statue erette in memoria di Ko\u015bciuszko in Polonia, la pi\u00f9 importante \u00e8 quella di Cracovia (realizzata da Leonard Marconi), distrutta dalle forze tedesche durante l'occupazione della seconda guerra mondiale e poi sostituita con una replica inviata dalla Germania nel 1960. Quella presente a \u0141\u00f3d\u017a \u00e8 frutto del lavoro dello scultore Mieczys\u0142aw Lubelski. Negli USA figurano quelle di Boston, West Point, Filadelfia (di Marian Konieczny), Detroit (una replica della statua di Cracovia di Leonard Marconi), Washington, Chicago, Milwaukee e Cleveland, mentre in Svizzera \u00e8 presente a Soletta. Ko\u015bciuszko \u00e8 stato oggetto di ritratti da parte di artisti quali Richard Cosway, Franciszek Smuglewicz, Micha\u0142 Stachowicz, Juliusz Kossak e Jan Matejko. La versione monumentale del \"Panorama di Rac\u0142awice\" dipinta da Jan Styka e Wojciech Kossak ha la finalit\u00e0 di immortalare il centenario della battaglia di Rac\u0142awice del 1794. Un monumento commemorativo \u00e8 stato altres\u00ec costruito a Minsk, la capitale bielorussa, nel 2005.\nTra le localit\u00e0 geografiche che devono il suo nome figura il monte Kosciuszko, la montagna pi\u00f9 elevata dell'Australia: situata nell'area protetta dello Stato del Nuovo Galles del Sud, rientra nel parco nazionale omonimo. Si pensi inoltre all'isola di Kosciusko in Alaska, alla Contea di Kosciusko in Indiana e a numerose citt\u00e0, paesi, strade, scuole e parchi, in particolare negli Stati Uniti.\nPer quanto concerne le opere storiche, la prima biografia dedicata a Ko\u015bciuszko fu pubblicata nel 1820 da Julian Niemcewicz, che serv\u00ec accanto a Ko\u015bciuszko come suo aiutante di campo e fu anche imprigionato in Russia dopo la rivolta. Fiumi di inchiostro sono stati gettati da allora a oggi nei secoli a venire, allo scopo di fare luce sull'affascinante e avventurosa vita del militare polacco anche riprendendo le pagine di Niemcewicz."}
{"id": "623273", "revid": "77358", "url": "https://it.wikipedia.org/wiki?curid=623273", "title": "Museo Archeologico Provinciale &quot;F.Ribezzo&quot;", "text": ""}
{"id": "623274", "revid": "110157", "url": "https://it.wikipedia.org/wiki?curid=623274", "title": "Dalla storia di una nevrosi infantile", "text": "L'opera di Sigmund Freud Dalla storia di una nevrosi infantile, pi\u00f9 noto come caso clinico dell'Uomo dei lupi, fu scritta nel 1914 e venne pubblicata, a causa della guerra, solo nel 1918, nel quarto volume della \"Sammlung kleiner Schriften zur Neurosenlehere\".\nL'opera espone il caso clinico che Freud tratt\u00f2 analiticamente in un periodo di lavoro durato quattro anni, dal febbraio 1910 al luglio del 1914, su un paziente di origine russa. \nCome asserisce lo stesso Freud, il lavoro terapeutico rimase fermo per anni, e solo negli ultimi mesi, a causa della ferma intenzione del medico viennese e comunicata al paziente di interrompere entro breve il trattamento, la terapia ebbe un'accelerazione tale da garantirne un buon successo, seppur parziale e incompleto.\nLo studio e la pubblicazione di questo caso fu per Freud particolarmente importante, in quanto avvenne negli anni del profondo dissidio con Adler e Carl Gustav Jung, e con questa presentazione Freud voleva ancora una volta confermare le sue teorie e l'importanza dei primi anni di vita dell'individuo nella genesi delle nevrosi attuali.\nStudiando il paziente, la cui gravit\u00e0 l'aveva costretto a passare diversi anni presso cliniche specialistiche e l'aveva reso incapace di badare a s\u00e9 stesso, Freud riusc\u00ec infatti a risalire ai traumi infantili, all'origine delle prime nevrosi e dunque a trovare il nesso con quelle che attualmente colpivano il paziente, liberandolo cos\u00ec da gran parte dei suoi sintomi e in via generale guarendolo, anche se la storia del paziente ebbe poi un lungo strascico.\nDurante l'analisi dell'uomo dei lupi, Freud riesce a risalire tramite l'interpretazione di un sogno e dei ricordi successivi del paziente ad una scena traumatica risalente all'et\u00e0 di un anno e mezzo, ovvero a un rapporto sessuale tra i genitori.\nLa difficolt\u00e0 di ammettere che tale residuo mnestico potesse rimanere impresso in un bambino di cos\u00ec tenera et\u00e0 spinge per\u00f2 Freud anche ad avanzare l'ipotesi che il ricordo stesso potesse non essere stato originario, ma solamente il frutto di una fantasia del bambino.\nIn questo modo Freud venne a stabilire una sorta di equiparazione tra ricordi reali e ricordi frutto di fantasie, stabilendo cos\u00ec che una scena di fantasia potesse produrre gli stessi effetti traumatici di una scena realmente vissuta dai pazienti.\nNell'ottavo dei nove capitoli del testo, il medico viennese ribadisce nuovamente l'importanza del periodo infantile sullo sviluppo delle successive nevrosi, in contrapposizione con la teoria junghiana degli archetipi dell'uomo e dell'etiologia delle nevrosi da fattori unicamente attuali: \"Se diamo tanto credito alla preistoria dell'umanit\u00e0\", scrive nell'ottavo capitolo, \"non vedo perch\u00e9 non si possa darla alla preistoria dell'uomo, cio\u00e8 al bambino\"."}
{"id": "623277", "revid": "638792", "url": "https://it.wikipedia.org/wiki?curid=623277", "title": "Paul (Pok\u00e9mon)", "text": ""}
{"id": "623281", "revid": "1909146", "url": "https://it.wikipedia.org/wiki?curid=623281", "title": "Signoria di Carrara", "text": "La Signoria di Carrara fu un feudo della Toscana settentrionale, esistito dall'inizio del XIV secolo alla fine del XV secolo, comprendente gli odierni territori di Carrara, Avenza, Marina di Carrara, oltre alle regioni limitrofe facenti parte del bacino del fiume Carrione e delle circostanti cave di marmo di Carrara.\nStoria della Signoria di Carrara.\nGeneralit\u00e0.\nLa nascita della Signoria di Carrara pu\u00f2 risalire all'editto del 1313 con cui l'imperatore Arrigo VII del Sacro Romano Impero spodest\u00f2 definitivamente il Vescovo di Luni e assegn\u00f2 il territorio del Libero Comune di Carrara alla Repubblica di Pisa.\nA partire da questa data il Libero Comune di Carrara perse la sostanziale autonomia che aveva guadagnato nei precedenti decenni di lotta contro i vescovi di Luni, ed inizi\u00f2 a gravitare nell'orbita di vari potentati locali della Toscana settentrionale e delle regioni limitrofe.\nPer quasi tutta la durata della sua esistenza la signoria di Carrara sub\u00ec numerose invasioni e passaggi di potere, fino alla definitiva assegnazione ai nobili della famiglia Malaspina nel 1473. Nel corso di questo secolo e mezzo i domini pi\u00f9 significativi e continuati furono quelli di Lucca e della famiglia dei duchi Visconti di Milano, mentre la citt\u00e0 di Pisa apport\u00f2 contributi importanti all'economia della Signoria di Carrara.\nXIV secolo.\nAll'epoca dell'editto del 1313 sembra che il territorio fosse nominalmente governato dal vescovo di Luni, in compartecipazione con il Comune di Lucca (come si pu\u00f2 desumere dal \"Nuovo Statuto di Lucca\" redatto nel 1308). Gi\u00e0 dal 1259 il Libero Comune di Carrara fu alleato di Lucca nella sua lunga contesa con Pisa per il controllo della Versilia e della Lunigiana. L'alleanza ebbe la forma di una sudditanza a Lucca, ma il Libero Comune di Carrara godette comunque di forti esenzioni fiscali e di una notevole autonomia politica.\nL'attivit\u00e0 estrattiva delle cave di marmo di Carrara si trovava in lenta ripresa gi\u00e0 da alcuni decenni, dopo la quasi totale stagnazione dell'epoca medievale, soprattutto grazie alle necessit\u00e0 della citt\u00e0 di Pisa, all'epoca all'apice della potenza e impegnata con la costruzione il complesso della Primaziale. All'epoca i lavoratori delle cave fedeli al vescovo di Luni erano gi\u00e0 stati esiliati dal territorio a seguito della vittoria delle forze comunali (ghibelline) che ottennero il completo controllo delle attivit\u00e0 estrattive.\nIl passaggio dell'amministrazione di Carrara al dominio dei ghibellini pisani forn\u00ec un ulteriore impulso all'attivit\u00e0 estrattiva, con l'apertura di nuove cave e l'aumento delle commesse. Nel 1319 \u00e8 documentata anche la presenza di lavoratori e operai dell'Opera di S.Maria del Fiore - ossia del Duomo di Firenze - impegnati nell'estrazione del marmo da destinarsi a Firenze, Signa e zone limitrofe.\nNel 1316 il tiranno pisano Uguccione della Faggiola venne rovesciato da una rivolta popolare, e il comandante militare pisano Castruccio Antelminelli (detto Castruccio Castracani), che nel 1314 aveva conquistato Lucca con un attacco a sorpresa, approfitt\u00f2 della confusione politica per farsi eleggere Signore di Lucca.\nIl comandante intraprese quindi una veloce campagna espansionistica ai danni dei territori vicini che lo port\u00f2 ad assumere, tra gli altri, anche il dominio della Signoria di Carrara.\nNel 1322 Castracani ottenne ufficialmente dall'Imperatore Ludovico il Bavaro la legittimazione delle sue conquiste. Tra il 1322 e il 1328, la Signoria di Carrara venne incorporata nella Repubblica di Lucca assieme a gran parte della Lunigiana.\nCastruccio mor\u00ec improvvisamente di febbri malariche il 3 settembre 1328. Il figlio Enrico non fu in grado di far fronte all'amministrazione dei territori conquistati dal padre, e lo scenario politico della regione degener\u00f2 velocemente.\nLucca e il territorio ad essa soggetto vennero ben presto occupati dai mercenari dell'Imperatore Ludovico il Bavaro che, rimasti da tempo senza paga, misero territori e citt\u00e0 in vendita al migliore offerente.\nInizi\u00f2 quindi un veloce giro di compravendite della Signoria di Carrara da parte di varie famiglie nobiliari. Dopo un primo acquisto nel 1329 da parte degli Spinola della Repubblica di Genova, Carrara fu venduta alla famiglia Rossi, che all'epoca governava la citt\u00e0 di Parma. I Rossi controllarono la citt\u00e0 tra il 1330 e il 1335. Nel 1335 la Signoria di Carrara fu acquistata da Mastino della Scala tiranno di Verona, che la tenne fino al 1343, anno in cui fu occupata dalla truppe del Ducato di Milano facenti capo a Luchino Visconti.\nIl dominio dei Visconti sulla Signoria di Carrara dur\u00f2 per quasi sessant'anni, dal 1343 al 1402. Durante la dominazione viscontea, per un certo periodo il duca Barnab\u00f2 Visconti ebbe l'intenzione di destinare la Signoria di Carrara alla moglie Regina della Scala. Tuttavia il duca fu esautorato nel 1385 dal nipote Gian Galeazzo Visconti, che prefer\u00ec accordarsi direttamente con la citt\u00e0 di Carrara. Gian Galeazzo si impegn\u00f2 a non cedere la signoria ad altri, allegger\u00ec il carico fiscale e lasci\u00f2 che il territorio potesse dotarsi di proprie imposte sull'estrazione dei marmi.\nNel 1396 Gian Galeazzo ordin\u00f2 di tassare le famiglie pi\u00f9 abbienti di Carrara per finanziare le opere minori che ancora restavano da completare nell'ambito della secolare costruzione del Duomo di Carrara. La costruzione della chiesa, comunque, non fu ultimata che diversi decenni dopo.\nXV secolo.\nNel 1402 Gian Galeazzo mor\u00ec e la signoria di Carrara pass\u00f2 nominalmente all'amministrazione figlio Gabriello Maria Visconti. Nel frattempo, per\u00f2, Giovanni Colonna prese possesso del feudo a titolo di pegno per il pagamento di una grossa spesa militare (26.475 fiorini) a lui dovuta dai Visconti.\nNe nacque quindi una vivace disputa in cui si inser\u00ec anche Paolo Guinigi, Signore di Lucca, che alla fine pag\u00f2 15.000 fiorini a Giovanni Colonna - arbitro della contesa - e ottenne per s\u00e9 la Signoria di Carrara con i borghi di Avenza e Moneta il 29 settembre 1404.\nCon questo rientro nell'orbita di Lucca vennero confermate le antiche esenzioni fiscali di cui Carrara godeva in epoca comunale, e il territorio fu organizzato in una Vicar\u00eca. Dal 17 ottobre 1404 Dino degli Avvocati fu il primo Vicario.\nNel 1407 la Signoria di Lucca fece eseguire dei lavori di demarcazione dei confini delle Signorie di Carrara, Massa e Montignoso, all'epoca tutte sotto il suo controllo.\nNel 1428 la citt\u00e0 di Carrara venne conquistata ai lucchesi da Antonio Alberico Malaspina marchese di Fosdinovo. Inizi\u00f2 cos\u00ec un decennio particolarmente burrascoso che vide questo territorio conteso tra Lucca, Genova, Firenze, Milano e dai loro alleati.\nNel 1430 Carrara fu riconquistata dalle forze alleate dei lucchesi. Gi\u00e0 il 28 settembre dello stesso anno, per\u00f2, la citt\u00e0 fu ceduta ai Genovesi per 15.000 fiorini assieme ad Avenza, Pietrasanta e Motrone, cos\u00ec da pagare i pesanti debiti di guerra contratti da Lucca in quegli anni. I genovesi, tuttavia, non poterono occupare Carrara ed Avenza perch\u00e9 la regione, nel frattempo, era stata invasa dalle truppe milanesi di Niccol\u00f2 Piccinino, generale di Filippo Maria Visconti.\nNel 1433 i Lucchesi tornarono brevemente ad occupare la signoria di Carrara, restaurandovi la Vicar\u00eca, ma nel 1437 il territorio fu loro sottratto da Francesco Sforza, generale delle truppe di Firenze. Poco dopo Tommaso Campofregoso, signore di Sarzana, occup\u00f2 i borghi di Avenza, Moneta e Castelpoggio con l'aiuto dei genovesi.\nSolo con la pace del 1441 il territorio di Carrara fu definitivamente restituito ai Visconti.\nNel 1442 la signoria di Carrara fu amministrata da Gherardo Pietrasantina, un Vicario di Filippo Maria Visconti e, nel 1445 il milanese Francesco Piccinino fu comandante civile e militare di Carrara.\nCon la morte di Filippo Maria Visconti nel 1447, la signoria di Carrara torn\u00f2 ad essere disputata tra il marchese Malaspina di Fosdinovo e i Campofregoso di Sarzana, dello stesso ramo familiare dei nobili genovesi.\nIl 15 giugno 1448 il doge di Genova Giano Fregoso pronunci\u00f2 un arbitrato che aggiudicava la Signoria a suo cugino Spinetta II Fregoso, allora Capitano della Spezia. Il 6 gennaio 1467, nell'anno della morte di Spinetta, la Signoria di Carrara ottiene quindi temporaneamente il titolo di Contea dai Genovesi.\nNel frattempo Antonio Alberico I Malaspina di Fosdinovo inizi\u00f2 a governare la Signoria di Massa dopo la convenzione dell'8 dicembre 1442.\nIl 22 febbraio 1473 suo figlio Giacomo (Jacopo) Malaspina ottenne a titolo di permuta la Signoria (ora Contea) di Carrara da Antonietto Fregoso, figlio di Spinetta Fregoso: con la mediazione del Ducato di Milano, in una riunione tenutasi a Pavia, Giacomo Malaspina cedette ai Fregoso i propri domini di S.Nazzario presso Pavia e diede loro 5000 scudi d'oro in cambio del possesso del territorio di Carrara, che torn\u00f2 ad avere il titolo di Signoria.\nCon questo atto la Signoria di Carrara pass\u00f2 stabilmente sotto il controllo dei Malaspina e, da allora, Carrara un\u00ec le sue sorti con quelle della citt\u00e0 di Massa (si veda il futuro Ducato di Massa e Carrara).\nL'ultimo evento significativo che riguarda la sola Signoria di Carrara risale al 1483 a seguito della morte di Giacomo Malaspina e degli scontri tra i due figli Alberico e Francesco, che si contendevano l'eredit\u00e0.\nIn quell'anno Francesco invase e occup\u00f2 per breve tempo la Signoria di Carrara, che poi il 2 gennaio 1484 cedette di nuovo al fratello Alberico dopo un'imposizione degli arbitri nominati a dirimere la contesa."}
{"id": "623283", "revid": "767487", "url": "https://it.wikipedia.org/wiki?curid=623283", "title": "Cybersesso", "text": "Il cybersesso (dall'inglese: \"cybersex\"), cibersesso o anche sesso virtuale, \u00e8 un tipo di attivit\u00e0 sessuale a cui partecipano due o pi\u00f9 persone collegate fra di loro tramite una rete informatica.\nCaratteristiche.\nIl cibersesso \u00e8 una forma di comportamento i cui partecipanti simulano, mediante strumenti informatici e telematici, di avere reali rapporti sessuali descrivendo le loro azioni e rispondendo ai loro partner in forma prevalentemente scritta, stimolando le proprie fantasie sessuali ed esprimendo all'altro partner le proprie sensazioni.\nPu\u00f2 includere la masturbazione, anche mediante l'uso di giocattoli sessuali (ad esempio vibratori, dildo e cos\u00ec via). La qualit\u00e0 in questi tipi di incontri dipende tipicamente dall'abilit\u00e0 e dalla volont\u00e0 dei partecipanti di evocare vivide immagini nella mente dell'interlocutore, per questo l'immaginazione riveste un ruolo importante.\nA volte pu\u00f2 anche essere utilizzato all'interno di rapporti intimi gi\u00e0 esistenti; ad esempio tra persone sentimentalmente legate, ma geograficamente separate, rivestendo cos\u00ec tutte le caratteristiche di una prosecuzione della sessualit\u00e0 di coppia.\nIn altri casi le persone che praticano cibersesso si giovano dell'anonimato pi\u00f9 o meno completo garantito dallo strumento informatico; in questo senso una persona pu\u00f2 nascondere la propria identit\u00e0, alterare volutamente la propria descrizione fisica (ad esempio celando caratteristiche considerate poco appetibili o esagerandone altre pi\u00f9 sensuali) o addirittura mutare volutamente il proprio genere sessuale, fingendosi uomo o donna per sperimentare diversi ruoli sessuali.\nStrumenti.\nIl cibersesso pu\u00f2 effettuarsi mediante l'invio di messaggi, in forma differita (posta elettronica) oppure in tempo reale (messaggistica istantanea) con contenuti espliciti, che esprimono fantasie erotiche o descrivono desideri e richieste sessuali rivolte all'altro interlocutore.\nCi si pu\u00f2 inoltre avvalere delle chat, ad esempio sui canali IRC oppure su appositi siti di incontri, che consentono una interazione in tempo reale fra persone che hanno comuni interessi e/o simili fantasie erotiche.\nIn alcuni contesti il cibersesso \u00e8 completato dall'uso di webcam, come nel caso delle camgirl che sfruttano tale strumento per esibirsi ai loro clienti via web."}
{"id": "623288", "revid": "793215", "url": "https://it.wikipedia.org/wiki?curid=623288", "title": "Storia della Cornovaglia", "text": "La storia della Cornovaglia risale al Paleolitico, periodo in cui vi erano solo sporadiche visite da parte di gruppi di umani. I primi stanziamenti continui iniziarono circa anni fa, al termine dell'ultima era glaciale."}
{"id": "623291", "revid": "1714743", "url": "https://it.wikipedia.org/wiki?curid=623291", "title": "Giulia de' Medici", "text": "Biografia.\nNata pochi anni prima della morte del padre (1537), fu allevata nel monastero di San Clemente a Firenze, poi da Maria Salviati, madre del futuro Cosimo I di Toscana. Spos\u00f2 in prime nozze il Duca di Popoli Francesco Cantelmi (1550), poi dopo la morte dell'uomo, spos\u00f2 in seconde nozze Bernardetto de' Medici, figlio di Ottaviano.\nGiulia aveva un carattere molto altezzoso e orgoglioso delle proprie origine medicee, ed alla corte di Cosimo pretendeva di essere trattata alla stregua della granduchessa Eleonora di Toledo, causando alcune tensioni con i familiari. Nel 1567 lasci\u00f2 Firenze e si spost\u00f2 nel Regno di Napoli, precisamente nella zona vesuviana interna, dove il marito Bernardetto de' Medici aveva acquistato dai Gonzaga di Molfetta per 50.000 ducati l'importante feudo di Ottaiano (ora Ottaviano), dando cos\u00ec origine alla linea dei Medici di Ottaiano (o Ottajano).\nIl figlio della coppia Alessandro divenne generale dell'esercito pontificio e governatore di Borgo. Ci \u00e8 pervenuto un interessante carteggio di Giulia, con lettere a Cosimo I ed a altri personaggi. In una di queste lettere in risposta Cosimo I si firm\u00f2 affettuosamente \"come padre, el duca di Firenze\".\nDi lei restano due ritratti: uno eseguito da Pontormo assieme a Maria Salviati, anche se taluni individuano il bambino/bambina come Cosimo I stesso, e uno in et\u00e0 adulta."}
{"id": "623292", "revid": "16066", "url": "https://it.wikipedia.org/wiki?curid=623292", "title": "Forte Atkinson (Nebraska)", "text": ""}
{"id": "623295", "revid": "84184", "url": "https://it.wikipedia.org/wiki?curid=623295", "title": "Castelnovo di Sotto", "text": "Castelnovo di Sotto (\"Casteln\u014dv\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nStoria.\n\u00c8 appurato che tra l'800 e il 900 la zona sub\u00ec l'invasione degli Ungari. Tuttavia il primo documento che attesta l'esistenza di un nucleo abitato nell'area in cui sorge l'attuale paese risale al 980; in esso si d\u00e0 conto di una compravendita avvenuta in \"Castronovum\". Il toponimo esprime l'originaria vocazione militare del borgo che, appunto, sorse attorno a un \"castrum\" cio\u00e8 ad un forte che, nel corso del tempo, acquis\u00ec sempre maggiore rilevanza strategica fino a diventare, intorno al 1200, una rocca di una certa importanza. Signori del luogo furono cos\u00ec casati di antico blasone come i Canossa, i Visconti, i Terzi. Il dominio sul paese fu per\u00f2 a lungo conteso soprattutto tra i Da Correggio e gli Este. \nNel 1366 Bernab\u00f2 Visconti assegnano il feudo di Meletole e Castelnovo di Sotto a Luchino Dal Verme. Nel 1386 Antonio da Correggio vendette parte della Rocca a Jacopo Dal Verme, figlio di Luchino dal Verme ed erede. Alla morte di Jacopo il feudo pass\u00f2 al figlio Luigi Dal Verme, conte di Bobbio, Voghera e signore di Castel San Giovanni e della val Tidone. Nei primi decenni del Quattrocento si alternarono nel suo dominio i Duchi di Milano (Visconti e Sforza) e gli Estensi. Nel 1447 lo riebbe il Marchese Leonello d'Este. Tornato ai Duchi di Milano nel 1457 rientr\u00f2 in possesso nel 1479 del Duca di Ferrara Ercole I d'Este insieme con Brescello e da lui uniti al Ducato di Modena e Reggio. Dopo il periodo di occupazione pontificia (1513-1527) rimase sempre agli Estensi. Nel 1652 il duca Francesco d'Este vendette il feudo al ramo veronese dei Gherardini di Montagliari che lo tennero fino alla napoleonica Campagna d'Italia, a seguito della quale, nel 1796, Castelnovo fu proclamato \"Libero Comune\" ed entr\u00f2 cos\u00ec a far parte dapprima della Repubblica Reggiana e poi della Repubblica Cisalpina. Con la Restaurazione il paese torn\u00f2 ad essere un possedimento estense, fino all'avvento dell'Unit\u00e0 d'Italia a cui diede un importante contributo, durante l'intera vicenda risorgimentale, il pi\u00f9 illustre figlio di Castelnovo (pur essendo egli originario, in verit\u00e0, della frazione di Meletole), quel Luigi Melegari che fu, oltre che diplomatico e ministro degli esteri del Governo Depretis I, un ardente seguace delle idee mazziniane nonch\u00e9 cofondatore della \"Giovine Italia\". Nel 2001 Castelnovo \u00e8 stato insignito del titolo di Citt\u00e0.\nMonumenti e luoghi d'interesse.\nLa Rocca (Municipio).\nL'edificio originale, intorno al quale sorse il borgo, fu edificato, stando alle cronache, intorno all'anno 1000 da Sigifredo di Lucca, capostipite della casata dei Canossa. Successivamente ampliata, la Rocca fu fatta ricostruire nel 1318 da Giberto IV da Correggio. Nel corso dei secoli l'edificio ha subito numerose modifiche, pur conservando tutt'oggi i tratti originari di fortezza militare a scopi difensivi, come appare evidente dalla pianta quadrangolare compatta su tre livelli pi\u00f9 sottotetto; sulla copertura poi si erge una torretta e la facciata \u00e8 preceduta da un avancorpo porticato. La ristrutturazione pi\u00f9 incisiva si ebbe nel Settecento quando la rocca fu convertita dal marchese Gherardini in residenza civile, circondata da un parco creato su disegno di Geminiano Macagni. Nel 1869 la propriet\u00e0 dell'edificio pass\u00f2 alla famiglia Chioffi. Nel 1903 la Rocca divenne infine sede del Municipio e cos\u00ec, nel 1910, si decise che la sala del Consiglio fosse adeguatamente decorata, affidando il lavoro pittorico a Radames Dossi. Nel 1995, col sostegno della Regione Emilia-Romagna, la Rocca \u00e8 stata oggetto di un accurato intervento di restauro conservativo.\nChiesa di Sant'Andrea Apostolo.\nL'impianto originario della chiesa parrocchiale, dedicata a Sant'Andrea apostolo, risale al X secolo allorch\u00e9 Adalberto da Canossa fece erigere un nuovo tempio al posto di un antico oratorio longobardo. Nel 1230 la chiesa castelnovese \u00e8 annoverata come cappella del Plebanato di Campegine. Successivamente ampliata, l'edificio altomedievale and\u00f2 verosimilmente distrutto in un incendio (nel quale fu gravemente danneggiata anche la rocca) agli inizi del XV secolo. Ricostruita \"ex novo\", la nuova chiesa \u00e8 menzionata in un documento del 1443 recante la concessione di un'indulgenza. Anche il secondo edificio tuttavia appare gi\u00e0 nel XVII secolo in stato di grave degrado sicch\u00e9, nel 1712, si decide per una radicale ristrutturazione, affidata all'architetto reggiano Prospero Matteoli, che ha conferito al luogo di culto l'aspetto attuale. L'interno \u00e8 ad una sola navata con cupola e sei altari. Nel 1828 la parrocchia pass\u00f2 alla Diocesi reggiana; attualmente \u00e8 sede di vicariato foraneo, in unione con Sant'Ilario.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 930, pari all'11% della popolazione. Le nazionalit\u00e0 pi\u00f9 numerose sono:\nCultura.\nIl Carnevale di Castelnovo di Sotto \u00e8 uno dei carnevali pi\u00f9 antichi d'Italia, con origini che risalgono al XVI secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFerrovie.\nCastelnovo di Sotto \u00e8 sprovvista di una propria stazione ferroviaria, anche se fino al 1955, anno in cui fu smantellata la linea, era servita da una fermata lungo la ferrovia Reggio Emilia-Boretto."}
{"id": "623296", "revid": "838137", "url": "https://it.wikipedia.org/wiki?curid=623296", "title": "Monica Luisa Macovei", "text": "Biografia.\nFamiglia e studi.\nMonica Luisa Macovei (cognome da nubile: Gherghescu) \u00e8 nata a Bucarest. Suo padre, Vasile Gherghescu, di professione avvocato, nacque a Giurgiu. Sua madre, Silvia Gherghescu, originaria della Transilvania, proveniva da una famiglia della Chiesa greco-cattolica rumena di S\u00e2ngeorz, Bistri\u021ba-N\u0103s\u0103ud. Silvia Gherghescu \u00e8 stata insegnante di biologia presso il Liceo Caragiale di Bucarest e autrice di libri di testo.\nQuando arriv\u00f2 il momento di scegliere una specializzazione per proseguire gli studi, aveva voluto orientarsi verso discipline umanistiche.\nMonica Macovei si \u00e8 laureata presso la Facolt\u00e0 di Giurisprudenza dell'Universit\u00e0 di Bucarest (1978-1982).\nCarriera politica.\nNon appartiene a nessun partito politico e, anche per questo motivo, \u00e8 diventata, dal 29 dicembre 2004 al 5 aprile 2007, Ministro della giustizia del governo di C\u0103lin Popescu T\u0103riceanu. \u00c8 apprezzata al di fuori del suo paese per il forte spirito europeista. \u00c8, infatti, anche grazie ai suoi sforzi, rivolti, in particolare, a combattere la corruzione degli apparati statali, che la Romania \u00e8 stata ammessa nell'Unione europea.\nDal 2009 ricopre la carica di eurodeputato della Romania, alla quale \u00e8 stata rieletta nel 2014. Nel mese di agosto 2014 \u00e8 annunciata la sua candidatura per la presidenza alle elezioni nel 2014. In Romania \u00e8 stata associata con l'organizzazione per i diritti umani APADOR-CH dal 2004, in principio come consulente \"pro bono\", poi come vice presidente e Presidente.\nLaureata presso la Facolt\u00e0 di Giurisprudenza dell'Universit\u00e0 di Bucarest, la Macovei entr\u00f2 nel 1983 nella Procura della Repubblica. Nei primi anni '90, si rifiut\u00f2 di liberare i minatori arrestati durante le proteste della cosiddetta \"Golaniada\", . Nel 1997 si dimise dalla Procura della Repubblica, motivandola con un'incompatibilit\u00e0 di vedute con il Procuratore Generale Nicholas Cochinescu.\nQualche anno prima aveva conseguito un master dalla Central European University di Budapest (1992-1993). Dal 1995, Macovei ha lavorato come esperto per la giustizia del Consiglio d'Europa in Europa orientale, partecipando a missioni nella Federazione russa, in Ucraina, Lituania, Albania, Moldavia, Repubblica Ceca, Georgia, Repubblica di Macedonia, Serbia, Bosnia ed Erzegovina.\nDurante il periodo dal 29 dicembre 2004 al 5 aprile 2007 ha svolto l'incarico di ministro della giustizia del governo Tariceanu. In quanto tale, Monica Macovei ha avviato riforme giuridiche (richieste per l'adesione della Romania all'Unione europea) in seno alla Commissione europea, che hanno contribuito all'accettazione nell'Unione europea il 1\u00ba gennaio 2007.\nNel 2009 la Macovei si \u00e8 unita al Partito Democratico Liberale, candidata alle elezioni per il Parlamento europeo. Nel 2012 redasse 35 relazioni adottate in Aula, diventando il relatore pi\u00f9 attivo tra gli oltre 750 eurodeputati.\nImmagine pubblica.\nControversie relative all'attivit\u00e0 ministeriale.\nIl nome della Macovei \u00e8 stato coinvolto in una serie di scandali dei media dopo essere stata nominata ministro della Giustizia, considerati un compromesso determinante nel cambiamento di posizione.\nIl quotidiano Evenimentul zilei del 22 giugno 2005 pubblic\u00f2 un articolo con il titolo di \"\", in cui dichiarava che, dopo aver presenziato un convegno di avvocati a Costine\u015fti, la ministra Macovei sarebbe poi andata a piedi in una casa, dove si sarebbe ubriacata e avrebbe spaccato un paio di bicchieri. Il giornale ha poi chiesto scusa per non aver verificato le informazioni.\nIl quotidiano \"Jurnalul Na\u021bional\" ha pubblicato serie di presunti documenti o dichiarazioni senza conferme, su quattro incontri segreti diversi da quello riconosciuto e ufficiale . Ma nessuna prova a sostegno \u00e8 stata mai presentata.\nIl quotidiano Gandul pubblic\u00f2 un articolo i cui si affermava che la redazione era in possesso di una lettera inviata da Monica Macovei al Presidente della Romania Traian B\u0103sescu e al primo ministro C\u0103lin Popescu T\u0103riceanu chiedendo loro . Pi\u00f9 tardi il giornale ha chiesto scusa.\nIl pi\u00f9 grande scandalo \u00e8 legato all'entrata in possesso di un appartamento dei suoi genitori in un edificio nazionalizzato, che, dopo un lungo processo, torn\u00f2 agli inquilini e non a gli ex proprietari. L'appartamento \u00e8 stato acquistato dallo Stato e dai genitori della Macovei nel 1996, ma gli ex proprietari, i coniugi Gherghescu, che , avevano citato in giudizio chiedendo . Anche se i giudici sentenziarono in favore del vecchio proprietario, in seguito Corte Suprema stabil\u00ec che gli inquilini dovevano tornare in casa. La sentenza fu pronunciata dopo che Monica Macovei era divenuta ministro della Giustizia. Di conseguenza, alcuni media e l'opposizione parlamentare insinuarono che la Corte Suprema doveva essere controllata politicamente.\nIl leader del partito conservatore, Dan Voiculescu, in una conferenza stampa del 27 settembre 2006 present\u00f2 un , timbrato e firmato in modo indecifrabile . Dan Voiculescu disse che l'autorizzazione era stata firmata da Monica Macovei, che accus\u00f2 di essere \"un procuratore feroce sotto Nicolae Ceau\u0219escu\" (1983 - 1989), perch\u00e9 era parte del \"regime repressivo\" dell'ex dittatore. Il ministro replic\u00f2 all'accusa definendola \"un attacco personale e ridicolo, affidato a metodi tipici di Sicurezza\".\nOpinioni politiche e punti di vista.\nA proposito di Adrian Nastase.\nNel giugno del 2012, dopo il tentato suicidio dell'ex primo ministro Adrian N\u0103stase, Macovei ha espresso pubblicamente dubbi sulla diagnosi medica da parte di Serban Br\u0103di\u015fteanu, visto che Br\u0103di\u015fteanu, senatore del PSD, \u00e8 stato incriminato per corruzione, come N\u0103stase. In un'intervista pubblicata dal quotidiano \"Frankfurter Allgemeine Zeitung\", la Macovei che la portano a credere che si trattasse di una messa in scena: nessuno aveva udito il rumore dello sparo, anche se per un revolver \"Smith &amp; Wesson\" senza silenziatore, del tipo usato da N\u0103stase, la detonazione produce un suono dell'intensit\u00e0 di 140-170 decibel, che sarebbe stato percepito in un raggio di due chilometri; un proiettile che attraversa il collo avrebbe causato una forte emorragia che non avrebbe potuto essere arrestata con una sciarpa; Il paziente non ricevette una trasfusione di sangue sulla strada per l'ospedale, n\u00e9 gli fu somministrata in ospedale; l'intervento chirurgico , con carattere di intervento estetico Questi indici suggerivano la conclusione che dovesse trattari di \"una soap opera\"."}
{"id": "623298", "revid": "1002967", "url": "https://it.wikipedia.org/wiki?curid=623298", "title": "Strade europee", "text": "La rete stradale internazionale europea (\"international E-road network\" in lingua inglese) \u00e8 una rete di strade del vecchio continente numerate a partire da E1 (Europa1). La maggior parte di queste strade attraversa confini nazionali e tutte ricadono sotto la responsabilit\u00e0 della Commissione Economica per l'Europa delle Nazioni Unite.\nIn alcuni paesi (ad es. la Germania) le strade hanno cartelli con la doppia designazione: europea e nazionale. In altri paesi (ad es. l'Italia) tale doppia denominazione appare soltanto per gli itinerari autostradali e alcune strade principali. Altri paesi (ad es. la Svezia) hanno adottato esclusivamente la denominazione europea. In Gran Bretagna le E-roads non hanno contrassegni speciali ma poich\u00e9 non sono interconnesse con quelle del continente, questo non crea problemi agli utenti.\nAnche altri continenti hanno reti stradali analoghe: la Panamericana in America, le Autostrade Asiatiche in Asia, Autostrade Africane in Africa.\nSistema di numerazione.\nIl sistema di numerazione delle strade europee \u00e8 stato definito dall'UNECE nel 1975 e, attraverso un grosso cambiamento nel 1992, prevede oggi le seguenti regole:\nEccezioni.\nNella prima versione approvata i numeri delle strade erano ben ordinati. In seguito furono accettate eccezioni alle regole viste in precedenza.\nDue strade di classe A, chiamate E47 e E55, hanno mantenuto i nomi loro assegnati prima della riforma del 1992, rispettivamente E6 e E4, in Svezia e Norvegia. Questa eccezione \u00e8 stata permessa poich\u00e9 le spese collegate al cambiamento di segnaletica su queste strade sarebbero state troppo elevate. Svezia e Norvegia hanno infatti adottato la numerazione delle strade europee nelle proprie reti (sprovviste di numerazione nazionale) ed il numero di segnali da cambiare sarebbe stato quindi eccessivo in quanto, oltre alla normale segnaletica su come seguire le strade (come negli altri Paesi), in Svezia e Norvegia sono presenti anche cartelli che indicano come arrivare a queste strade. Queste due strade hanno adottato il loro nuovo numero dalla Danimarca verso sud. Questa eccezione ha violato il principio logico della numerazione della rete, tuttavia la \"ratio\" del network europeo \u00e8 di aiutare il traffico internazionale, non di abbellire la logica del sistema. \nElenco delle strade europee.\nNella lista sottostante un trattino ('\u2013') indica che le due citt\u00e0 sono connesse \"via terra\", mentre i tre puntini ('\u2026') indicano che tra le due citt\u00e0 esiste un tratto di mare (con o senza collegamento \"via traghetto\").\nSegnaletica stradale.\nNei diversi paesi europei esistono varie modalit\u00e0 per indicare le strade europee. Ad esempio:\nNella maggior parte dei paesi le strade europee formano una rete che si sovrappone alla rete nazionale, venendo a creare diverse situazioni. Ad esempio:\nNei vari Stati europei tutti i segnali stradali d'identificazione di una strada europea hanno lo sfondo verde, con qualche variante per quanto riguarda l'aspetto grafico."}
{"id": "623299", "revid": "486946", "url": "https://it.wikipedia.org/wiki?curid=623299", "title": "Costituzione del 3 maggio", "text": ""}
{"id": "623301", "revid": "599013", "url": "https://it.wikipedia.org/wiki?curid=623301", "title": "Hfs", "text": " "}
{"id": "623302", "revid": "1226", "url": "https://it.wikipedia.org/wiki?curid=623302", "title": "Fantasma formaggino", "text": ""}
{"id": "623306", "revid": "661526", "url": "https://it.wikipedia.org/wiki?curid=623306", "title": "Angelo Ferracuti", "text": "Biografia.\nHa esordito nel 1993 con la raccolta di racconti \"Norvegia\" (Transeuropa, con una nota di Giorgio van Straten).\nSono seguiti i romanzi \"Attenti al cane\" (Guanda, 1999), finalista ai Premi \"Mastronardi\" e \"Zarrilli Marim\u00f2 - New York University\", \"Nafta\" (Guanda, 2000) e \"Un poco di buono\" (Rizzoli, 2002), i reportage narrativi \"Le risorse umane\" (Feltrinelli, 2006), tradotto in Spagna da Meettok, con il quale ha vinto il Premio Sandro Onofri, \"Viaggi da Fermo\" (Laterza, 2009), \"Il mondo in una regione, storie di migranti nelle Marche\" (Ediesse, 2009), \"Il costo della vita. Storia di una tragedia operaia\" (Einaudi, 2013) sul disastro della motonave Elisabetta Montanari, con un inserto fotografico di Mario Dondero, per il quale gli \u00e8 stato assegnato il Premio \"Lo straniero\", la raccolta di reportage \"I tempi che corrono\" (Alegre, 2013), e \"Andare, camminare, lavorare - L'Italia raccontata dai portalettere\" (Feltrinelli, 2015), \"Addio - il romanzo della fine del lavoro\" (Chiarelettere, 2016), \"Gli spaesati\" - con Giovanni Marrozzini - (Ediesse-Liberet\u00e0, 2018). Con il memoir \"La met\u00e0 del cielo\" (Mondadori, 2019) \u00e8 tornato dopo molti anni a scrivere narrativa. E inoltre il racconto \"Come pesci d'acqua dolce\" (Studio bibliografico Volpato, 2011).\nHa curato il saggio a pi\u00f9 voci \"Paesaggi italiani\", percorsi della nuova narrativa italiana (Transeuropa, 1995), \"Donderoad\" (Cattedrale 2008), per Ediesse la raccolta di racconti (con Stefano Iucci) \"Consiglio di classe\" (2009), quella degli scrittori migranti \"Permesso di soggiorno\" (2010), e per Minimum fax (con Marco Filoni) \"Giovani Leoni\" (2017).\nHa pubblicato anche il libro di storie \"Il ragazzo tigre\" (Abramo, 2006), con Luigi Di Ruscio \"50/80\" (Transeuropa, 2010), e per il teatro \"Non avere paura del buio\" (Editoria &amp; Spettacolo, con una nota di Marco Baliani), e \"Comunista!\" (Effigie, 2008).\nIntensa la collaborazione con il fotografo Mario Dondero, con il quale ha pubblicato \"Strade di Cartoceto\" (Leader arte 2006), \"Di Vittorio a memoria\" (Edit Coop, 2007), e firmato diversi reportage, soprattutto per la rivista \"Diario\". Suoi racconti sono presenti in numerose antologie, tra le quali \"Patrie impure\" (Rizzoli 2003), \"Laboriosi oroscopi\" (Ediesse 2006, \"Sorci verdi\" (Alegre, 2011), \"Lavoro vivo\" (Alegre, 2012), \" Nessuno ci ridurr\u00e0 al silenzio \" (Edizioni CentoAutori, 2015), \" Il racconto onesto \" - a cura di Goffredo Fofi (Contrasto, 2015).\nPer il disegnatore Mauro Cicar\u00e8 ha sceneggiato il fumetto \"L'angelo nero\", uscito a puntate su \"Alias\" e nel libro collettivo \"Gang bang\" (Edizioni BD, a cura di Andrea Voglino che \u00e8 anche un libro che raccoglie tutti gli episodi (Barbera, 2015)). Collabora con il quotidiano \"il manifesto\", \"Venerd\u00ec\" di Repubblica, \"La lettura\" del Corriere della Sera, \"Millennium\" del Fatto quotidiano, \"Left\", \"L'Indice dei libri\". Ha scritto il documentario \"La neve nera. Un italiano all'inferno\", con la regia di Paolo Marzoni, sulla vita dello scrittore Luigi Di Ruscio e ambientato ad Oslo, in Norvegia. Con il fotografo Giovanni Marrozzini ha dato vita a Fermo all'Associazione culturale \"Jack London\" per la promozione della letteratura e la fotografia. \nAngelo Ferracuti \u00e8 considerato uno degli scrittori di riferimento della nuova letteratura italiana sul tema del lavoro, o Letteratura aziendale."}
{"id": "623309", "revid": "17351", "url": "https://it.wikipedia.org/wiki?curid=623309", "title": "F3D Skyknight", "text": ""}
{"id": "623310", "revid": "123977417", "url": "https://it.wikipedia.org/wiki?curid=623310", "title": "Luigi Necco", "text": "Biografia.\nCarriera giornalistica.\nMentre \u00e8 ancora studente in Istituzioni dell'Europa orientale nell'allora Istituto Universitario Orientale (oggi Universit\u00e0 degli Studi di Napoli \"L'Orientale\"), scrive sul \"Corriere di Napoli\", successivamente entra alla RAI partenopea, dove legge il giornale radio. Poi passa alla televisione, facendo parte del gruppo dei giornalisti che tenne a battesimo, nel 1979, il telegiornale regionale.\nPer quindici anni (dal 1978 al 1993) Luigi Necco \u00e8 stato telecronista, raggiungendo la popolarit\u00e0 con la trasmissione sportiva \"90\u00ba minuto\", condotta da Paolo Valenti. Sono rimasti famosi i suoi collegamenti dallo stadio San Paolo a fine partita, spesso attorniato da numerosi tifosi partenopei. Nel corso delle sue telecronache (dagli stadi di Napoli e ) ha coniato espressioni come \"Milano chiama, Napoli risponde\" che l'hanno reso famoso. Fece un'altra battuta famosa a Citt\u00e0 del Messico nel 1986, quando Maradona segn\u00f2 un goal con la mano all'Inghilterra: \"La mano de Dios o la cabeza de Maradona\" (La mano di Dio o la testa di Maradona); Maradona gli rispose \"Las dos\" (Tutt'e due): venne per questo intervistato da numerose TV sudamericane.\nNel 1992 ha condotto la trasmissione culturale \"Parlato semplice\" di Gabriele La Porta. Nel 1997 ha anche condotto per qualche mese, subito dopo l'abbandono del precedente conduttore Antonio Lubrano, il programma \"Mi manda Raitre\" appena rinominato (fino a quel momento si era chiamato infatti \"Mi manda Lubrano\"). Nel 2005 dopo che Mediaset acquisisce i diritti calcistici, chiamato da Maurizio Costanzo, passa a Canale 5, dove cura le dirette dai campi di calcio per \"Buona Domenica\".\nMentre era in pensione dalla Rai lavor\u00f2 ancora: conduceva su un'emittente locale, Teleoggi Canale9, il programma televisivo \"L'emigrante\", cronaca quotidiana di fatti e misfatti napoletani. \u00c8 stato anche eletto, nelle liste dei Democratici di Sinistra, consigliere comunale a Napoli nelle elezioni del 1997.\nL'archeologo e scrittore.\nDopo \"90\u00ba Minuto\", Luigi Necco si dedic\u00f2 all'archeologia, sua passione giovanile. Dal 1993 al 1997 ide\u00f2 e condusse una rubrica dal titolo \"L'occhio del faraone\" per la quale ha realizzato e messo in onda 360 documentari e servizi sull'archeologia nell'area Mediterranea, dalla Grecia alla Giordania, dall'Egitto all'Iraq, da Pompei alla Turchia. Per moltissimi anni, inseguendo un sogno giovanile, si \u00e8 dedicato alla ricerca del tesoro che Heinrich Schliemann aveva trovato a Troia nel 1873 e che ufficialmente i tedeschi davano per distrutto nei tremendi bombardamenti dello Zoo di Berlino del 1945.\nNon credendo alle dichiarazioni ufficiali dopo annose, minuziose e dispendiose ricerche in tutte le aree orientali dell'Europa, divisa in due blocchi, \u00e8 riuscito nel suo scopo, individuando i ladri e il nascondiglio del tesoro, che \u00e8 stato finalmente esposto il 16 aprile 1996 nel Museo Pu\u0161kin delle belle arti di Mosca. Su questa avventura ha scritto, per l'editore Pironti di Napoli, un libro intitolato \"Giallo di Troia\" pubblicato nel 1993.\nNel 2014 ancora l'editore Pironti di Napoli pubblic\u00f2 la sua opera \"Operazione Teseo\" dedicata al pluridecorato eroe militare Siro Riccioni.\nL'attentato.\nNell'ottobre del 1980 Antonio Sibilia, presidente dell', si reca accompagnato da Juary, allora calciatore brasiliano della squadra irpina, ad una delle tante udienze del processo che vede imputato Raffaele Cutolo, capo incontrastato della Nuova Camorra Organizzata. Durante una pausa saluta il boss con tre baci sulla guancia e gli consegna, tramite Juary, una medaglia d'oro con dedica (\u00abA Raffaele Cutolo dall'Avellino calcio\u00bb). Giustificher\u00e0 il suo omaggio con queste parole:\nL'intera vicenda suscita l'interesse giornalistico di Necco, che ne parler\u00e0 a 90\u00ba minuto. Il 29 novembre 1981 il giornalista viene gambizzato in un ristorante di Avellino per mano di tre uomini inviati da Vincenzo Casillo, detto \"'O Nirone\", luogotenente di Cutolo fuori dal carcere.\nMorte.\nMuore all'ospedale Cardarelli di Napoli il 13 marzo 2018, alla soglia degli 84 anni, per una grave insufficienza respiratoria."}
{"id": "623311", "revid": "15756", "url": "https://it.wikipedia.org/wiki?curid=623311", "title": "Bernardetto de' Medici", "text": "Biografia.\nEsponente del ramo cadetto dei Medici di Ottajano, che in seguito verr\u00e0 denominato dei Medici Principi di Ottaiano, Bernardetto era figlio di Ottaviano de' Medici, 1.\u00ba signore di Ottaiano, e di sua moglie Bartolomea Giugni e il 2.\u00ba signore di Ottaiano.\nLe vicende storiche di Bernardetto hanno inizio nel 1567 quando lasci\u00f2 Firenze per trasferirsi nel Regno di Napoli, nella zona vesuviana interna. Acquist\u00f2 dai Gonzaga di Molfetta per 50.000 ducati il feudo di Ottaiano, in seguito Ottaviano. Il trasferimento fu forse causato da alcuni dissapori con la corte di Cosimo I. La moglie di Bernardetto, Giulia de' Medici, aveva un carattere molto altezzoso e orgoglioso delle proprie origini medicee, ed alla corte di Cosimo pretendeva di essere trattata alla stregua della granduchessa Eleonora di Toledo, causando alcune tensioni con i familiari.\nSuo nipote Bernardo fu il primo principe di Ottaiano. I suoi discendenti, in virt\u00f9 della bolla papale data a Cosimo I per l'investura granducale sulla Toscana, reclamarono la corona alla morte di Gian Gastone de' Medici nel 1737. Morto senza discendenza, il granduca caus\u00f2 l'estinzione del ramo sovrano, ma la pretesa al trono avanzata non venne accolta.\nIl ramo dei principi di Ottaiano \u00e8 uno dei due unici rami ancora esistenti.\nMatrimonio e discendenza.\nBernardetto spos\u00f2 nel 1559 la figlia del duca Alessandro de' Medici e di Taddea Malaspina, Giulia de' Medici, alle sue seconde nozze dopo la morte del primo marito il duca di Popoli Francesco Cantelmi. Ebbero un figlio:\nPer il \"Libro d'Oro della Nobilt\u00e0 Italiana\", la linea principale si estinse con Don Giuseppe, 10.\u00b0 principe di Ottaiano, 7.\u00b0 duca di Sarno (1843 - 1894), che \u00e8 stato sostituito da sua sorella, 11.\u00aa principessa di Ottaiano, 8.\u00aa duchessa di Sarno."}
{"id": "623312", "revid": "17351", "url": "https://it.wikipedia.org/wiki?curid=623312", "title": "Douglas F3D", "text": ""}
{"id": "623313", "revid": "7077", "url": "https://it.wikipedia.org/wiki?curid=623313", "title": "Battaglia del Passo di Kasserine", "text": ""}
{"id": "623314", "revid": "20973", "url": "https://it.wikipedia.org/wiki?curid=623314", "title": "Metodo lachmanniano", "text": ""}
{"id": "623315", "revid": "17351", "url": "https://it.wikipedia.org/wiki?curid=623315", "title": "Douglas Skyknight", "text": ""}
{"id": "623316", "revid": "20973", "url": "https://it.wikipedia.org/wiki?curid=623316", "title": "Metodo stemmatico", "text": ""}
{"id": "623320", "revid": "1632387", "url": "https://it.wikipedia.org/wiki?curid=623320", "title": "Renegade (album HammerFall)", "text": "Renegade \u00e8 il terzo album della band heavy metal svedese HammerFall.\nIl disco.\nPubblicato nel 2000 per l'etichetta Nuclear Blast, il disco si rivela un passo falso per la band scandinava, sebbene comprendente brani validi. Tenuto in scarsa considerazione dai fan per la produzione troppo vicina al power metal pi\u00f9 melodico (c'\u00e8 una marcata vicinanza con i suoni dei dischi degli Stratovarius), l'album riesce ugualmente a vendere un buon numero di copie grazie soprattutto ai singoli \"Renegade\" e \"Always Will Be\"."}
{"id": "623321", "revid": "20973", "url": "https://it.wikipedia.org/wiki?curid=623321", "title": "Critica testuale", "text": ""}
{"id": "623323", "revid": "104265", "url": "https://it.wikipedia.org/wiki?curid=623323", "title": "Microprocessori H8S", "text": "Il microprocessore H8S \u00e8 un microcontrollore prodotto da Renesas Technology e utilizzato principalmente nella produzione di schede elettroniche \"embedded\".\nSi tratta di un microprocessore a 16 bit che implementa un'architettura originariamente sviluppata da Hitachi e ispirata a quella dei DEC PDP-11. Integra al suo interno una serie di interfacce utili per lo sviluppo di applicazioni \"embedded\", tra le quali un controller per bus ISA, I2 2C, USB, CAN, IE Bus Controller e controller per LCD. Sono inoltre presenti molti (il numero varia a seconda del modello) ingressi e uscite digitali, convertitori A/D e D/A.\nDella famiglia H8S fanno parte diversi modelli di microcontrollore, con sigle che vanno da 2100 a 2600."}
{"id": "623326", "revid": "17351", "url": "https://it.wikipedia.org/wiki?curid=623326", "title": "F-3", "text": ""}
{"id": "623329", "revid": "254059", "url": "https://it.wikipedia.org/wiki?curid=623329", "title": "Porzia de' Medici", "text": "Biografia.\nNata dopo la morte del padre, fu allevata con la sorella Giulia de' Medici nel monastero di San Clemente a Firenze dal 1538, ma a differenza di Giulia ella rimase sempre nel monastero, dove prese i voti come monaca agostiniana.\nIn seguito arriv\u00f2 a diventare badessa del monastero, dove mor\u00ec nel 1565."}
{"id": "623331", "revid": "106908", "url": "https://it.wikipedia.org/wiki?curid=623331", "title": "Crimson Thunder", "text": "Crimson Thunder \u00e8 il quarto album della band svedese di genere heavy metal degli HammerFall.\nIl disco.\nUscito nel 2002 dopo l'album \"Renegade\", si dimostra trampolino di rilancio: il singolo \"Hearts On Fire\" diventa un tormentone estivo in chiave metal, permettendo alla band di essere consacrata definitivamente. Questo disco, che contiene una cover di \"Rising Force\" di Yngwie Malmsteen, \u00e8 stato pubblicato anche in un'edizione limitata allegato a un fumetto che illustra un'avventura della mascotte della band legata alla copertina dell'album.\nTracce.\n\"Bonus track\""}
{"id": "623335", "revid": "110856466", "url": "https://it.wikipedia.org/wiki?curid=623335", "title": "Panonta", "text": "La panonta \u00e8 un piatto tipico dell'Italia centro-orientale (in particolare Molise, Abruzzo e parte del Lazio).\n\u00c8 composto principalmente da pane unto nell'olio della frittura di pancetta (in alternativa alla pancetta si pu\u00f2 usare il guanciale di maiale), il lardo o strutto sciolto, oppure fritta dorata (con l'uovo) e con il baccal\u00e0, sfiammata con vino bianco o talvolta con aceto (la ricetta varia di paese in paese).\nLa variante molisana, principalmente di Miranda, in provincia di Isernia, prevede salsiccia fresca di maiale, peperoni, pecorino grattugiato, prezzemolo, aglio e sale. I primi di agosto dal 2011 a Riano un paese del Lazio poco fuori Roma si svolge la \"Sagra della Panonta\" organizzata dalla P.A.R.S. .\nStoria.\nHa rappresentato uno dei principali alimenti durante le giornate in campagna o nelle trasferte lavorative nelle montagne, accompagnata da un buon bicchiere di vino \u00e8 un pasto unico perch\u00e9 molto sostanzioso e calorico."}
{"id": "623336", "revid": "306856", "url": "https://it.wikipedia.org/wiki?curid=623336", "title": "Patrick Pearse", "text": "Biografia.\nPearse fu fondatore degli Irish Volunteers, un esercito di volontari che prese il controllo di campagne e periferie irlandesi nel secondo decennio del ventesimo secolo. Tra gli ufficiali di questo gruppo \u00e8 presente anche \u00c9amon de Valera, futuro terzo presidente dell'Irlanda. Coinvolto nell'insurrezione di Pasqua (\"Easter Rising\") del 1916, Pearse proclama la nascita di una Repubblica Irlandese, che verr\u00e0 stroncata dall'esercito britannico in meno di tre giorni. Il 3 maggio 1916 viene fucilato dagli inglesi. La sua uccisione, insieme a quelle di altri esponenti politici irlandesi, porter\u00e0 la popolazione ad appoggiare la rivoluzione e il partito politico nazionalista Sinn F\u00e9in, dando origine alla guerra anglo-irlandese (1919-1921)."}
{"id": "623340", "revid": "339392", "url": "https://it.wikipedia.org/wiki?curid=623340", "title": "Worchester (salsa)", "text": ""}
{"id": "623342", "revid": "21079", "url": "https://it.wikipedia.org/wiki?curid=623342", "title": "Paranormalit\u00e0", "text": ""}
{"id": "623344", "revid": "1610933", "url": "https://it.wikipedia.org/wiki?curid=623344", "title": "Banteng", "text": ""}
{"id": "623345", "revid": "1610933", "url": "https://it.wikipedia.org/wiki?curid=623345", "title": "Dibatag", "text": ""}
{"id": "623346", "revid": "1186766", "url": "https://it.wikipedia.org/wiki?curid=623346", "title": "Gaur", "text": ""}
{"id": "623347", "revid": "1610933", "url": "https://it.wikipedia.org/wiki?curid=623347", "title": "Gazzella di Clarke", "text": ""}
{"id": "623353", "revid": "767487", "url": "https://it.wikipedia.org/wiki?curid=623353", "title": "Mani di velluto", "text": "Mani di velluto \u00e8 un film del 1979 diretto da Castellano e Pipolo.\nTrama.\nGuido Quiller \u00e8 un ingegnere milanese, separato dalla moglie Petula, divenuto molto ricco grazie ad un vetro anti rapina di sua invenzione, il \"Blindo Glass\", reso indistruttibile grazie ad un ingrediente segreto, un suo sputo.\nUn giorno ha un incidente in vespa e finisce in una fontana e qui viene soccorso da Tilli, una bellissima borseggiatrice, e da suo fratello Momo, falsario, che a causa di un equivoco lo scambiano per uno scippatore. I due decidono di portarlo a casa loro per curarlo. Una volta a casa l'equivoco continua fino al punto che il fratello gli prepara un documento falso a nome Giacomo Leopardi, il tutto reso possibile dal fatto che Guido non pu\u00f2 parlare a causa di una laringite. Tornato a casa non fa altro che pensare alla bella Tilli e decide di tornare a trovarla per poterla ringraziare e spiegare l'equivoco ma giunto a casa sua scopre che tutti i ladri lo odiano per colpa della sua invenzione. Al fine di poterla frequentare organizza una finta rapina in banca per poter reperire i soldi per far uscire di prigione il nonno di Tilli. A questo punto continua quindi a farsi credere ladro, organizzando con lei svariati colpi molto fantasiosi. In realt\u00e0, di nascosto, si preoccupa di risarcire in modo anonimo tutte le sue vittime.\nL'idillio tra i due finisce il giorno in cui Guido organizza un colpo in casa propria e dove, a causa dell'intervento della polizia, Tilli scopre la sua vera identit\u00e0.\nPer riconquistare la bella ladra, Guido trascina Tilli con s\u00e9 per renderla testimone della vendita della sua fabbrica e del divorzio dalla moglie senza per\u00f2 rinunciare al fatto di organizzare un ultimo colpo ai danni della sua ex.\nProduzione.\nL'aiuto regista fu Alessandro Metz.\nLuoghi delle riprese.\nLa scena iniziale del film \u00e8 girata a Sanremo tra corso Imperatrice, davanti al casin\u00f2, e corso Inglesi. Dove Guido Quiller prova a sfondare la vetrina della gioielleria \u00e8 invece via Nuvoloni, sempre a Sanremo a due passi dal casin\u00f2.\nLa scena della telefonata del presunto sequestratore sardo \u00e8 stata girata nella trattoria Novelli di Milano, in via Padova 344, ancora oggi esistente e insignita del diploma di bottega storica.\nAlcune scene furono girate all'interno dello stabilimento delle vetrerie Bosisio di Paderno Dugnano.\nIncassi.\nIl film incass\u00f2 2 miliardi e 463 milioni di lire dell'epoca.\nCollegamenti ad altre opere.\nNella scena in cui Guido si trova nel salone della sua villa e sta guardando la televisione, sta andando in onda il film \"...altrimenti ci arrabbiamo!\" con Bud Spencer e Terence Hill; in quel momento entra nel salone Benny il maggiordomo, l'attore John Sharp, che proprio in quel film ha interpretato il ruolo del principale antagonista, il perfido e imbranato \"capo\" dell'organizzazione malavitosa."}
{"id": "623354", "revid": "9316", "url": "https://it.wikipedia.org/wiki?curid=623354", "title": "Menir", "text": ""}
{"id": "623357", "revid": "93556", "url": "https://it.wikipedia.org/wiki?curid=623357", "title": "Ammaraggio", "text": "Un ammaraggio \u00e8, in senso ampio, qualunque atterraggio su uno specchio d'acqua. Molti uccelli e alcuni velivoli di costruzione umana hanno tra le proprie capacit\u00e0 quella di atterrare sull'acqua.\nIl termine \"ammaraggio\" \u00e8 anche usato in modo eufemistico in relazione ad incidenti aerei in cui un velivolo non progettato per atterrare sull'acqua compie detta manovra. Un ammaraggio intenzionale di un velivolo in condizioni di emergenza ma in volo controllato (\"ditching\" in inglese) \u00e8 un evento relativamente comune per piccoli apparecchi dell'aviazione generale e per aerei militari, ma \u00e8 estremamente raro nel caso di voli dell'aviazione commerciale.\nVelivoli progettati per l'ammaraggio.\nGli idrovolanti, siano essi a scafo, a galleggianti o anfibi, sono progettati per decollare e atterrare sull'acqua. Negli idrovolanti a scafo, la manovra \u00e8 facilitata dalla forma della parte inferiore della fusoliera, modellata in modo simile all'opera viva di un motoscafo; la stessa fusoliera assicura anche il galleggiamento, mentre possono essere previsti dei galleggianti di dimensioni ridotte, fissi o mobili e solitamente sorretti alle ali, per assicurare la necessaria stabilit\u00e0 laterale. Negli idrovolanti a galleggianti entrambe le funzioni sono assolte da due galleggianti di grandi dimensioni, distanziati tra loro e posti sotto la fusoliera e ad una certa distanza dalla stessa. Entrambe le tipologie di idrovolanti possono avere capacit\u00e0 anfibie, ossia essere in grado di decollare e atterrare anche da normali piste di atterraggio. \nLa disponibilit\u00e0 di piste di dimensioni adeguate \u00e8 stato a lungo un limite alle dimensioni e al peso dei velivoli, mentre la capacit\u00e0 degli stessi di operare indipendentemente dalla presenza di strutture attrezzate fa s\u00ec che gli idrovolanti rimangano un utile mezzo di trasporto per laghi ed altre localit\u00e0 remote. La loro capacit\u00e0 di galleggiare sull'acqua li rende altres\u00ec preziosi nelle operazioni di salvataggio in mare e quali mezzi antincendio. Un notevole svantaggio dal dover condurre le operazioni di atterraggio e decollo dall'acqua \u00e8 la presenza pericolosa di onde. Inoltre, la particolare forma degli idrovolanti fa s\u00ec che siano in qualche misura compromesse l'efficienza aerodinamica e la velocit\u00e0.\nI primi velivoli spaziali guidati lanciati dagli Stati Uniti d'America erano progettati per atterrare in acqua a velocit\u00e0 controllata (cosiddetto \"splashdown\"). La capsula scendeva fino alla superficie del mare sostenuta da alcuni paracadute ed arrestava la propria discesa, praticamente verticale, in acqua; l'impatto era violento ma non tanto da creare lesioni gravi agli occupanti. La scelta di concludere la missione spaziale in acqua dipendeva dal fatto che questo metodo di rientro faceva divenire non necessari razzi di frenata, pur esponendo l'equipaggio ad un rischio, sia pure remoto, di affogare o di affondare con l'intera capsula. Il pi\u00f9 moderno Space Shuttle, dotato di ali e carrello, atterrava su una pista di atterraggio.\nAmmaraggio d'emergenza.\nSebbene estremamente rari nell'aviazione commerciale, gli ammaraggi sono relativamente comuni tra i piccoli velivoli (aerei ed elicotteri). Secondo i dati forniti dalla Guardia costiera degli Stati Uniti, tra elicotteri e velivoli ad ala fissa, sia civili che militari, nelle sole acque statunitensi avviene all'incirca un ammaraggio ogni giorno.\nAviazione generale.\nL'Aviazione generale include tutti i voli al di fuori delle operazioni di volo militari e commerciali (voli di linea). Questa classificazione include piccoli velivoli (es. aerei da addestramento, da turismo, deltaplani, elicotteri e velivoli aziendali). L'aviazione generale ha il pi\u00f9 alto tasso di incidenti nell'aviazione, con 16 morti ogni milione di ore di volo, comparati ai 0.74 morti per milione di ore di volo per i voli commerciali (in Europa e Nord America) .\nTra questi incidenti, un numero consistente sono classificabili come ammaraggi di emergenza, specie in zone dove gli aerei dell'aviazione generale sono usati per piccoli spostamenti tra isole o regioni costiere non altrimenti raggiungibili (Canada, Paesi scandinavi, ecc.)\nAviazione commerciale.\nNei voli commerciali (di linea e charter) l'eventualit\u00e0 di un ammaraggio \u00e8 estremamente remota. La FAA, ente di certificazione Statunitense, non richiede neanche che i piloti di linea siano addestrati ad un ammaraggio, regolando invece la distanza massima (in termini di ore di volo) che deve esserci tra un aereo in volo ed un aeroporto idoneo all'atterraggio. Ci\u00f2 nonostante, quasi tutti gli aerei commerciali sono equipaggiati con salvagenti e zattere di salvataggio per l'ipotesi di un ammaraggio, e le modalit\u00e0 di utilizzo di questi apparati sono quotidianamente illustrate ai passeggeri prima di ogni volo. Mentre ci sono stati alcuni ammaraggi coronati da 'successo' (con superstiti) da parte di aerei relativamente piccoli e ad elica, si discute ancora sulla utilit\u00e0 di dette previsioni. Alcuni aerei, come quelli costruiti dalla Airbus, prevedono degli accorgimenti tecnici pensati per un eventuale ammaraggio di emergenza. Nella cabina di pilotaggio \u00e8 presente l'interruttore \"ditching\" che chiude tutte le valvole e le aperture poste al di sotto della linea di galleggiamento dell'aeromobile al fine di rallentare l'ingresso dell'acqua nella fusoliera.\nNel dicembre 2002 \"The Economist\" ha citato un esperto secondo il quale \"nessun grande aereo di linea ha mai effettuato un atterraggio di emergenza sull'acqua\" in un articolo che si spinge a sostenere che \"i salvagente ... non hanno altro scopo se non quello di far star tranquilli i passeggeri\".\nEsempi di ammaraggi con superstiti:\nPrecipitare sull'acqua.\nC'\u00e8 una evidente distinzione tra un ammaraggio controllato (che \u00e8 comunque una manovra di emergenza) e uno schianto non controllato con l'acqua. Quest'ultimo pu\u00f2 portare alla distruzione dell'aereo, analogamente a quanto pu\u00f2 accadere in un impatto contro il suolo.\nTecnica di ammaraggio.\nCome gi\u00e0 detto, l'ammaraggio non \u00e8 una manovra praticata dai piloti durante l'addestramento, n\u00e9 sui simulatori n\u00e9 (ovviamente) dal vivo. I costruttori di aeromobili (principalmente, per gli aerei dell'aviazione commerciale, Boeing e Airbus), pur affermando che i propri aeroplani sono in grado di compiere un ammaraggio di emergenza, non sono in grado di dimostrare una tale manovra, n\u00e9 sono tenuti a farlo in fase di certificazione.\nNel caso di un ammaraggio forzato, il pilota \u00e8 comunque istruito a ridurre la velocit\u00e0 in modo che sia di poco superiore alla velocit\u00e0 di stallo con tutti gli ipersostentatori estratti e di toccare la superficie dell'acqua con la parte posteriore della fusoliera (l'aereo deve cio\u00e8 avere un assetto cabrato, leggermente maggiore che in un normale atterraggio) mantenendo le ali perfettamente livellate. Il carrello non deve essere estratto, sia per rallentare l'inevitabile entrata d'acqua nella fusoliera, sia per evitare che l'ingresso in acqua del carrello comporti movimenti non controllati dell'aereo con il suo conseguente schianto.\nL'eventualit\u00e0 che la fusoliera di un grande aereo di linea rimanga integra in una manovra del genere \u00e8 evidentemente remota, ma ci\u00f2 non implica comunque che l'incidente comporti la morte di tutti gli occupanti."}
{"id": "623358", "revid": "110157", "url": "https://it.wikipedia.org/wiki?curid=623358", "title": "Spazio l2", "text": " \nIn matematica, lo spazio formula_1 \u00e8 lo spazio delle successioni quadrato sommabili a valori reali o complessi. Si tratta dello spazio lp nel caso in cui \"p\" = 2.\nDefinizione.\nLo spazio formula_1 \u00e8 lo spazio delle successioni reali quadrato sommabili, ovvero:\nA seconda del contesto, si pu\u00f2 considerare formula_1 come lo spazio delle successioni complesse quadrato sommabili. In tal caso, posto formula_5 la definizione \u00e8 analoga. Lo spazio formula_1 \u00e8 uno spazio vettoriale reale, ed \u00e8 anche uno spazio vettoriale complesso se lo pensiamo come uno spazio di successioni complesse. In entrambi i casi, \u00e8 uno spazio metrico se definiamo la distanza come\nDi pi\u00f9, formula_1 \u00e8 uno spazio di Banach, la cui norma associata \u00e8\nLa dimostrazione si effettua utilizzando la disuguaglianza di Minkowski. Avendo definito tale norma, possiamo ridefinire formula_10 come \nLa norma poc'anzi introdotta \u00e8 quella associata al prodotto scalare\nTale prodotto scalare si estende, nel caso complesso, al prodotto interno \nPertanto, formula_1 \u00e8 uno spazio di Hilbert. Inoltre, formula_1 \u00e8 uno spazio separabile, ovvero ammette un sottoinsieme numerabile denso.\nCompletezza.\nLo spazio formula_1, sia nel caso reale che in quello complesso, \u00e8 uno spazio metrico completo, cio\u00e8 ogni successione di Cauchy \u00e8 convergente.\nDimostrazione.\nNella notazione utilizzata nel seguito, l'apice indica un elemento della successione di vettori infinito-dimensionali, mentre il pedice indica una componente di un singolo vettore.\nSia formula_17 una successione di Cauchy in formula_1. Per mostrare che questa successione \u00e8 convergente, \u00e8 sufficiente mostrare l'esistenza di un'estratta convergente. Infatti se formula_19 \u00e8 una sottosuccessione convergente a formula_20, allora per ogni formula_21 esiste un formula_22 tale che per ogni formula_23\nProcediamo quindi usando la definizione di successione di Cauchy per costruire una sottosuccessione formula_19, con formula_22, tale che \nOsserviamo che \ne che se formula_29 allora al limite si ottiene una serie assolutamente convergente, in quanto grazie al calcolo di una serie geometrica vale la stima\nNe consegue che, per ogni formula_31, puntualmente esiste finito il limite\ncon formula_33 nel caso reale e formula_34 nel caso complesso. Questo perch\u00e9 sia formula_35 che formula_36 sono spazi completi, e quindi ogni serie assolutamente convergente \u00e8 convergente.\nPer concludere, basta quindi dimostrare che formula_37 converge in norma a \nDa questo ne seguir\u00e0 anche che formula_39, poich\u00e9 se formula_40 allora\nCalcoliamo quindi, tramite il prodotto di Cauchy\nAndando a sommare termine a termine, scambiando le sommatorie e applicando la disuguaglianza di Schwarz otteniamo che\nPertanto, ricaviamo che \nda cui la tesi, in quanto il termine di destra tende a formula_45 se formula_46.\nBase hilbertiana.\nConsideriamo ora la successione formula_47 , con \nEquivalentemente, attraverso la delta di Kronecker, possiamo definire tale successione in maniera pi\u00f9 compatta con la scrittura\nNotiamo che la successione appena introdotta \u00e8 un insieme ortonormale, in quanto \nLa successione appena definita costituisce una \"base hilbertiana\", detto anche un \"sistema ortonormale completo\", per formula_53, in quanto ogni elemento formula_54 si scrive nella forma \nTale serie \u00e8 da considerarsi come il limite in norma della successione delle somme parziali. Inoltre, per l'identit\u00e0 di Parseval,\nI coefficienti formula_57, reali o complessi a seconda dei casi, sono univocamente determinati in quanto \nTali coefficienti sono detti i \"coefficienti di Fourier\". I coefficienti di Fourier si possono caratterizzare tramite il seguente problema. Se formula_59 \u00e8 lo spazio generato dal vettore formula_60, allora i sottospazi formula_61 sono chiusi in quanto finito-dimensionali. I coefficienti di Fourier sono quei coefficienti formula_62 tali che il vettore formula_63 verifichi l'equazione\nInfatti, considerando formula_65 nel caso reale, posto formula_66 allora \nAndando a derivare rispetto alla variabile formula_68 si verifica che si raggiunge il valore minimo per formula_69. I coefficienti di Fourier costituiscono la soluzione del problema appena esposto anche nel caso complesso. Questo problema \u00e8 un esempio di un genere di problemi tipici dell'analisi funzionale, ovvero i problemi di minimo. Infatti, in un contesto pi\u00f9 generale, l'esistenza della soluzione del problema mostrato \u00e8 il soggetto del teorema della proiezione. \nTornando a parlare di basi, vogliamo precisare che la \"base\" di cui abbiamo prima discusso non genera formula_53 in senso algebrico, ovvero tramite combinazioni lineari finite, bens\u00ec in senso analitico, ovvero tramite una convergenza in norma. Formalmente, diremo quindi che non si tratta di una base di Hamel, che \u00e8 il tipo di base considerata usualmente negli spazi vettoriali di dimensione finita, bens\u00ec di una base di Schauder.\nLe basi hilbertiane sono utili non solo perch\u00e9 consentono di scrivere pi\u00f9 agevolmente gli elementi di uno spazio di Hilbert, ma anche perch\u00e9 permettono di definire facilmente delle isometrie tra spazi di Hilbert. In particolare, si verifica che due spazi di Hilbert sono unitariamente equivalenti se e solo se hanno due basi hilbertiane con stessa cardinalit\u00e0. \nSeparabilit\u00e0.\nPoich\u00e9 formula_1 ammette una base hilbertiana numerabile formula_72, allora si verifica facilmente che\n\u00e8 un insieme numerabile denso in formula_1. Nota la numerabilit\u00e0 di formula_75, allora formula_76 \u00e8 numerabile perch\u00e9 in biezione con un prodotto numerabile di insiemi numerabili. Sia quindi formula_77 un elemento di formula_1. Dalla densit\u00e0 di formula_75 in formula_80 segue che \nPertanto, definito formula_82, allora per l'identit\u00e0 di Parseval e per la nota serie geometrica \ne quindi \nLa dimostrazione nel caso complesso, a meno di considerare formula_85 e formula_86 in formula_87, \u00e8 uguale.\nOsserviamo che se al posto di formula_88 consideriamo un generico spazio di Hilbert con una base hilbertiana numerabile, allora la dimostrazione \u00e8 la stessa. Abbiamo quindi visto che uno spazio di Hilbert con una base hilbertiana numerabile \u00e8 separabile. Attraverso il procedimento di ortogonalizzazione di Gram-Schmidt, si dimostra anche che uno spazio di Hilbert separabile ammette una base hilbertiana numerabile. Pertanto, a meno di isomorfismi unitari, formula_53 \u00e8 l'unico spazio di Hilbert separabile di dimensione infinita. Questo fatto giustifica l'espressione \"lo spazio di Hilbert\", in quanto gli spazi di Hilbert separabili sono quelli principalmente considerati in matematica e maggiormente usati nelle applicazioni, come ad esempio in meccanica quantistica. L'importanza di formula_53 consiste quindi nel fornire un modello particolarmente semplice dello spazio di Hilbert.\nIl teorema di Riesz-Fischer.\nIl teorema di Riesz-Fischer asserisce, nella sua forma pi\u00f9 generale, che in uno spazio di Hilbert formula_91 ogni successione in formula_1 definisce un elemento formula_91. Formalmente, diciamo che se formula_94 \u00e8 un sistema ortonormale (non necessariamente completo) di formula_91 e formula_96 \u00e8 una successione in formula_1, allora \n\u00e8 un elemento formula_91. Il teorema \u00e8 una forma pi\u00f9 forte della disuguaglianza di Bessel. Tale disuguaglianza afferma che se formula_91 \u00e8 uno spazio di Hilbert, formula_101 \u00e8 un sistema ortonormale e formula_102 ha coefficienti di Fourier formula_103, allora \nIl teorema di Riesz-Fischer, cos\u00ec come la disuguaglianza di Bessel e l'identit\u00e0 di Parseval, spesso viene formulato in contesti meno astratti, ma fornendo comunque un enunciato equivalente a quello generale. Tali enunciati sono motivati sia da eventuali interessi applicativi, sia da ragioni filologiche. Infatti, parafrasando con un linguaggio matematico moderno, nelle sue \"Note\" del 1907 Riesz scrive:\nLe \"Note\" di Riesz apparirono a Marzo. A Maggio, Fischer dimostr\u00f2 che ogni successione di Cauchy in \"formula_106\" \u00e8 convergente in \"formula_106\". Nel teorema da lui enunciato, che qui riportiamo, le successioni di Cauchy vengono chiamate \"successioni convergenti in media\", la convergenza rispetto alla norma di \"formula_106\" viene detta \"convergenza in media verso una funzione\" e \"formula_106\" viene indicato con formula_116.\nTeorema. \"Se una successione di funzioni appartenenti a formula_116 converge in media, esiste in formula_116 una funzione formula_109 verso la quale la successione converge in media.\" \nFischer prova quindi il risultato di Riesz usando la completezza di \"formula_106\". La dimostrazione di Riesz, invece, non utilizza direttamente la completezza.\nSpazi lp.\nSi pu\u00f2 definire lo spazio lp (o formula_121), con formula_122, come lo spazio infinito-dimensionale delle successioni reali (o complesse) a p-esima potenza sommabili, cio\u00e8\nLo spazio formula_121 \u00e8 uno spazio di Banach per ogni formula_125, con norma\nSe formula_127, per\u00f2, tale spazio \"non\" \u00e8 uno spazio di Hilbert, cio\u00e8 non esiste prodotto scalare che induca tale norma.\nPer formula_128 si definisce la \"norma uniforme\"\na cui corrisponde lo spazio \nSi pu\u00f2 dimostrare che se formula_131 per qualche formula_132, allora \nSi pu\u00f2 dunque parlare di spazi formula_121 per formula_135.\nInclusioni tra spazi formula_136.\nSi pu\u00f2 provare che al crescere di formula_137 cresce anche lo spazio formula_138. Formalmente, diciamo che se formula_131 per qualche formula_140, allora formula_141 per ogni formula_142. Questo implica che, data una successione formula_143, allora \n\u00e8 un intervallo, che se non vuoto allora \u00e8 illimitato a destra e contenente formula_145. La dimostrazione \u00e8 semplice e istruttiva. Sia formula_143 un elemento di formula_138, con formula_148 in quanto altrimenti la tesi \u00e8 banale. Per ogni formula_149 \ne quindi calcolando l'estremo superiore si ottiene che\novvero che che formula_152. Sia ora formula_153. Prima di procedere, ricordiamo al lettore che se formula_154 allora formula_155 per ogni formula_156 mentre formula_157 per ogni formula_158. Proveremo che\nper dedurre la tesi come prima. Tale disuguaglianza \u00e8 sicuramente vera se formula_160. Proviamo quindi la tesi per tutti gli formula_161 tali che formula_162. Questa ipotesi non \u00e8 restrittiva in quanto se formula_161 \u00e8 non nullo allora per quanto visto prima formula_164, e in quanto se \u00e8 vero che \nallora la disuguaglianza cercata si ottiene per la positiva omogeneit\u00e0 delle norme formula_166 e formula_167. Con questa ipotesi di uniforme limitatezza si ha che formula_168 per ogni formula_169, e quindi \nper ogni formula_169, da cui la disuguaglianza\nA questo punto il gioco \u00e8 fatto, in quanto poich\u00e9 formula_173 e formula_174 allora \nUnendo le ultime due disuguaglianze si ha la tesi, e la dimostrazione \u00e8 conclusa.\nMostriamo un esempio che conferma la veridicit\u00e0 del teorema. La successione \nnon appartiene ad formula_177, ma appartiene a formula_121 per formula_179. Infatti tale successione \u00e8 limitata, e la serie\ndiverge per formula_181 (\u00e8 la serie armonica) e converge per formula_182. \nLe inclusioni tra gli spazi formula_138 sono strette, ovvero formula_184 per ogni formula_185. Per formula_186 la prova \u00e8 banale, in quanto basta considerare la successione costantemente uguale a formula_187. Altrimenti, basta osservare che la successione\nsta in formula_189 e non in formula_138.\nRelazione con gli spazi Lp.\nGli spazi formula_121 sono un caso molto speciale di spazi Lp, dove lo spazio di misura associato \u00e8 formula_192, con formula_193 l'insieme dei numeri naturali, formula_194 l'insieme delle parti di formula_193 e formula_196 la \"misura del conteggio\", ovvero la misura formula_197 che conta il numero di elementi di un insieme (assegnando infinito a insiemi infiniti). Facciamo osservare che, poich\u00e9 i punti hanno misura unitaria, allora ogni successione \u00e8 l'unica rappresentante della propria classe modulo la relazione d'equivalenza quasi ovunque.\nIn maniera analoga a quella descritta, a partire da un qualunque insieme numerabile formula_198 (ad esempio gli interi), si pu\u00f2 definire formula_199 come lo spazio delle successioni formula_200 a potenza p sommabile. Pertanto, secondo la notazione finora usata, formula_201. Notare che formula_202, o pi\u00f9 stringatamente formula_203, non \u00e8 altro che lo spazio euclideo formula_204 con la norma p."}
{"id": "623359", "revid": "1543377", "url": "https://it.wikipedia.org/wiki?curid=623359", "title": "Cosimo di Giulio de' Medici", "text": "Biografia.\nAppenteneva al ramo dei Medici dichiarato non capace per la successione, discendente dal Duca Alessandro de' Medici, suo nonno.\nCome il padre fu Cavaliere dell'Ordine di Santo Stefano, e abbiamo sue notizie attorno al 1600 della sua presenza nelle missioni per la conquista di Aiazza e Namur nel Medio Oriente. Il Litta cita la nobildonna pisana Lucrezia di Francesco Gaetani sia come moglie di lui che di suo padre, generando una certa confusione, anche se oggi si propende per ritenerla come moglie di Cosimo, come specifica Carlo Sebregondi. Dall'unione nacque Angelica de' Medici."}
{"id": "623367", "revid": "1610933", "url": "https://it.wikipedia.org/wiki?curid=623367", "title": "Antilope addax", "text": ""}
{"id": "623368", "revid": "93729630", "url": "https://it.wikipedia.org/wiki?curid=623368", "title": "Angelica de' Medici", "text": "Biografia.\nSi spos\u00f2 con il nobile romano Giampietro Altemps (talvolta chiamato Pietro), Duca di Gallese e Marchese di Soriano.\nEbbero quattro figlie:\nL'Altemps si rispos\u00f2 dopo la morte di Angelica, con Isabella Lante Montefeltro della Rovere ed ebbe altri otto figli, dei quali tre maschi."}
{"id": "623372", "revid": "3115", "url": "https://it.wikipedia.org/wiki?curid=623372", "title": "HAL 9000", "text": "HAL 9000 \u00e8 il supercomputer di bordo della nave spaziale \"Discovery\" nel film \"\" di Stanley Kubrick e dell' di Arthur C. Clarke. Il suo nome \u00e8 l'acronimo per \"H\"euristic \"AL\"gorithmic\" (\"algoritmo euristico\"). Nel 2003 l'American Film Institute ha inserito HAL 9000 al 13\u00ba posto nella lista dei 50 migliori cattivi cinematografici di tutti i tempi. \nIl personaggio.\nSecondo il film, HAL 9000 \u00e8 entrato in funzione alle \"Officine HAL\" di Urbana, Illinois, il 12 gennaio 1992. \u00c8 dotato di un'intelligenza artificiale estremamente evoluta, che gli consente di riprodurre tutte le attivit\u00e0 della mente umana in modo molto pi\u00f9 veloce e sicuro, di parlare con una voce totalmente umana, di avere percezioni sensoriali ed esperienze emotive umane e di governare l'astronave \"Discovery 1\", per condurla durante la missione spaziale, dialogando con gli astronauti (sarebbe in grado di governare la nave anche senza equipaggio umano) e tenendo sotto il suo controllo ogni singolo aspetto della missione, dai pi\u00f9 piccoli ai pi\u00f9 importanti.\nHAL 9000 appare anche nel film \"2010 - L'anno del contatto\" diretto da Peter Hyams, tratto dal romanzo \"\" di Arthur C. Clarke, nel quale viene riportato al suo funzionamento originario dopo 9 anni di inattivit\u00e0.\nNell'originale in lingua inglese di entrambi i film la voce del computer \u00e8 dell'attore canadese Douglas Rain, doppiato per la versione italiana di \"2001\" dall'attore palermitano Gianfranco Bellini, dall'inconfondibile timbro freddo e asettico che ben rende l'idea di un'intelligenza artificiale. Negli anni seguenti la voce di Bellini fu utilizzata altre volte per dare voce a dei computer, ad esempio in uno spot pubblicitario dell'Olivetti.. Nel seguito \"2010\" fu invece usata la voce di Renato Cortesi, pi\u00f9 simile all'inflessione da maggiordomo della voce originale di Rain.\nIl computer riveste una parte fondamentale nel romanzo \"\". In tale romanzo sono presenti solo le sue capacit\u00e0 logiche, come emulazione all'interno di uno dei monoliti alieni, in quanto esse si sono unite insieme con le facolt\u00e0 mentali di quello che era stato David Bowman; questa entit\u00e0, nata dalla fusione dell'uomo e del computer, viene chiamata Halman. Nella sua forma fisica, HAL era stato distrutto, assieme alla Discovery, in \"2010\", dall'esplosione che aveva permesso la nascita di Lucifero, la stella derivata da quello che era prima il pianeta Giove.\nIl mistero del malfunzionamento di HAL.\nHAL, macchina teoricamente incapace di commettere errori (gli elaboratori della serie 9000 sono noti per non aver mai commesso errori o alterato informazioni anche in maniera irrilevante), ne commette uno per la prima volta quando rileva un inesistente guasto all'elemento AE-35 dell'antenna principale della \"Discovery\", diventando improvvisamente inaffidabile per l'equipaggio e per il controllo missione sulla Terra. HAL origlia il dialogo tra i due astronauti Bowman e Poole, che hanno controllato l'elemento AE-35 e si sono resi conto che funziona regolarmente, leggendo i loro labiali (i due si erano chiusi in una capsula per fare in modo che HAL non potesse sentirli, ma avevano commesso l'errore di lasciare l'obl\u00f2 diretto verso la telecamera del computer), rendendosi conto che sono convinti che, siccome tutta l'astronave \u00e8 sotto il suo controllo, l'unica scelta sicura sia disinserirlo, quindi, impaurito, non trova altra soluzione che tentare di eliminare l'intero equipaggio. Come ben descritto nel romanzo di Clarke \"2001\", per motivi di segretezza e per non sottoporre a stress i due comandanti, HAL e i tre membri in animazione sospesa sono i soli al corrente del vero scopo della missione, ovvero indagare su una trasmissione aliena risalente a tempi remoti, diretta verso l'orbita di Giove. Ad HAL \u00e8 quindi stato imposto, senza spiegargliene il motivo, di non parlare di ci\u00f2 con Bowman e Poole, ma esso, come tutti gli elaboratori della sua serie, non \u00e8 stato concepito per tenere nascoste le informazioni che gli vengono fornite, quindi la sua mente entra in un conflitto tra le priorit\u00e0 della salvaguardia della missione e quella degli astronauti. Mentre HAL parla con Bowman e tenta di fargli trapelare qualche indizio, avverte il guasto all'antenna. Il conflitto si \"somatizza\" proprio sul collegamento tra la nave ed il controllo a Terra. In \"2010\" il dottor Chandra, creatore e primo istruttore di HAL, denuncia un'intromissione della Casa Bianca nelle direttive impartite al computer (che lo stesso Chandra ha riattivato), macchina che non \u00e8 stata progettata per dissimulare, al contrario delle \"persone abituate a mentire molto facilmente\".\nLa filastrocca prima dello spegnimento di HAL.\nNel film di Kubrick, quando Bowman procede alla disattivazione di HAL 9000 il nucleo centrale della macchina \u00e8 rappresentato come un insieme di moduli luminosi montati su degli array da cui possono essere inseriti o rimossi. Bowman rimuove i moduli uno alla volta e, cos\u00ec facendo, la coscienza di HAL degrada lentamente e infine si spegne. Prima di spegnersi, HAL 9000 inizia a cantare una filastrocca, che nel doppiaggio italiano del film \u00e8 \"Giro giro tondo\" e nella versione originale \u00e8 la canzone \"Daisy Bell\". Oltre a contenere un efficace aggancio con la trama (\"I'm half crazy,\" \"sono mezzo matto\"\u201d\"), \"Daisy Bell\" fu la prima canzone ad essere cantata da un calcolatore elettronico, l\u2019IBM 7094, nel 1961, nell'ambito di una dimostrazione pubblica di una recente invenzione dei Bell Labs: la sintesi vocale. La dimostrazione colp\u00ec un visitatore dei Bell Labs, Arthur C. Clarke, autore del libro \"2001: Odissea nello spazio\" e coautore della sceneggiatura del film. L'uso della canzone nella scena \"clou\" del film \u00e8 quindi un omaggio a questi primi vocalizzi informatici.\nOrigine del nome.\nSpesso fu attribuita l'origine del nome \"HAL\" ad un gioco con l'acronimo IBM, nome di quella che all'epoca era la pi\u00f9 nota azienda costruttrice di computer. Applicando infatti il cifrario di Cesare, con uno spostamento in avanti di una sola lettera dell'alfabeto (invece che di tre, come nel vero cifrario) alle tre lettere \"H-A-L\", si ottengono le lettere I-B-M.\nTuttavia, sia Clarke che Kubrick smentirono tale ipotesi, considerandola una pura coincidenza, o almeno questa fu la loro risposta ufficiale, anche perch\u00e9 fu chiesto ai vertici IBM un parere sulla produzione di un film con un computer che diventa psicotico, oltre che sull'uso del logo IBM sul braccio della tuta spaziale in una scena del film.\nClarke asser\u00ec che, inizialmente, il nome del supercomputer doveva essere \"Athena\", ma fu poi cambiato in \"Hal\", il diminutivo del nome inglese \"Henry;\" HAL, come acronimo, viene fatto derivare ufficialmente dalle lettere \"H\"euristic \"AL\"gorithmic\", in omaggio alle due modalit\u00e0 principali con cui il pensiero umano si manifesta: il procedimento euristico (\"H\"euristic) e quello algoritmico (\"AL\"gorithmic). Il primo \u00e8 basato sull'intuizione prima del ragionamento, il secondo basato sul metodo che porta in modo sequenziale, procedurale, alla soluzione di un problema. Nella versione francese HAL diventa CARL, acronimo di \"Cerveau Analytique de Recherche et de Liaison\", ovvero \"Cervello Analitico di Ricerca e Collegamento\"."}
{"id": "623378", "revid": "17351", "url": "https://it.wikipedia.org/wiki?curid=623378", "title": "F4D Skyray", "text": ""}
{"id": "623381", "revid": "17351", "url": "https://it.wikipedia.org/wiki?curid=623381", "title": "Douglas F4D", "text": ""}
{"id": "623383", "revid": "1305772", "url": "https://it.wikipedia.org/wiki?curid=623383", "title": "Paolo I", "text": "Paolo I indica"}
{"id": "623385", "revid": "729019", "url": "https://it.wikipedia.org/wiki?curid=623385", "title": "Strada statale 519 di Jamiano", "text": "La ex strada statale 519 di Jamiano (SS 519), ora \"strada regionale 519 di Jamiano (SR 519)\", \u00e8 una strada regionale italiana, che si sviluppa in Friuli-Venezia Giulia.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A..\nPercorso.\nInizia a Jamiano (frazione del Comune di Doberd\u00f2 del Lago), all'incrocio con la strada statale 55 dell'Isonzo e termina al confine di Stato con la Slovenia di Cl\u00e0rici (\"Klari\u010di\"), parte dell'insediamento di Brestovizza in Valle (\"Brestovica pri Komnu\") del comune di Comeno.\nFino all'entrata della Slovenia (21 dicembre 2007) nell\"'area Schengen\" tale strada terminava sul valico confinario di seconda categoria di \"Comarie\", dedicato al solo traffico locale. Comarie \u00e8 anche il solo nucleo abitato attraversato da tale strada, oltre a Jamiano."}
{"id": "623401", "revid": "1522738", "url": "https://it.wikipedia.org/wiki?curid=623401", "title": "Videogiochi Capcom", "text": "Questa \u00e8 la lista dei giochi prodotti e messi in commercio da Capcom."}
{"id": "623403", "revid": "729019", "url": "https://it.wikipedia.org/wiki?curid=623403", "title": "Strada statale 55 dell'Isonzo", "text": "La strada statale 55 dell'Isonzo (SS 55), strada regionale 55 dell'Isonzo (SR 55) nel tratto tra San Giovanni di Duino e Sablici, \u00e8 un'importante strada statale e regionale italiana.\nPercorso.\nInizia a San Giovanni di Duino (frazione del comune di Duino-Aurisina, provincia di Trieste), all'inizio della localit\u00e0 dipartendosi dalla strada statale 14 della Venezia Giulia e termina alla periferia sud di Gorizia. Viene chiamata anche \"Strada del Vallone\" in quanto corre lungo il cosiddetto Vallone di Gorizia, un'ampia frattura del compatto altipiano carsico che inizia a Monfalcone, nella zona del Lisert e termina nel comune di Savogna d'Isonzo.\nAttraversa i borghi di Jamiano, da cui si diparte la strada statale 519 di Iamiano, Bonetti, Visentini, Devetachi (da cui inizia la strada statale 518 di Devetaki) Gabria, Rupa, attraversa il fiume Vipacco, e termina nei pressi dell'aeroporto civile di Merna e del cimitero di Gorizia.\nIl tracciato originale, decurtato nel 1947 in seguito ai noti eventi bellici, prevedeva il proseguimento della strada da Gorizia lungo l'alta valle dell'Isonzo, con l'attraversamento degli abitati di Canale d'Isonzo e Tolmino, fino all'innesto presso Caporetto con la strada statale 54 del Friuli. L'itinerario era: \"Innesto con la n. 14 presso Duino - Jamiano - Merna - Gorizia - Bivio di Uznik - Innesto a Caporetto con la n. 54\".\nDal 1\u00ba gennaio 2008 la competenza sul tratto tra la chilometrica 0 e Sablici (innesto col raccordo SS 14/55) \u00e8 passata alla regione Friuli-Venezia Giulia che la gestisce tramite la Friuli Venezia Giulia Strade S.p.A."}
{"id": "623404", "revid": "1305772", "url": "https://it.wikipedia.org/wiki?curid=623404", "title": "SS55", "text": ""}
{"id": "623406", "revid": "17351", "url": "https://it.wikipedia.org/wiki?curid=623406", "title": "XB-42 Mixmaster", "text": ""}
{"id": "623409", "revid": "125112909", "url": "https://it.wikipedia.org/wiki?curid=623409", "title": "Isola (Milano)", "text": "LIsola (\"L'Isola\" in dialetto milanese, : ) \u00e8 un quartiere di Milano, appartenente al Municipio 9.\nGeografia fisica.\nL'Isola \u00e8 la zona di Milano situata a nord della Porta Garibaldi; il quartiere fu costruito nel periodo a cavallo fra il XIX e il XX secolo, urbanizzando gradualmente la preesistente campagna ai due lati dell'antica strada Comasina, oggi denominata Corso Como fino alla stazione Garibaldi, e successivamente via Borsieri e via Thaon di Revel. Da met\u00e0 Ottocento \u00e8 diviso in due parti (sud e nord) dagli impianti ferroviari, oggi dall'omonima stazione ferroviaria. \nIl nome \"Isola\" pu\u00f2 essere attribuito a tutta la zona di Milano che si trova immediatamente a nord della Porta Garibaldi e del Ponte delle Gabelle, a sud de La Fontana, a sud-ovest delle Abbadesse, ad ovest del Centro Direzionale, ad est della zona Farini; limiti indicativi e fluttuanti, poich\u00e9 i cosiddetti \u201cquartieri\u201d di Milano non hanno confini ufficialmente stabiliti.\nOrigine del nome.\nIl toponimo \"Isola\" era frequentemente usato nei terreni irrigui di Lombardia, talvolta attribuito a cascine. Il terreno, un tempo agricolo, su cui poi \u00e8 stato costruito il quartiere era ed \u00e8 ancora ricco di acque (Seveso, Martesana, Redefossi e fontanili). Gruppi di campi, delimitati da corsi d\u2019acqua apparivano come vere e proprie \"isole\"; questo nome veniva attribuito anche a costruzioni isolate nella campagna circostante.\nIl toponimo \"Isola\" per questa zona, in particolare, \u00e8 documentato da almeno tre secoli.\nNella mappa di primo rilievo del Catasto Teresiano degli anni venti del XVII secolo, conservata nell\u2019Archivio di Stato di Milano, appena a nord di Porta Comasina (ora Porta Garibaldi), sul lato ovest della strada Comasina, ora Corso Como, \u00e8 disegnato un riquadro lungo e stretto, in cui si legge \"Insola de Porta Comasina\".\nLa Comasina costituiva (come oggi) una delle pi\u00f9 importanti strade commerciali tra Milano, la Brianza, i laghi e la vicina Svizzera, tramite di scambio di merci e persone. Le mura spagnole, per secoli e fino agli inizi del Novecento fungevano anche come cintura daziaria di Milano. Immediatamente fuori dalla mura, su questa cintura, tutto attorno a Milano, nel tempo erano sorti depositi in cui i commercianti all'ingrosso immagazzinavano le merci (vino, sale, ecc.) che i negozianti della citt\u00e0 venivano a ritirare, pagando (anche) il dazio nel momento in cui le facevano entrare in citt\u00e0. \nL\"'Isola di Porta Comasina\" era probabilmente uno di questi depositi sorvegliati, formato da pi\u00f9 recinti protetti da muri robusti, almeno in parte coperto e comprendente gli alloggi dei custodi, guardie daziarie, ecc., e stallazzi per gli animali e carri, destinati a merci in attesa di essere introdotte a Milano, tra cui i vini; analogo per funzione agli attuali magazzini doganali della zona Farini. All'estremit\u00e0 del complesso pi\u00f9 vicina a Milano, sulla mappa si legge \"Bolino della cita\", cio\u00e8: \"Bollino della Citt\u00e0\". Una delle tante osterie/depositi di vino, dove si pagava (l'odiato) dazio sul vino. Le botti e gli altri contenitori di vino potevano entrare in citt\u00e0 solo se muniti dell'apposito \"bollo\". \nNell'Ottocento l'isolato, ormai urbanizzato, \u00e8 indicato sulle mappe di Milano come \"Mezza lingua\u201d, dall' \"Osteria della mezza lingua\" (cio\u00e8 \"del balbuziente\", soprannome/cognome di un titolare dell'esercizio), poi albergo, succeduto al \"Bollino\", durato fino agli inizi del Novecento. L'Osteria/Albergo della Mezza lingua, situato appena fuori dalla porta Comasina, era noto ai milanesi per il vino (non gravato dal dazio, se bevuto sul posto) e come luogo di arrivo/smistamento di stampati patriottici/clandestini provenienti dall'estero, come dalla tipografia di Capolago sul lago di Lugano.\nIl toponimo \"Isola\" \u00e8 presente anche nelle successive mappe di Milano, come quella del 1832 di William Barnard Clarke, dove, appena dopo l\u2019uscita dalla citt\u00e0 dal Ponte delle Gabelle, sulla sponda est del Naviglio della Martesana, appare la denominazione \"Isola Bella\", relativa ad un\u2019osteria (in seguito albergo, in esercizio fino al 1975), che fungeva da prima fermata delle diligenze sulla strada postale Milano\u2013Monza. L\u2019albergo era anche meta di gite fuori porta dei milanesi, come risulta da documentazione iconografica di met\u00e0 Ottocento, al pari della successiva Cassina de' Pomm, situata pi\u00f9 avanti, sempre sul Naviglio Martesana. L\u2019edificio originario dell'albergo \"Isola Bella\" esiste ancora nell'anno 2021, in stato di rudere; \u00e8 oggetto di un progetto di ricupero, in corso di realizzazione, per utilit\u00e0 sociale, al pari del vicino e pi\u00f9 recente bell\u2019edificio delle Cucine Economiche (Arch. Broggi, 1883) in via Monte Grappa. Di fianco all'albergo, sull'attuale via Monte Grappa, c'era la \"Gabella del sale\", un deposito di questa merce dove si pagava l'omonima gabella. \nSi tratta quindi di una leggenda metropolitana, pur diffusa su moltissimi siti internet, quella che erroneamente afferma che l'Isola sarebbe stata cos\u00ec chiamata perch\u00e9 zona \"isolata\" dal resto di Milano dalle costruzioni ferroviarie. In realt\u00e0 la zona posta ai due lati della strada Comasina, a partire dall'omonima porta e verso l'esterno della citt\u00e0, ancora quando era agricola, fin dal Settecento ha preso il nome di \"Isola\" dalla prima costruzione (di cui si \u00e8 detto sopra) ivi presente. Dagli inizi dell' Ottocento, con il rifacimento (1826-27) della porta Comasina (oggi chiamata porta Garibaldi), la strada Comasina (oggi corso Como) venne gradualmente urbanizzata con la costruzione di edifici disposti sui suoi due lati, a partire dalla porta omonima.\nSolo a met\u00e0 dell'Ottocento l'Isola venne fisicamente divisa in due parti (sud e nord) dagli impianti ferroviari, stesi da est ad ovest, trasversalmente alla strada Comasina, che ne venne sbarrata. Inizialmente dalla ferrovia Milano-Monza, costruita nel 1840 a nord del Ponte delle Gabelle, poi dalla prima stazione Centrale di Milano (1864); oggi dalla stazione di Porta Garibaldi (1961).\nIl nome \"Isola\" \u00e8 stato attribuito alla stazione della MM 5, aperta nel 2014 all\u2019angolo tra via Volturno e via Sebenico, situata a circa 750 metri a nord-est dalla prima Isola del 1720.\nStoria.\nStoricamente l'Isola si sviluppa lungo l'antica strada che da Milano, uscita da Porta Comasina, portava fino a Como. Fino a met\u00e0 Ottocento, in quest'area fuori dalle porte di Milano, dove iniziava il Comune dei Corpi Santi, tranne poche eccezioni, non esistevano case d'abitazione o edifici. \nL'antico tracciato della strada che portava a Como, lungo il quale si \u00e8 sviluppata l'Isola, \u00e8 costituito attualmente da corso Como e dalla vecchia via Borsieri che un tempo comprendeva anche l'attuale via Thaon di Revel. Tale percorso venne bruscamente interrotto nel 1865 quando vi si costru\u00ec in mezzo la ferrovia, dividendo nettamente le due parti della citt\u00e0 che ancora stavano lentamente sorgendo. Per ripristinare il percorso per Como, fu aperta nelle mura spagnole la nuova porta Volta, da cui partiva in direzione di Como l'attuale via Farini. La via Farini si incrociava con la ferrovia con il sottopasso costituito dal Ponte (ferroviario) della Sorgente, che prese il nome dalle risorgive che caratterizzavano la zona. A garantire una parziale continuit\u00e0 fra corso Como e la via Borsieri venne invece realizzata solo una passerella pedonale. L'Isola and\u00f2 a caratterizzarsi nel corso degli anni per una forte componente operaia, favorita dalla presenza di diverse fabbriche all'interno del proprio tessuto (come per esempio il Tecnomasio Italiano Brown Boveri) e dalla vicinanza di grossi stabilimenti come quello della Pirelli (in Ponte Seveso) e dell'Elvetica (in via Melchiorre Gioia), oltre che ovviamente della ferrovia.\nScampati i bombardamenti, pur rimanendone ferita, nell'immediato dopoguerra sull'Isola cala lo spettro di un grosso \"asse attrezzato\" che la avrebbe dovuta attraversare, tagliandola, e collegare l'Arco della Pace con il piazzale Lagosta. Il progetto trova la sua ufficialit\u00e0 nel Piano del 1953, a seguito del quale negli anni successivi cominciano gli espropri e le relative demolizioni da parte del Comune. La ferrovia viene arretrata, con la realizzazione della nuova stazione di testa di Porta Garibaldi. Anche al di l\u00e0 della ferrovia si procede a colpi di esproprio sia per la realizzazione della nuova stazione sia per la realizzazione del centro direzionale previsto dal piano. Lo stesso corso Como viene dimezzato nella sua estensione. Tuttavia la forte opposizione degli abitanti dell'Isola, gli eccessivi costi degli espropri e la mutata convinzione sulla necessit\u00e0 di una simile autostrada urbana portarono il Comune a fare un passo indietro. Residuo del progetto incompiuto \"asse attrezzato\" \u00e8, sopra i binari di Porta Garibaldi, un enorme spezzone stradale largo sei corsie che avrebbe consentito lo scavalco della ferrovia; ultimo fra i collegamenti fra il quartiere e la citt\u00e0 (visto che la passerella era stata demolita nel 1958 in favore del successivo sottopasso provvisorio di corso Como, che dur\u00f2 fino al 1960). Verr\u00e0 dedicato a don Eugenio Bussa, storico prete dell'oratorio del Sacro Volto all'Isola, in prima fila egli stesso contro l'attuazione del piano. Dopo diversi anni dalla sua posa venne dotato di due rampe, che consentono tuttora il passaggio (pedonale e, in un solo senso di marcia, veicolare) da Milano all'Isola.\nNegli ultimi anni il quartiere ha subito una progressiva rivalutazione, protagonista in parte anche di una pi\u00f9 lenta ma progressiva sostituzione del caratteristico ceto popolare e operaio che la contraddistingueva. Proprio nel quartiere, infatti, si ergono le due torri del Bosco verticale, edificate all'interno del pi\u00f9 generale Progetto Porta Nuova.\nLa Mojazza.\nIl \"Cimitero della Mojazza\" era un antico cimitero storico dell'Isola, che derivava il suo nome dalle caratteristiche del terreno su cui sorgeva, fortemente imbevuto d'acqua e quindi estremamente fangoso; il verbo \"moj\u00e0\", in dialetto milanese, significa infatti \"inzuppare\", \"ammollare\" o \"intingere in un liquido\", da cui il sostantivo \"moj\u00e0scia\" che sta per \"poltiglia\", \"melma\", \"fanghiglia\". Nel cimitero avevano trovato sepoltura, nel corso dei secoli, personaggi illustri quali Cesare Beccaria, Giuseppe Parini e Melchiorre Gioia. L'intera area cemeteriale faceva capo alla vicina Chiesa di Santa Maria alla Fontana, mentre l'ingresso era sulla Perasto, allora conosciuta come \"strada della Magna\", da cui prese il suo nome l'ampia area incolta a est dell\"'Isola\".\nIl cimitero venne soppresso il 22 ottobre 1895 in concomitanza con l'apertura del nuovo Monumentale, in cui vennero trasferiti i resti dei personaggi pi\u00f9 famosi sepolti alla Mojazza. A causa dell'estrema approssimazione delle operazioni e dell'impossibilit\u00e0, in molti casi, di individuare con precisione la loro esatta sepoltura, nella maggior parte dei casi i resti andarono perduti con la soppressione del cimitero.\nLa Magna.\nPassata ormai alla storia ma ancora viva nei ricordi, la cosiddetta \"Magna\" era un largo spazio situato in fondo a via Sebenico, che prendeva il nome da una storica cascina che qui vi sorgeva. Nella mappa catastale del 1720-23 qui allegata, la cascina situata sul lato est della strada Comasina (ora via Borsieri angolo via Sebenico) \u00e8 indicata come \u201ccassina de Magni\u201d.\nL'area era quella adiacente al Bivio della Magna, sul vecchio tracciato per Monza dismesso dalle Ferrovie a seguito dell'attivazione del nuovo nodo ferroviario nel 1931 e della nuova Stazione Centrale.\nSuccessivamente, cresciuta a pratone incolto, era diventata luogo di ritrovo per i giovani dell'Isola, unico spazio all'aria aperta, lontano dai malconci cortili delle abitazioni popolari del quartiere. Nell'agosto del '43, quando i bombardamenti anglo-americani distrussero diversi stabili anche dell'Isola, vennero accumulate nella \"Magna\" (cos\u00ec come in piazzale Archinto) le macerie degli edifici distrutti. L'area a prato si ridusse drasticamente, rimanendo solo un passaggio che collegava via Sebenico con via Pola, mentre ci\u00f2 che restava libero venne in seguito trasformato in orto. La situazione si \u00e8 mantenuta sostanzialmente immutata per molti anni prima che la costruzione di nuovi edifici (attualmente fronteggianti il Palazzo della Regione) occupassero l'area.\nCuriosamente, per la generazione successiva \"la Magna\" era riconosciuta come l'area analogamente dismessa e incolta pi\u00f9 prossima alla via Melchiorre Gioia.\nMonumenti e luoghi d'interesse.\nL'Isola, forte della propria tradizione popolare e operaia, visse intensamente la Resistenza partigiana. A perpetuarne la memoria venne posto il 25 aprile 1972, in via Sassetti, all'altezza dello sbocco con \"via Melchiorre Gioia\", un monumento ai caduti del quartiere, che verr\u00e0 poi, nel dicembre del 2009, trasferito nel pi\u00f9 centrale \"piazzale Segrino\", a seguito delle richieste degli abitanti. Una grande attenzione \u00e8 stata posta anche alle lapidi per i singoli caduti.\nGeografia antropica.\nUrbanistica.\nGli isolati, conformemente al Piano Beruto, misurano tutti all'incirca 120 x 100\u00a0m; erano suddivisi in lotti che potevano variare dai 500 ai 2000\u00a0m\u00b2 ed erano caratterizzati da ripartizioni ortogonali. Il piano terreno era occupato da negozi o botteghe artigiane sul fronte strada e magazzini o attivit\u00e0 produttive di maggiori dimensioni verso le corti interne, mentre i piani superiori destinati alle abitazioni erano del tipo a pianerottolo o, pi\u00f9 spesso, a ballatoio. Il tipo di distribuzione differenziava le abitazioni in base alle destinazioni: il ballatoio era riservato alle abitazioni operaie e distribuiva piccoli locali, generalmente ad altissima densit\u00e0 abitativa; il pianerottolo connotava spazi studiati per il ceto medio, spesso dotati di servizi igienici privati e con dimensioni dai due ai quattro locali.\nIl quartiere presenta numerose abitazioni in stile \"Liberty\" e altre tipiche del razionalismo milanese, come le case di Pietro Lingeri e Giuseppe Terragni, il quartiere di Enrico Agostino Griffini e Manfredo Manfredi per conto della \"Societ\u00e0 Edificatrice Case Operaie, Bagni e Lavatoi Pubblici\" e destinato ai lavoratori dell'Ospedale Maggiore, lo stabilimento della Italclima di Gio Ponti e Luciano Baldessari. Tra questi edifici, particolarmente interessanti sono la Casa Ghiringhelli del 1933, la Casa Toninello del 1934 e la Casa Comolli-Rustici del 1935, tutte di Terragni e Lingeri.\nAltre localit\u00e0.\nLa Fontana.\nLa Fontana \u00e8 il quartiere, a nord dell'Isola, posizionato lungo l'antica strada che collegava Milano con Como, che ha preso il nome dalla Chiesa di Santa Maria alla Fontana .\nInfrastrutture e trasporti.\nL'Isola \u00e8 servita dall'omonima stazione della metropolitana 5, situata sotto Via Volturno.\nL'area \u00e8 divisa a sud dal tracciato ferroviario, sul quale sorge dal 1963 la Stazione di Porta Garibaldi, accessibile attraverso i sottopassaggi di Via Pepe, dai quali si pu\u00f2 raggiungere anche la stazione della metropolitana, interscambio tra le linee M2 ed M5. Questa stazione, gestita da Centostazioni/RFI, \u00e8 servita da treni suburbani (linee S1, S2, S5, S6, S7, S8, S11, S12 e S13), regionali e il Malpensa Express, gestiti da Trenord, e nazionali e internazionali.\nInoltre, poco distante dal confine con il quartiere, si trova, all'interno dell'attiguo Centro Direzionale, la stazione di Via Gioia della linea M2.\nVarie linee di autobus e tram, gestite da ATM, collegano l'Isola ai quartieri limitrofi e agli altri quartieri del centro di Milano."}
{"id": "623411", "revid": "767487", "url": "https://it.wikipedia.org/wiki?curid=623411", "title": "Aepycamelus", "text": "L'epicamelo (Aepycamelus), noto anche con il nome, caduto in disuso, di alticamelo (Alticamelus) \u00e8 un parente estinto del cammello.\nDescrizione.\nL'epicamelo possedeva zampe estremamente allungate, terminanti in due dita ciascuna come gli odierni cammelli, e un lungo collo che probabilmente veniva ripiegato a S, quasi come quello dei cigni. L'altezza dell'intero animale doveva raggiungere i 3 metri. La coda era molto corta, il muso era allungato e probabilmente vi era una piccola gobba sul dorso.\nBiologia.\nComportamento.\nIl modo di camminare di questo animale doveva essere simile a quello dei cammelli attuali, anche se le zampe allungatissime suggeriscono che, se minacciato, l'epicamelo poteva muoversi molto velocemente. A quell'epoca, in Nordamerica, i predatori certo non mancavano, e animali come \"Barbourofelis\" e \"Daphoenodon\" potevano tendere agguati o addirittura insistere in una caccia prolungata. Il modo di correre doveva essere come quello delle odierne giraffe e cammelli, che muovono entrambe le zampe di un lato contemporaneamente, in un passo chiamato ambio.\nAlimentazione.\nL'epicamelo era un erbivoro che probabilmente brucava le foglie degli alberi pi\u00f9 alti.\nDistribuzione e habitat.\nQuesto animale viveva in Nordamerica nel Miocene medio e superiore (circa 10-6 milioni di anni fa). I suoi resti sono stati rinvenuti in Colorado.\nTassonomia.\nUn animale piuttosto simile, ma pi\u00f9 primitivo, \u00e8 \"Oxydactylus\" del Miocene inferiore.\nSono state riconosciute le seguenti specie:"}
{"id": "623413", "revid": "911652", "url": "https://it.wikipedia.org/wiki?curid=623413", "title": "Giraffe", "text": ""}
{"id": "623415", "revid": "2519", "url": "https://it.wikipedia.org/wiki?curid=623415", "title": "Berlev\u00e5g", "text": "Il comune di Berlev\u00e5g (in Lingua sami settentrionale \"Bearalv\u00e1gi gielda\") \u00e8 un comune norvegese della contea del Troms og Finnmark, situato nel nordovest della Penisola di Varanger. Il comune confina con Tana a sud e B\u00e5tsfjord a est.\nLa maggior parte degli abitanti sono concentrati nel porto peschiero eponimo, e in minor misura nell'abitato di Kongsfjord. Berlev\u00e5g \u00e8 il centro abitato pi\u00f9 settentrionale della Norvegia continentale.\nEconomia.\nLe attivit\u00e0 economiche principali sono la pesca, la lavorazione del pescato, commercio e servizi pubblici e privati.\nSul territorio di Berlev\u00e5g sorge il parco eolico di Raggovidda, che grazie al continuo vento artico \u00e8 uno dei parchi a maggiore fattore di utilizzazione a livello mondiale, circa il 50%. Il parco, del quale \u00e8 prevista un'espansione a partire dall'autunno 2021, ha una capacit\u00e0 di 45 MW con 15 turbine Siemens da 3 MW ciascuna.\nComunicazioni.\nAl porto di Berlev\u00e5g si ferma regolarmente l'Hurtigruten.\nNonostante le piccole dimensioni, Berlev\u00e5g ha un suo pur piccolo aeroporto (Codice aeroportuale IATA BVG), con voli giornalieri per Hammerfest e Troms\u00f8 in una direzione, e Vads\u00f8 e Kirkenes nell'altra.\nL'unica strada, ovviamente in direzione sud, \u00e8 la fylkesvei 890 verso Tana, da cui si dirama la fylkesvei 891 verso B\u00e5tsfjord; \u00e8 percorribile in ogni periodo dell'anno, ma durante l'inverno \u00e8 possibile essere obbligati a procedere incolonnati per parte del percorso.\nAmbiente.\nVista la posizione estrema e l'esposizione ai venti artici, il territorio \u00e8 spoglio di alberi.\nAnche se il Mare di Barents non ghiaccia d'inverno, grazie agli ultimi strascichi della corrente del Golfo, il clima invernale \u00e8 particolarmente rigido e soggetto a forti venti.\nA causa dell'elevata latitudine, Berlev\u00e5g \u00e8 soggetta alla notte polare, che dura fin oltre met\u00e0 gennaio; il primo raggio di sole dell'anno \u00e8 occasione di brevi celebrazioni locali.\nNel comune sono presenti due fiumi popolati da salmoni e salmerini, la Storelva e la Kongsfjordelva.\nStoria.\nFondata nel 1914 separandosi da Tana, Berlev\u00e5g fu completamente rasa al suolo dall'esercito nazista in ritirata nel 1944-1945, nell'ambito di una strategia della terra bruciata di cui Berlev\u00e5g fu la prima vittima.\nI cittadini furono forzatamente evacuati verso sud, ma alcuni riuscirono a nascondersi ed evitare la deportazione. In attesa dell'arrivo dell'Armata Rossa, molti si arrangiarono usando barche rovesciate come rifugi di fortuna."}
{"id": "623417", "revid": "1573940", "url": "https://it.wikipedia.org/wiki?curid=623417", "title": "Propithecus tattersalli", "text": "Il sifaka dalla corona dorata (\"Propithecus tattersalli\" ) \u00e8 un lemure della famiglia degli Indriidae.\nDescrizione.\nDescritto per la prima volta nel 1988 dal primatologo Elwyn LaVerne Simons, \"P. tattersalli\", in malgascio \"Akomba Malandy\", \u00e8 il pi\u00f9 piccolo di tutti i sifaka.\n\u00c8 lungo infatti solo 85 \u2013 95\u00a0cm, con una coda di 40 \u2013 45\u00a0cm. Raggiunge un peso di 3.5\u00a0kg.\nBiologia.\nSi tratta di animali diurni ed arboricoli: vivono in nuclei familiari formati al massimo da 10 esemplari (solitamente 5 o 6), con un maschio e una femmina dominanti che sono teoricamente gli unici a riprodursi.\nAlimentazione.\nQuesti animali, come tutti i congeneri, sono erbivori, in particolare si nutrono di foglie, non disdegnando di integrare la dieta con fiori e frutti.\nRiproduzione.\nNel periodo riproduttivo (febbraio-marzo) i giovani maschi lasciano il loro gruppo di origine per aggregarsi ad altri gruppi, nella speranza di accoppiarsi e riprodursi anch'essi. Ogni anno, dopo una gestazione di 4-5 mesi, la femmina dominante d\u00e0 alla luce un unico piccolo (anche se a volte possono nascere dei gemelli), che si attacca saldamente al ventre materno per circa 8 mesi.\nDistribuzione e habitat.\n\u00c8 diffuso in una piccola area di circa 88.000 ha nella foresta decidua secca nel nord-est del Madagascar.\nConservazione.\nSpecie considerata in pericolo critico in base ai criteri della \"IUCN Red List\". \u00c8 stata recentemente inserita nella lista dei 25 primati pi\u00f9 minacciati al mondo.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Propithecus tattersalli\" una delle 100 specie di mammiferi a maggiore rischio di estinzione. La specie \u00e8 stata recentemente inserita nella lista dei 25 primati pi\u00f9 minacciati al mondo.\nLa ricerca dell'oro, le coltivazioni di terreni appositamente incendiati, l'allevamento intensivo di zeb\u00f9 sono solo alcune cause della diminuzione degli esemplari di questa specie. Il loro habitat, infatti, \u00e8 stato notevolmente ridotto e frammentato negli ultimi trent'anni."}
{"id": "623418", "revid": "453768", "url": "https://it.wikipedia.org/wiki?curid=623418", "title": "Corpo musicale Giuseppe Verdi di Venaria Reale", "text": "Il Corpo Musicale \"Giuseppe Verdi\" di Venaria Reale \u00e8 la banda cittadina di Venaria Reale, in provincia di Torino.\nStoria.\nDal 1875 al 1945.\nIl Corpo Musicale nasce nel 1875 da ex militari dell'Esercito Regio con lo scopo allietare i nobili che si recavano alla Reggia di Venaria Reale per le battute di caccia, ma gi\u00e0 all'inizio del Novecento, con l'avvento dell'istruzione obbligatoria che avvicinava i ragazzi alla musica, a Venaria si contavano ben due complessi bandistici: uno proprio di Venaria e l'altro della frazione di Altessano. I due gruppi si erano uniti gi\u00e0 dal 1911, ma alla fine della Prima guerra mondiale venne formata un'unica banda musicale, che nel 1925 celebr\u00f2 il 50\u00ba Anniversario di Fondazione organizzando un raduno bandistico. Con l'avvento del regime fascista a Venaria tornarono ad essere presenti ben due gruppi bandistici: uno composto da ragazzini (Banda musicale dei Giovani Balilla), l'altro prevalentemente da adulti (Banda Musicale), sotto la direzione di diversi maestri. I due gruppi continuarono ad esistere fino allo scoppio della Seconda guerra mondiale quando cessarono ogni attivit\u00e0.\nDal 1946 al 1995.\nVerso la met\u00e0 del 1946 alcuni vecchi musicanti si riunirono e riorganizzarono la banda musicale, ma non avendo locali disponibili effettuavano le prove in locali del gruppo SNIA, ma alla fine del 1946 un incendio distrusse quel locale e non si salv\u00f2 nemmeno uno strumento. I musicanti costruirono allora degli strumenti di latta e per molti anni si esibirono con quelli nelle vie di Venaria. Questa \u00e8 l'epoca della \"Banda d'le tole\".\nNel 1955 si riuscirono ad acquistare i nuovi strumenti e la banda era gi\u00e0 composta da circa 25 elementi, mentre nel 1956 venne inaugurata la prima divisa. Nel 1960 il Comune di Venaria concesse un locale per le prove, e nel 1969 venne steso il primo Statuto.\nNel 1971 venne eletto il nuovo direttivo e furono formati 20 giovani che presero parte ai numerosi raduni bandistici organizzati negli anni seguenti. Ricordiamo nel 1974 lo spostamento della sede in via Sciesa e nel 1985 i festeggiamenti per il 110\u00ba Anniversario di Fondazione. In questi anni furono intensi e proficui i rapporti con la \"Filarmonica \"La Vizilloise\"\" di Vizille (Francia). Nei primi anni '90 ricordiamo il Concertoinsieme, con la banda musicale di Settimo Torinese e il tradizionale appuntamento annuale con il Concerto degli Auguri, a Natale.\nDal 1996 a oggi.\nGli ultimi anni hanno rappresentato una vera e propria svolta per il Corpo Musicale, per gli intensi scambi musicali con le bande di San Donato di Ninea (CS), Montaione (FI), Castronovo di Sicilia (PA), Lissone (MI), Cavarzere (VE), Dello (BS) oltre che ovviamente con quella di Vizille.\nNel 2004 \u00e8 stato inaugurato il Teatro della Concordia, che regala alla banda uno spazio per svolgere i propri concerti senza ricorrere agli auditorium delle scuole; mentre nel 2005, per festeggiare i 130 anni di fondazione, vi sono stati festeggiamenti e concerti, nei quali sono state inaugurate le nuove divise, di color verde e blu scuro. La banda oggi \u00e8 formata da circa 80 elementi, e molti giovani sono in arrivo dai corsi musicali.\nCorsi strumentali.\nI corsi strumentali nascono con la precisa idea di formare nuovi giovani per l'ingresso nell'organico della banda, che di norma avviene dopo tre anni dall'iscrizione ai corsi.\nI maestri sono tutti diplomati e la settimana si articola in mezz'ora di lezione strumentale individuale, 50 minuti di teoria e solfeggio, in cui viene insegnata la teoria della musica, e un'ora e mezza di musica d'insieme. La banda fornisce all'allievo lo strumento in prestito d'uso gratuito per i tre anni.\nIl CD.\nNel 2005 in occasione del 130\u00ba anniversario, il Corpo Musicale ha realizzato un CD con alcuni dei propri brani:"}
{"id": "623419", "revid": "1602064", "url": "https://it.wikipedia.org/wiki?curid=623419", "title": "Vincenzo Monti (fumettista)", "text": "Biografia.\nInizia nel 1967 come assistente nello studio di Giuseppe Montanari per la realizzazione dei disegni a matita del tascabile per adulti \"Goldrake\" e il western \"Alamo Kid\", seguito nei primi anni settanta da un altro pocket per adulti pubblicato da Renzo Barbieri, \"Candida la marchesa\". Nel 1970 lavora come matitista per la Arnoldo Mondadori Editore e disegna quindi numerose storie per adulti pubblicate dalla Edifumetto, che saranno per lui un'importante scuola per diventare un professionista del fumetto. Sempre nei primi anni settanta, dopo una breve collaborazione con la Casa Editrice Universo, contribuisce alla realizzazione di \"Alamo Kid\", scritto da Antonio Mancuso e pubblicato sul settimanale \"Lanciostory\".\nDopo la collaborazione a Lanciostory passa stabilmente a lavorare, nel 1973 per la Sergio Bonelli Editore, dove dapprima realizza un episodio di \"Joselito\", per poi entrare a far parte dello staff dei disegnatori di \"Mister No\": il primo albo da lui illustrato \u00e8 il n. 29, \"La citt\u00e0 misteriosa\" (ottobre 1977), realizzer\u00e0 fino al 1980 in tutto dieci albi di questa serie, per dedicarsi alla realizzazione nel 1979 di due episodi di \"Ken Parker\", in coppia con Bruno Marraffa. Disegna nel 1981 anche le undici copertine della miniserie a fumetti Gil creata da Ennio Missaglia. Alla fine degli anni ottanta realizzer\u00e0 anche quelle della collana \"TuttoWest\". \nNel 1982 esord\u00ec nella testata principale dell'editore, \"Tex\", nella quale esord\u00ec nel n. 262 (\"I predoni rossi\"), realizzato insieme all'amico e collega Giovanni Ticci, e al quale si ispira per definire il suo stile; da solo porta poi a termine quindi l'episodio \"Un mondo perduto\" (numeri 282-283 della serie, aprile 1984), iniziato da Erio Nicol\u00f2 che era morto prima di concluderlo. Si dedicher\u00e0 a questa serie fino alla sua morte nel 2002, illustrando come sua ultima avventura l'inizio dell'episodio narrato nell'albo \"Muddy Creek\", n. 519 della serie, terminata da Bruno Brindisi.\nMor\u00ec a Milano il 15 febbraio 2002, dopo una breve malattia, all'et\u00e0 di sessant'anni. Riposa al cimitero di Bruzzano."}
{"id": "623420", "revid": "287204", "url": "https://it.wikipedia.org/wiki?curid=623420", "title": "Berlevag", "text": ""}
{"id": "623421", "revid": "78273", "url": "https://it.wikipedia.org/wiki?curid=623421", "title": "Corpo Musicale G. Verdi di Venaria Reale", "text": ""}
{"id": "623423", "revid": "1864952", "url": "https://it.wikipedia.org/wiki?curid=623423", "title": "Strade asiatiche", "text": "Il progetto strade asiatiche (o strade per l'Asia; , abbreviato in AH) \u00e8 una iniziativa di cooperazione sovrannazionale tra paesi dell'Asia e l'Economic and Social Commission for Asia and the Pacific (ESCAP) delle Nazioni Unite per migliorare la rete stradale di quel continente. Esso \u00e8 uno dei tre pilastri del progetto Asian Land Transport Infrastructure Development (ALTID), approvato dall'ESCAP durante la sua quarantottesima sessione nel 1992, e comprendente le strade, le ferrovie e iniziative in grado di facilitare i trasporti via terra.\nDescrizione.\nIl progetto fu avviato dalle Nazioni Unite nel 1959 con la finalit\u00e0 di promuovere lo sviluppo di collegamenti stradali internazionali nella regione. La prima fase del progetto (1960-1970) consegu\u00ec numerosi risultati subendo un rallentamento negli anni successivi per mancanza di fondi tanto da essere sospeso nel 1975.\nL'ESCAP, in cooperazione con gli stati membri del progetto AH, ha condotto diversi progetti a partire dall'approvazione dell'ALTID nel 1992.\nIl Trattato Intergovernativo sulla Rete Stradale Asiatica (IGA) \u00e8 stato adottato il 18 novembre 2003 nel corso del Meeting Intergovernativo; l'IGA include Annex I (che identifica 55 autostrade AH attraverso i 32 stati membri, con un totale di circa 140\u00a0000\u00a0km) e Annex II (\"Classificazione e Standard per il Design\"). Durante la sessantesima sessione della Commissione ESCAP a Shanghai, Cina, nell'aprile 2004, il trattato IGA \u00e8 stato firmato da 23 stati.\nLa strada AH1 ha come progetti di andare da Tokyo fino al confine con la Bulgaria ad ovest di Istanbul, passando attraverso entrambe le Coree, la Cina e gli altri stati del Sudest asiatico, del Centro e del Sud dell'Asia. Il corridoio ha come obbiettivo di aumentare i commerci tra gli Stati dell'Asia orientale, l'India e la Russia. Per completare la strada le strade esistenti verranno migliorate e nuovi tratti saranno costruiti per collegarle alla rete.\nDenominazione delle strade.\nLe strade con una sola cifra attraversano l'intero continente:\nLe sigle da 10 a 29 e da 100 a 299 sono assegnate al Sudest Asiatico:\nLe sigle da 30 a 39 e da 300 a 399 sono assegnate all'Asia dell'Est e all'Asia del Nordest:\nLe sigle da 40 a 59 e da 400 a 599 sono assegnate all'Asia del Sud:\nLe sigle da 60 a 89 e da 600 a 899 sono assegnate all'Asia del Nord, all'Asia Centrale e al Sud-ovest Asiatico:\nLunghezza per paese.\nLa rete pianificata prevede un totale di 140\u00a0479\u00a0km:"}
{"id": "623426", "revid": "2519", "url": "https://it.wikipedia.org/wiki?curid=623426", "title": "B\u00e5tsfjord", "text": "B\u00e5tsfjord \u00e8 un comune della contea di Troms og Finnmark, in Norvegia.\nInfrastrutture e trasporti.\nLa cittadina \u00e8 servita dall'omonimo aeroporto sito qualche chilometro a sud del suo centro."}
{"id": "623430", "revid": "15756", "url": "https://it.wikipedia.org/wiki?curid=623430", "title": "Doves Bologna", "text": "La Polisportiva Stiassi Doves Srl, oggi Doves Bologna American Football, \u00e8 una societ\u00e0 di football americano italiana con sede nella citt\u00e0 di Bologna.\nStoria.\nVenne fondata nel 1982 da alcuni imprenditori e professionisti bolognesi, capitanati dalla famiglia Stiassi, proprietari dell'omonima azienda distributrice di prodotti cartari. Presidente e fondatore fu Giacomo Giovannetti, allora amministratore delegato della Stiassi SpA, mentre presidenti onorari furono, nell'ordine, Angelo Rodolfo Stiassi (deceduto nel 1985) e Paola Stiassi. Come simbolo della squadra fu scelta la colomba (\"dove\" in inglese), gi\u00e0 nel \"logo\" storico della Stiassi (il fondatore Rodolfo Stiassi la volle associata alla scritta \"pax in labore\" in quanto simbolo dello Spirito Santo, a significare la benedizione sul lavoro), riveduta graficamente per la squadra da Fiorenzo Borghi, caricaturista del quotidiano cittadino \"Il Resto del Carlino\".\nIl primo anno di militanza nella massima serie italiana non porta grandi risultati in quanto i Doves riescono ad imporsi in una sola occasione. La guida per il campionato successivo \u00e8 affidata a Jim Emery, il primo allenatore professionista in Italia, che in due anni, grazie anche al contributo di giocatori del calibro di Garry Pearson e Jerry Ghirardo, porta la squadra alla conquista del titolo italiano vincendo il Superbowl il 6 luglio 1985. Nel 1989, dopo alcune stagioni ai vertici delle classifiche, i Doves si fondono con l'altra societ\u00e0 bolognese, gli Warriors.\nNel gennaio 2007 i giocatori di allora, indossando nuove vesti da dirigenti, decidono di rifondare la societ\u00e0 iscrivendola alla neonata IFL, avendo come presidente Michele Bonfiglioli e come presidente onorario Giacomo Giovannetti; dallo stesso anno cambia la compagine dirigenziale, con Giacomo Giovannetti che torna a essere presidente. I Doves tornano ai vertici nel 2009, raggiungendo la semifinale europea in EFAF Cup, e il 19\u00ba posto nel \"ranking\" europeo su circa 600 formazioni del panorama continentale. Nel 2010, dopo essere stati esclusi dal campionato IFL e dopo diverse vicissitudini colmate con una transazione davanti all'Alta Corte del CONI, dove vengono riconosciute le ragioni della societ\u00e0, i Doves disputano provvisoriamente il campionato di Arena giungendo alle semifinali della propria \"conference\".\nDopo due stagioni poco esaltanti nella massima serie e costretti a rinunciare al campionato 2013, la societ\u00e0 viene rilevata da una cordata composta da sedici ex giocatori, tutti campioni italiani e molti anche campioni d'Europa con la nazionale, con l'obiettivo di dare continuit\u00e0 alla tradizione sportiva delle Colombe, ripartendo dal campionato Under-19."}
{"id": "623431", "revid": "287204", "url": "https://it.wikipedia.org/wiki?curid=623431", "title": "Batsfjord", "text": ""}
{"id": "623435", "revid": "767487", "url": "https://it.wikipedia.org/wiki?curid=623435", "title": "Storm (gruppo musicale)", "text": "Gli Storm sono stati un side-project folk metal norvegese composto da Fenriz (batterista dei Darkthrone), Satyr (cantante dei Satyricon) e da Kari Ruesl\u00e5tten, nota per essere stata la prima cantante dei The 3rd and the Mortal.\nConcezione.\nIl progetto Storm nasce come una forma di riscatto nei confronti del Cristianesimo che ha privato la popolazione nordica della propria religione.\nLe tracce dell'unica produzione della band, \"Nordavind\" (letteralmente, \"vento del nord\"), sono riarrangiamenti di canzoni popolari suonati in quello stile minimale e freddo che ha caratterizzato i grandi gruppi black metal del passato. Il lavoro fu molto criticato in patria per i testi, giudicati dal pubblico troppo nazionalistici e caratterizzati da un'eccessiva vena conservatrice. A seguito di queste critiche, la cantante Kari abbandon\u00f2 immediatamente il gruppo mentre Satyr e Fenriz rimasero fedeli alle proprie scelte, affermando che il loro amore per la patria non aveva alcuna correlazione con ideologie di estrema destra."}
{"id": "623438", "revid": "118086053", "url": "https://it.wikipedia.org/wiki?curid=623438", "title": "Giszowiec", "text": "Giszowiec (in tedesco \"Gieschewald\") \u00e8 un quartiere di Katowice, in Polonia. Il nome del quartiere \u00e8 una versione tradotta in polacco dal tedesco \"Gieschewald\".\nGeografia fisica.\nGiszowiec \u00e8 situato nella parte sud est della citt\u00e0 polacca; dista dal centro circa 7\u00a0km. \u00c8 circondato da due importanti vie di comunicazione: la Superstrada S1 e l'Autostrada A4.\nStoria.\nIl 20 giugno 1922 Gieschewald mut\u00f2 il suo nome in quello attuale e inizi\u00f2 a far parte della Polonia.Durante la Seconda Guerra Mondiale, lo stabilimento produttivo principale del quartiere venne occupato dalle truppe tedesche, il 4 settembre 1939; l'occupazione tedesca resse fino al 27 gennaio 1945.Nel 1947, dopo la Seconda Guerra Mondiale, Giszowiec venne integrato nell'area urbana di \"Szopienice\". Nel 1960 l'area urbana, e quindi Giszowiec, venne inglobata alla citt\u00e0 di Katowice."}
{"id": "623446", "revid": "1305772", "url": "https://it.wikipedia.org/wiki?curid=623446", "title": "SS45", "text": ""}
{"id": "623448", "revid": "767487", "url": "https://it.wikipedia.org/wiki?curid=623448", "title": "Misfits Meet the Nutley Brass - Fiend Club Lounge", "text": "Misfits Meet The Nutley Brass - Fiend Club Lounge, \u00e8 un album dei The Nutley Brass in collaborazione con i Misfits, uscito il 28 giugno 2005 per l'Etichetta discografica Rykodisc.\nIl disco.\nSi tratta di un album \"sperimentale\" a cui hanno partecipato i Misfits con The Nutley Brass, ovvero unico membro Sam Elwitt produttore ed esecutore (che realizz\u00f2 anche un album pop rock strumentale di cover dei Ramones), che ha rielaborato, con la loro collaborazione, alcune tra le tracce pi\u00f9 famose della prima era Misfits, quella di Glenn Danzig, in versione lounge, come solitamente viene definito questo tipo di sonorit\u00e0, e come rivela anche il titolo stesso dell'album. La parte cantata sembra in formato midi, le tracce infatti sembrano in parte sintetizzate, anche se l'album \u00e8 registrato in studio. "}
{"id": "623454", "revid": "767487", "url": "https://it.wikipedia.org/wiki?curid=623454", "title": "Grand Hotel Excelsior", "text": "Grand Hotel Excelsior \u00e8 un film commedia del 1982 diretto da Castellano e Pipolo.\nTrama.\nAll'interno del \"Grand Hotel Excelsior\" si sviluppano le storie di alcuni personaggi.\nL'eclettico e burbero direttore dell'hotel, Taddeus, pronipote del grande Zaccarias, che lui venera come un santo, si trova coinvolto nelle vicende amorose della signorina Vivaldi, cliente affezionata dell'hotel che, per amore, prova in tutti i modi a togliersi la vita. Taddeus crede che il responsabile di quest'amore sia un incallito playboy cliente dell'hotel, e lo affronta. Quando anche lui capisce di essere innamorato della ragazza, inscena un finto suicidio e scopre che l'uomo di cui lei si \u00e8 innamorata \u00e8 proprio lui. Non solo, Ilde \u00e8 anche la proprietaria della banca con cui l'hotel \u00e8 indebitato e che non gli rinnova pi\u00f9 il credito; non per questo potr\u00e0 scritturare la Filarmonica di Boston per la fine della stagione.\nEgisto Costanzi, vedovo, fa il cameriere nell'hotel, ma vergognandosi della sua condizione fa credere alla figlia Adelina, la quale studia in un collegio a Ginevra in Svizzera, di essere un ricco uomo d'affari che in quel momento alloggia nell'hotel. Quando per\u00f2 la figlia arriva a sorpresa all'hotel per festeggiare il compleanno del padre, Egisto deve allestire una vera e propria messinscena per non far scoprire la verit\u00e0 ad Adelina. Il tutto sembra riuscire alla perfezione anche grazie a Taddeus, il quale non smaschera Egisto quando l'ingegner Binotti (vero affittuario della stanza d'hotel in cui Egisto fa credere alla figlia di alloggiare) torna a sorpresa all'hotel. Adelina, quando riparte per la Svizzera, salutandolo dal treno gli dice espressamente \"anche se tu fossi un cameriere mi piaceresti lo stesso!\".\nAll'hotel arriva il pugile burino Pericle Coccia insieme al suo manager Bertolazzi per prepararsi all'incontro della vita contro il campione italiano Bruno Bertoni detto \"Bulldozer\". Pericle ai duri allenamenti a cui lo sottopone Bertolazzi preferisce il cibo e le donne, innamorandosi di Maria, cameriera dell'hotel. Dopo aver trascorso la notte prima dell'incontro con lei, perder\u00e0 miseramente. La carriera di pugile \u00e8 finita e il manager lo abbandona sul ring. La delusione dura poco, Pericle sposa Maria e viene assunto come facchino nell'hotel.\nTra i clienti dell'hotel c'\u00e8 pure il grande \"Mago di Segrate\", mago \"casereccio\", comunque dotato di grandi poteri paranormali.\nRiesce, infatti, a prevedere che l'Ing. Binotti dovr\u00e0 urgentemente recarsi a Sydney prima che questi riceva la telefonata, riesce, prima dell'incontro, a predire al pugile Pericle Coccia la sua sconfitta sul ring leggendo il suo guantone.\nInfine, il Mago di Segrate, non avvedendosi che Taddeus gli ha in realt\u00e0 dato da leggere la mano della statua del nonno Zaccarias, indovina che si tratta di una persona di et\u00e0 indefinibile, tanto che, pensando sia la mano del direttore Taddeus, lo definisce \"il nonno di s\u00e9 stesso\".\nAlla fine riuscir\u00e0 nell'intento per il quale si \u00e8 recato al Grand Hotel Excelsior, producendosi in una vera levitazione, sollevandosi dal balcone della sua stanza d'albergo davanti al pubblico e ai media.\nLa festa e lo stupore, per\u00f2, saranno brevi poich\u00e9 l'assistente del mago, Ginevra, all'atto di complimentarsi per l'impresa, gli assesta una pacca sulla spalla che lo sbilancer\u00e0 facendolo cadere dal balcone e finire all'ospedale.\nIl film si chiude con i quattro protagonisti che interpretano tutti i componenti di una singolare Filarmonica di Boston in un surreale concerto.\nProduzione.\nIl film nacque su idea di Vittorio Cecchi Gori, che convinse il padre Mario a uscire a Natale del 1982 con un film corale con 4 grandi attori (Celentano, Montesano, Verdone ed Abatantuono) che avevano in quel momento sotto contratto, e fu girato nel periodo del Campionato mondiale di calcio 1982, con la troupe che recitava in base agli orari delle partite della nazionale italiana.\nLe riprese esterne sono state girate a Stresa, presso l'Hotel Regina Palace. Le riprese interne dell'hotel invece appartengono al Westin Excelsior di Roma. La Stazione di Stresa nella quale il cameriere Egisto accompagna la figlia che deve ritornare in Collegio in Svizzera \u00e8 diversa da quella che appare nel film.\nIncassi.\nIl film risult\u00f2 4\u00ba campione d'incassi nella stagione cinematografica italiana 1982-83."}
{"id": "623458", "revid": "2224701", "url": "https://it.wikipedia.org/wiki?curid=623458", "title": "Strada statale 14 della Venezia Giulia", "text": "La strada statale 14 della Venezia Giulia (SS 14) \u00e8 una strada statale italiana che collega Mestre con Pesek di Grozzana.\nIn seguito al decreto legislativo n. 112 del 1998 dal 2001, la gestione dell'infrastruttura (tranne alcuni chilometri) in Friuli-Venezia Giulia \u00e8 passata dall'ANAS alla regione stessa ed \u00e8 gestita dalla societ\u00e0 regionale Friuli Venezia Giulia Strade. In questa regione la strada assume due diverse classificazioni: il tratto dal km 137,760 (Sistiana) al km 148,130 (Trieste) e dal km 159,000 (SR 58) al km 161,150 (bivio ad H) ha perso l'originaria denominazione di strada statale e ha assunto quella di strada regionale (SR 14); il tratto dal km 79,213 (Latisana) al km 137,760 (Sistiana), pur essendo gestito dalla regione, ha mantenuto invece la denominazione di strada statale (SS 14) poich\u00e9 \u00e8 un tratto \"di interesse nazionale\".\nIl rimanente tratto dal km 148,130 al km 159,000 \u00e8 stato consegnato al comune di Trieste che ha provveduto alla sua declassificazione.\n\u00c8 classificata come SR 14 anche l'ex SS 14 bis in Veneto.\nStoria.\nLa SS 14 venne istituita nel 1928 con il seguente percorso: \"Venezia (Mestre) - San Don\u00e0 - Portogruaro - Cervignano - Monfalcone - Trieste - Obrovo - Mattuglie - Fiume.\".\nNel 1942, in seguito all'annessione all'Italia di parte del territorio jugoslavo, la strada venne prolungata nei nuovi territori; il nuovo tracciato venne cos\u00ec definit\u00f2: \"Venezia (Mestre) - S. Don\u00e0 - Portogruaro - Cervignano - Monfalcone - Trieste - Obrovo - Mattuglie - Fiume - Sussak - Mrzla Vodica - confine di Stato\".\nIn seguito alla modifica dei confini conseguente al Trattato di Parigi del 1947, la tratta ad est di Trieste venne assegnata alla Jugoslavia.\nNel 1933 venne aperta la variante tra Monfalcone e San Giovanni di Duino: in precedenza la SS 14 passava pi\u00f9 a sud, lungo l'attuale via Timavo a Monfalcone e attraversava il canale Locovaz con un ponte che attualmente non esiste pi\u00f9, per collegarsi col tracciato attuale nei pressi di San Giovanni di Duino. Nel 1940 fu inaugurato il cavalcavia fra Ronchi dei Legionari e Monfalcone, in sostituzione del passaggio a livello. Nel 1954 venne inaugurato il cavalcavia di San Giuliano, nei pressi di Mestre, che collega la SS 14 alla SR 11.\nNel dopoguerra venne aperta la variante di Palazzolo dello Stella (il ponte sul fiume Stella, distrutto dai bombardamenti, fu ricostruito poco pi\u00f9 a sud) e negli anni '60 seguirono le varianti di Muzzana del Turgnano, San Giorgio di Nogaro e Torviscosa. Negli anni '70 vennero aperti il nuovo tracciato rettilineo tra Portogruaro e San Michele al Tagliamento (in precedenza la strada passava per i centri di Fossalta di Portogruaro, Alvisopoli, Pozzi e San Giorgio al Tagliamento, seguendo il percorso delle attuali SP 92, SP 72 e SP 73) e la variante di Ca' Noghera, a 4 corsie non separate da guard rail.\nIl 9 giugno 2014 viene aperta la variante di Portogruaro (SS14 var), a scorrimento veloce e senza intersezioni a raso, per evitare l'attraversamento del centro di Portogruaro.\nIl 16 giugno 2020 viene aperta al traffico la variante del centro abitato di Campalto.\nPercorso.\nInizia a Mestre (comune di Venezia) e termina nella localit\u00e0 di Pesek (comune di San Dorligo della Valle) in provincia di Trieste, presso il confine di stato di Pesek con la Slovenia; fino alla seconda guerra mondiale essa terminava a Fiume, e nel breve periodo di occupazione italiana di parte della Jugoslavia, tra il 1942 e il 1943, fu estesa ulteriormente, fino al nuovo confine di stato oltre Mrzla Vodica. Fino alla costruzione del tratto dell'autostrada A4 tra Venezia e Trieste (aperta in fasi diverse fra il 1966 e il 1970), fu la principale arteria di collegamento fra la bassa friulana, Trieste ed il resto d'Italia.\nLa strada attuale parte da Mestre (loc. San Giuliano), dove si raccorda con la strada statale 11 Padana Superiore poco prima del ponte della Libert\u00e0; qualche chilometro dopo vi si immette l'ex tratto 14 bis, ora declassificato a strada regionale e riclassificato strada regionale 14 di Meste, che la collega alla strada statale 13 Pontebbana. In origine, la strada aveva invece inizio nel centro di Mestre, da cui poi usciva in direzione di Favaro Veneto attraverso le attuali via Ca' Rossa, via San Don\u00e0 e via Triestina, ricongiungendosi al tracciato attuale a Tessera, poco prima dell'entrata dell'Aeroporto Marco Polo. Attraversa quindi il Veneto orientale, toccando i centri di Musile di Piave, San Don\u00e0 di Piave, Ceggia, San Stino di Livenza, Portogruaro (ora evitato da una variante, da cui si dipartono la strada statale 53 Postumia, la strada statale 251 della Val di Zoldo e Val Cellina e la strada statale 463 del Tagliamento) e San Michele al Tagliamento; da qui si dipartono le strade che raggiungono i centri turistici della costa veneziana (Jesolo, Eraclea, Caorle e Bibione). Da ricordare che la parte veneta del tracciato \u00e8 comunemente e storicamente detta \"Triestina\", anche se questa denominazione ufficialmente spetta alla strada statale 202 Triestina.\nDopo aver superato il fiume Tagliamento la strada entra in Friuli-Venezia Giulia dove sono raggiunte Latisana (da cui si dipartono la strada regionale 354 di Lignano per Lignano Sabbiadoro e l'ex strada statale 678 di Latisana diretta al casello dell'A4), Palazzolo dello Stella, Muzzana del Turgnano (da cui si diparte la strada regionale 353 della Bassa Friulana diretta a Udine), San Giorgio di Nogaro, Torviscosa e Cervignano del Friuli. In questa localit\u00e0 incrocia la strada regionale 352 di Grado (che collega Grado a Udine) e la strada regionale 351 di Cervignano (che collega Cervignano del Friuli a Gorizia).\nSuperato il fiume Isonzo la SS 14 entra in Bisiacaria. Vengono raggiunte le localit\u00e0 di Pieris, Begliano e Ronchi dei Legionari, passando dinnanzi all'aeroporto di Trieste. Si arriva quindi a Monfalcone, dove si disparte la Strada statale 14 racc della Venezia Giulia ad est della citt\u00e0 e, successivamente, si entra in provincia di Trieste. Dopo San Giovanni di Duino (collegamento con la strada regionale 55 dell'Isonzo) e Duino, a Sistiana dove inizia la NSA 56.\nAll'incrocio con la NSA 56 la strada \u00e8 stata variata per permettere gli innesti della superstrada sulla Costiera triestina e la vecchia strada \u00e8 stata adibita ad una corsia di un parcheggio che sovrasta la Costa dei Barbari.\nDa Sistiana la strada \u00e8 stata declassificata a SR 14 (strada regionale 14), diventa lungomare fino a Trieste (in tale tratto la strada viene chiamata strada Costiera). Dopo la citt\u00e0 la strada si inerpica sul Carso collegando il centro con Basovizza ed infine con Pesek e la Slovenia.\nSi diramava nel centro di Trieste, in Piazza Dalmazia la ex strada statale 15 Via Flavia che portava a Pola. Ora tale strada \u00e8 stata declassificata ed i vari tronchi suddivisi tra l'attuale Slovenia e Croazia. La tratta italiana tra Aquilinia ed il valico di Rabuiese \u00e8 stata classificata come SP37.\nLa strada \u00e8 stata ufficialmente declassificata e consegnata al comune di Trieste nel tratto tra la Marinella e l'innesto tra la strada regionale 58 tra l'abitato di Trieste ed Opicina."}
{"id": "623460", "revid": "1956124", "url": "https://it.wikipedia.org/wiki?curid=623460", "title": "Termogenesi", "text": "La termogenesi \u00e8 un particolare processo metabolico che consiste nella produzione di calore da parte dell'organismo, soprattutto nel tessuto adiposo e muscolare. \nIl metabolismo, e quindi anche l'entit\u00e0 della termogenesi, dipendono fra l'altro da fattori genetici, e possono quindi variare da individuo a individuo. Tali fattori influenzano anche la quantit\u00e0 del cosiddetto tessuto adiposo bruno (grasso bruno), tessuto capace di produrre calore ed energia \"bruciando\" i grassi in quantit\u00e0 maggiore rispetto ad ogni altro distretto dell'organismo. \nPoich\u00e9 il peso corporeo \u00e8 determinato dal bilanciamento fra calorie introdotte con gli alimenti e quelle bruciate con l'attivit\u00e0 fisica e con i vari processi metabolici quali digestione, respirazione etc., stimolando la termogenesi si pu\u00f2 ottenere un certo controllo del peso corporeo.\nTutti i processi biologici nei quali avviene produzione di calore sono definiti termogenetici. Il calore \u00e8 prodotto dalla trasformazione di energia per processi ossidativi o catabolici. \nEsistono vari tipi di termogenesi ed una delle pi\u00f9 interessanti \u00e8 la termogenesi postprandiale, vale a dire la produzione di calore indotta dagli alimenti. \u00c8 misurabile principalmente mediante la calorimetria indiretta, che \u00e8 in grado di stabilire dall'aria espirata da un individuo, quanti carboidrati o lipidi o proteine vengono bruciati per kg di peso corporeo al minuto. Questi parametri possono essere molto utili per stabilire quali siano le variazioni del dispendio energetico e quali nutrienti vengano utilizzati preferenzialmente, in particolare per stilare eventualmente una dieta adeguata. Il dispendio energetico nelle 24 ore \u00e8 costituito da diverse componenti: il metabolismo basale, legato a sesso e quantit\u00e0 della massa muscolare, la termogenesi e il dispendio energetico per l'esercizio fisico. Il principale determinante del consumo d'energia \u00e8 costituito dal muscolo e la dieta influenza l'entit\u00e0 della massa magra e della massa grassa dell'organismo. Perci\u00f2 per stabilire una dieta adeguata andrebbe misurato sempre prima non solo il peso dei muscoli e dell'adipe, cosa non semplice, ma anche la quantit\u00e0 di attivit\u00e0 fisica praticata.\nUn altro tipo di termogenesi \u00e8 la regolazione dei cosiddetti \"cicli futili\", cio\u00e8 l'accoppiamento di processi anabolici e catabolici (per esempio lipolisi e lipogenesi) e, forse pi\u00f9 importante, l'utilizzo della termogenina. Gi\u00e0 citata precedentemente nel tessuto adiposo bruno, questo \u00e8 un enzima disaccoppiante e ha il compito di convertire l'energia incamerata dal flusso protonico della fosforilazione ossidativa (normalmente utilizzato per produrre ATP) in calore."}
{"id": "623463", "revid": "228587", "url": "https://it.wikipedia.org/wiki?curid=623463", "title": "Equazione della corda vibrante", "text": "L'equazione della corda vibrante \u00e8 il caso unidimensionale dell'equazione delle onde, ed \u00e8 usata per descrivere il fenomeno della corda vibrante. L'equazione per le vibrazioni libere della corda (equazione omogenea) \u00e8:\nmentre l'equazione per le corde vibranti forzate (o trasversali) \u00e8:\nIn generale la soluzione dipende da due condizioni iniziali:\nche in caso di corda infinita devono essere condizioni definite in tutto formula_5. Nel caso la corda sia finita e di lunghezza formula_6, si devono invece imporre le ulteriori condizioni sulla variabile formula_7:\nSoluzione di D'Alembert.\nLa soluzione di D'Alembert consiste nella sostituzione:\nL'equazione omogenea si trasforma di conseguenza; derivando una prima volta:\ne derivando una seconda volta:\nDunque:\nla cui soluzione generale \u00e8 data da:\nSi determinano le due funzioni generiche formula_15 e formula_16 imponendo le condizioni iniziali:\nda cui si ha:\nSi pu\u00f2 integrare la seconda del sistema (cambiando segno):\nnella quale si impone formula_20. Dal sistema:\nche diventa:\nsi ha la soluzione dell'equazione vibrante libera:\nMetodo di Fourier.\nNel caso di una corda di lunghezza finita di lunghezza formula_6, con le condizioni aggiuntive ai limiti, \u00e8 intuitivo usare il metodo di separazione delle variabili o \"metodo di Fourier\". Consiste nella ricerca di una soluzione particolare dell'equazione omogenea del tipo:\ncio\u00e8 con il prodotto di due termini, di cui uno dipendente solo dalla variabile formula_7 e l'altro solo dalla variabile formula_31. Sostituendo nell'equazione omogenea e derivando due volte si ottiene:\nda cui:\nAffinch\u00e9 sussista la disuguaglianza, entrambi i membri devono essere uguali alla stessa costante:\ndalla quale si ottengono due equazioni in una sola variabile:\nLe soluzioni di queste equazioni sono del tipo:\nDunque la soluzione generale dell'equazione omogenea diverrebbe:\nI coefficienti formula_38 e formula_39 si calcolano imponendo le condizioni ai limiti:\nda cui:\ne quindi:\nLa soluzione negativa \u00e8 identica a quella positiva, per cui si considera solo quella positiva. Sapendo che la soluzione \u00e8:\ndal momento che si tratta di una soluzione anche tutte le somme sono soluzioni; dunque si pu\u00f2 scegliere formula_44 e sommare:\nOra si possono trovare i coefficienti formula_46 e formula_47 in modo da soddisfare le condizioni iniziali. Derivando quest'ultima rispetto a formula_31 e imponendo formula_49 si ottiene:\nche sono gli sviluppi in serie di Fourier delle formula_51 in serie di seni in formula_52. In definitiva:\nche sostituiti forniscono la soluzione:"}
{"id": "623470", "revid": "1543377", "url": "https://it.wikipedia.org/wiki?curid=623470", "title": "Evita (colonna sonora)", "text": "Evita - Music from the Motion Picture \u00e8 la colonna sonora del film \"Evita\" del 1996. L'album usc\u00ec in due versioni: una \u00e8 la colonna sonora completa in due cd del film \"Evita\" (\"Evita\": The Motion Picture Music Soundtrack), l'altra comprende i brani pi\u00f9 significativi del film (\"Music from the Motion Picture Evita\").\nL'album riscosse molto successo negli Stati Uniti, dove venne certificato 5 volte disco di platino;\nin molti paesi arriv\u00f2 alla prima posizione delle classifiche, in Svizzera per 4 settimane, in Austria per 6 settimane; in Belgio, Francia, Germania e Italia conquist\u00f2 la seconda; in Norvegia la terza; in Svezia, Canada e Australia la quinta; in Nuova Zelanda e Paesi Bassi la sesta.\nGli autori della colonna sonora sono Andrew Lloyd Webber e Tim Rice.\nNel disco, oltre a Madonna, cantano gli altri protagonisti del film: Antonio Banderas, Jimmy Nail, Jonathan Pryce.\nSingoli.\nDal disco sono stati estratti tre singoli: \"Don't Cry for Me Argentina\", \"Another Suitcase in Another Hall\" e \"You Must Love Me\" (canzone scritta da Webber e Rice appositamente per questa versione cinematografica del musical).\n\"You Must Love Me\" \u00e8 stato premiato con un Oscar per la migliore canzone e un Golden Globe.\n\"Another Suitcase in Another hall\" usc\u00ec solo in Europa.\nUn'altra canzone fu estratta: \"Buenos Aires\" - pubblicata solo per il mercato sudamericano in edizione limitata."}
{"id": "623473", "revid": "320578", "url": "https://it.wikipedia.org/wiki?curid=623473", "title": "EMBRAER Tucano", "text": ""}
{"id": "623476", "revid": "22475", "url": "https://it.wikipedia.org/wiki?curid=623476", "title": "\u015eenol G\u00fcne\u015f", "text": "Carriera.\nGiocatore.\nDa portiere riusc\u00ec a restare imbattuto in campionato dal 1978 al 1979 per 1140 minuti.\nAllenatore.\nIn patria ha allenato , , , , e la nazionale turca, con la quale ha partecipato come commissario tecnico al campionato del mondo del 2002 e alla Confederations Cup del 2003, ottenendo in entrambe le competizioni il 3\u00ba posto. In seguito ha fallito la qualificazione al campionato europeo del 2004.\nDal 2009 al 2013 ha allenato per la terza volta il Trabzonspor.\nNel febbraio 2019 \u00e8 stato nominato nuovamente CT della nazionale turca con decorrenza dal giugno successivo. Con la nazionale partecipa all'Europeo del 2020. Nella manifestazione la squadra perde tutte e tre le partite del girone, con appena un gol fatto. Termina la sua seconda esperienza alla guida della nazionale nel settembre 2021, dopo la pesante sconfitta per 6-1 patita contro l'Olanda nel gruppo di qualificazione al mondiale 2022.\nStatistiche.\nStatistiche da allenatore.\n\"Statistiche aggiornate al 20 giugno 2021.\""}
{"id": "623477", "revid": "599013", "url": "https://it.wikipedia.org/wiki?curid=623477", "title": "Senol G\u00fcnes", "text": ""}
{"id": "623479", "revid": "1516566", "url": "https://it.wikipedia.org/wiki?curid=623479", "title": "Buchner", "text": ""}
{"id": "623480", "revid": "320578", "url": "https://it.wikipedia.org/wiki?curid=623480", "title": "Embraer Tucano", "text": ""}
{"id": "623482", "revid": "320578", "url": "https://it.wikipedia.org/wiki?curid=623482", "title": "EMB-312 Tucano", "text": ""}
{"id": "623492", "revid": "157053", "url": "https://it.wikipedia.org/wiki?curid=623492", "title": "Radiochirurgia stereotassica", "text": "La radiochirurgia stereotassica, anche detta radiochirurgia, \u00e8 una metodica di trattamento dei tumori, tramite irradiazione con radiazioni ionizzanti e con \"computer treatment planning system 3D\" apposito. \u00c8 un intervento chirurgico che utilizza radiazioni, cio\u00e8 la distruzione di aree esattamente selezionate di tessuto utilizzando radiazioni ionizzanti piuttosto che l\u2019escissione con una lama. Come altre forme di radioterapia, viene usata solitamente per il trattamento dei tumori.\nUn approccio simile lo si ha anche per lesioni non tumorali come nel caso delle Malformazioni Vascolari Cerebrali (MAV), utilizzando l'effetto sclerotizzante e occludente delle radiazioni ionizzanti sui vasi sanguigni.\nLa tecnica di radiochirurgia stereotassica permette di indirizzare in una singola frazione una dose elevata di radiazioni ionizzanti direttamente sul bersaglio; (alternativa alla chirurgia). La radiochirurgia \u00e8 stata originariamente definita dal neurochirurgo svedese Lars Leksell come \"una singola frazione di radiazione ad alta dose, stereotatticamente indirizzata a una regione intracranica di interesse\". Nella radioterapia stereotattica (SRS), la parola \"stereotattica\" si riferisce ad un sistema di coordinate tridimensionale che consente una correlazione accurata di un obiettivo virtuale con la posizione effettiva del paziente. Questo avviene prendendo a riferimento precedenti immagini diagnostiche del paziente. Quando usata al di fuori del SNC pu\u00f2 essere chiamata terapia radioterapia stereotassica (SBRT) o radioterapia ablativa stereotattica (SABR).\nI miglioramenti tecnologici dell'immagine medica e del calcolo hanno portato ad una maggiore adozione della pratica clinica della radiochirurgia stereotattica e hanno ampliato il suo campo di applicazione nel ventunesimo secolo. La precisione del trattamento e l\u2019accuratezza della localizzazione, che sono implicite nella parola \"stereotattica\", rimangono di massima importanza per gli interventi radiochirurgici. \nL'accuratezza e la precisione stereotattica sono notevolmente aumentate utilizzando un dispositivo denominato N-localizer. \u00c8 stato inventato dal medico e informatico americano Russell Brown, ed \u00e8 diventato ampiamente utilizzato in diversi sistemi stereotassici chirurgici e radiochirurgici.\nVi \u00e8 anche la radioterapia stereotassica frazionata (FSR), eseguita solitamente in 2 - 3 sedute. Nel ventunesimo secolo il concetto originale di radioterapia \u00e8 stato sviluppato fino a comprendere trattamenti che prevedono un massimo di cinque frazioni. Tale approccio di frazionamento nell'erogazione di dose radiante prende il nome, come riportato sopra, di \u201cradioterapia stereotassica frazionata\u201d (FSR). La radiochirurgia stereotattica \u00e8 stata ridefinita come una disciplina neurochirurgica distinta che utilizza radiazioni ionizzanti esternamente generate per inattivare o eliminare obiettivi definiti, tipicamente nella testa o nella colonna vertebrale, senza la necessit\u00e0 di un'incisione chirurgica. Indipendentemente dalle somiglianze tra i concetti di radioterapia stereotattica e la radioterapia frazionata, l'intento di entrambi gli approcci \u00e8 fondamentalmente diverso, sebbene entrambe le modalit\u00e0 di trattamento abbiano risultati identici per alcune indicazioni. Lo scopo della radiochirurgia stereotassica \u00e8 quello di distruggere il tessuto bersaglio pur conservando il tessuto normale adiacente, mentre la radioterapia frazionata si basa su una diversa sensibilit\u00e0 alla dose totale di radiazioni accumulata del bersaglio e del tessuto normale circostante. Storicamente, il campo della radioterapia frazionata si \u00e8 evoluto dal concetto originale di radiochirurgia stereotassica dopo la scoperta dei principi cardine della radiobiologia: riparazione, riassortimento, ripopolamento e reossigenazione. Oggi, la radiochirurgia \u00e8 complementare alla radioterapia frazionata, poich\u00e9 i tumori che possono essere resistenti a quest'ultima potrebbero invece rispondere bene alla radiochirurgia, e viceversa i tumori troppo grandi o troppo vicini agli organi critici per la radiochirurgia possono essere candidati idonei per la radioterapia frazionata\nStoria.\nLa radiochirurgia stereotassica \u00e8 stata introdotta nel 1950 circa, dal neurochirurgo svedese Lars Leksell (1907-1986), per trattare piccoli bersagli nel cervello che non erano suscettibili di intervento chirurgico convenzionale. Lo strumento stereotassico iniziale concep\u00ec l\u2019utilizzo di sonde ed elettrodi. Il primo tentativo di soppiantare gli elettrodi con radiazioni \u00e8 stato effettuato nei primi anni cinquanta, con i raggi x. Il principio di questo strumento era quello di colpire l'obiettivo intra-cranico con fasci stretti di radiazioni da pi\u00f9 direzioni. I percorsi del fascio convergono nel volume di destinazione, fornendo una dose letale cumulativa di radiazioni, limitando la dose al tessuto sano adiacente. Dieci anni dopo sono stati compiuti notevoli progressi, dovuti in gran parte al contributo dei fisici Kurt Liden e B\u00f6rje Larsson. A questo punto, i fasci protonici stereotassici avevano sostituirono i raggi x. il fascio di particelle pesanti si present\u00f2 come un ottimo sostituto per il coltello chirurgico, ma il sincrotrone era troppo ingombrante. Leksell ha sviluppato uno strumento pratico, compatto, preciso e semplice che poteva essere gestito dal chirurgo stesso. Nel 1968 fu presentato il Gamma Knife, installato presso l'Istituto Karolinska ed \u00e8 composto da diverse fonti radioattive di cobalto-60 disposte in una sorta di casco con canali centrali per l\u2019irradiazione con raggi gamma. Questo prototipo \u00e8 stato progettato per produrre lesioni radiali simili a fenditure per procedure neurochirurgiche funzionali per il trattamento di dolori, disturbi del movimento o disturbi comportamentali che non hanno risposto al trattamento convenzionale. Il successo di questa prima unit\u00e0 ha portato alla costruzione di un secondo dispositivo contenente 179 fonti di cobalto-60. Questa seconda unit\u00e0 Gamma Knife \u00e8 stata progettata per produrre lesioni sferiche per il trattamento di tumori cerebrali e malformazioni arteriovenose intracraniche (MAV). Negli anni '80 la terza e la quarta unit\u00e0 (con 201 fonti cobalto-60) furono installate a Buenos Aires, Argentina e Sheffield, Inghilterra. Il quinto Gamma Knife \u00e8 stato installato presso l'Universit\u00e0 di Pittsburgh Medical Center a Pittsburgh nel 1987. \nParallelamente a questi sviluppi, un approccio simile \u00e8 stato progettato per l\u2019acceleratore di particelle lineari o Linac. L'installazione del primo acceleratore lineare clinico (con energia di 4 MeV) ha avuto inizio nel giugno del 1952 nell'unit\u00e0 di ricerca radioterapica (MRC) presso l'Hammersmith Hospital di Londra. Il sistema \u00e8 stato consegnato alla fisica per dei test nel febbraio 1953 e ha cominciato a curare i pazienti il 7 settembre di quell'anno. Nel frattempo, il lavoro presso lo Stanford Microwave Laboratory ha portato allo sviluppo di un acceleratore a 6 MV, installato nel 1956 presso l'Universit\u00e0 Stanford University, California. Le unit\u00e0 Linac sono diventate rapidamente dispositivi preferenziali per la radioterapia frazionata convenzionale, ma dur\u00f2 fino agli anni 80, prima che la radiochirurgia dedicata Linac diventasse realt\u00e0. Nel 1982, il neurochirurgo spagnolo J. Barcia-Salorio ha cominciato a valutare il ruolo della radiochirurgia con fotoni o cobalto-60 per il trattamento di MAV ed epilessia. Nel novembre 1982 all'ospedale civile di Vicenza fu realizzato dal neurochirurgo Federico Colombo su progetto del fisico Renzo Carlo Avanzo quello che probabilmente fu il primo trattamento con pi\u00f9 piani non coplanari fatto con un acceleratore lineare, un Varian da 4 MV, che realizzava una distribuzione di dose analoga a quella del Gammaknife. Per raggiungere una precisione adeguata veniva usato un casco stereotassico fissato con viti al cranio del paziente, non essendo ancora possibili controlli computerizzati della posizione del fascio radiante in tempo reale sul bersaglio con controllo radiologico. Il lavoro relativo fu presentato nel 1983 e pubblicato, dopo pi\u00f9 revisioni richieste dai peer review, nel 1985. Nel 1984, Betti e Derechinsky descrivevano un sistema radiochirurgico basato su Linac. Winston e Lutz hanno ulteriormente sviluppato le tecnologie radiochirurgiche basate su Linac incorporando un dispositivo di posizionamento stereotassico e un metodo per misurare l'accuratezza di vari componenti. \nUtilizzando un Linac modificato, il primo paziente negli Stati Uniti \u00e8 stato curato a Boston Brigham e all'ospedale femminile nel febbraio 1986. Oggi i programmi di radiochirurgia Gamma Knife e Linac sono commercializzati in tutto il mondo. Mentre il Gamma Knife \u00e8 dedicato alla radiochirurgia, la maggior parte dei Linac sono costruiti per la radioterapia frazionata convenzionale e richiedono tecnologie e competenze aggiuntive per diventare strumenti radiochirurgici dedicati. Un esempio di radiochirurgia Linac dedicato \u00e8 il CyberKnife, un Linac compatto montato su un braccio robotico che si muove intorno al paziente e irradia il tumore da un grande insieme di posizioni fisse, imitando cos\u00ec il concetto Gamma Knife.\nPrincipio.\nL'apparecchio utilizzato \u00e8 in grado di produrre una radiazione molto concentrata, perci\u00f2 la metodica viene anche chiamata Gamma Knife, cio\u00e8 \"coltello ai raggi gamma\". Il principio fondamentale della radioterapia \u00e8 quello della ionizzazione selettiva del tessuto, mediante fasci di radiazioni ad alta energia. La ionizzazione \u00e8 la produzione di ioni e radicali liberi che sono di solito deleteri alle cellule. Questi ioni e radicali, che possono essere formati dall'acqua nella cellula o nei materiali biologici, possono produrre danni irreparabili al DNA, alle proteine e ai lipidi, causando la morte della cellula. Cos\u00ec l'inattivazione biologica viene effettuata in un volume di tessuto da trattare, con un preciso effetto distruttivo. La dose di radiazione \u00e8 di solito misurata in Gray (un Gray \u00e8 l'assorbimento di un joule di energia per chilogrammo di massa). Un'unit\u00e0 che tenta di prendere in considerazione sia i diversi organi irradiati che il tipo di radiazione \u00e8 il Sievert (Sv), la quale descrive sia la quantit\u00e0 di energia depositata che l'efficacia biologica. La metodica radiochirurgica stereotassica ha lo scopo di limitare il danno ai tessuti limitrofi e di ridurre al minimo gli effetti collaterali. \nIn alcuni casi si attua dopo la radioterapia esterna oppure per il trattamento di tumori poco voluminosi che non possono essere rimossi chirurgicamente (sostitutiva alla chirurgia).\nTipi di sorgente di radiazione.\nL'apparecchio utilizzato \u00e8 in grado di produrre una radiazione molto concentrata, perci\u00f2 la metodica viene anche chiamata \"Gamma Knife\", cio\u00e8 \"coltello ai raggi gamma\".\nOltre alla \"Gamma Knife\" si utilizza anche un sistema che su un acceleratore lineare impiega un apparecchio di collimazione multilamellare dinamico, mentre le pi\u00f9 recenti evoluzioni hanno portato alla radioterapia robotica.\nLa radiochirurgia stereotassica viene talvolta confusa con la radioterapia intraoperatoria. La scelta del tipo appropriato di radiazioni e dispositivo (Gamma Knife, Linac o Cyber Knife) dipende da molti fattori tra cui il tipo di lesione, la dimensione e la posizione in relazione alle strutture critiche. I dati suggeriscono che risultati clinici simili sono possibili con tutte le diverse tecniche. Pi\u00f9 importante del dispositivo utilizzato sono le questioni relative a indicazioni per il trattamento, la dose totale consegnata, la frazionamento e la conformit\u00e0 del piano di trattamento."}
{"id": "623497", "revid": "782150", "url": "https://it.wikipedia.org/wiki?curid=623497", "title": "Scarpata continentale", "text": "La scarpata (o pendio) continentale \u00e8 una zona sottomarina costituita da un pendio che collega la piattaforma continentale al fondale marino.\nQuesta area \u00e8 relativamente ripida rispetto alla piattaforma continentale, con una inclinazione media di circa 3\u00b0, ma che \u00e8 compresa tra 1\u00b0 e 10\u00b0, giungendo fino a 2000 metri di profondit\u00e0, dove le temperature avvicinano gli 0\u00a0\u00b0C. La regione \u00e8 spesso attraversata da profondi solchi, chiamati canyon sottomarini, la cui origine \u00e8 stata incerta per molti anni ma che sembrano essere stati formati dall'azione erosiva delle correnti di torbidit\u00e0 o, in altri casi, dall'azione erosiva di corsi d'acqua continentale, svoltasi in epoche in cui il livello delle acque oceaniche risultava sensibilmente inferiore rispetto all'attuale, inoltre, in essi possono essersi depositate eventuali conturiti.\nAlla fine della scarpata vi \u00e8 una zona, chiamata \"innalzamento continentale\" o risalita continentale (\"continental rise\"), cos\u00ec definita poich\u00e9 la pendenza \u00e8 molto pi\u00f9 dolce, dell'ordine di 0,5-1\u00b0 dovuta all'accumulo di sedimenti grossolani (torbiditi) depositati dalle correnti di torbidit\u00e0 derivanti dalla piattaforma e dalla scarpata continentale. Quest'area si pu\u00f2 estendere fino a 3000 m di profondit\u00e0 seguita successivamente dalla piana abissale."}
{"id": "623502", "revid": "125368332", "url": "https://it.wikipedia.org/wiki?curid=623502", "title": "Michael Angelo Batio", "text": "Biografia.\nHa frequentato la Northeastern Illinois University ricevendo la laurea in teoria musicale e composizione ed \u00e8 considerato uno dei chitarristi pi\u00f9 veloci del mondo.\nLa rivista \"Guitar One\" lo ha votato nel 2003 il pi\u00f9 veloce \"shredder\" (chitarrista dotato di notevole tecnica e velocit\u00e0) di tutti i tempi, definendolo \"un capriccio della natura; pi\u00f9 che un uomo, una macchina\".\nBatio ha iniziato a suonare la chitarra a dieci anni.\n\u00c8 l'inventore della \"quad guitar\", una chitarra con quattro manici a stella, di cui i due inferiori a 6 corde e i due superiori a 7 corde; tuttavia l'unico esemplare di questo modello venne rubato durante un concerto e solo due quarti vennero rinvenuti sul mercato nel 2004, e riconsegnatigli da un fan.\nNel 2007 la Dean Guitars, sponsor storico del chitarrista, ha costruito una seconda \"quad guitar\" in unico esemplare celebrativo.\nForte di una conoscenza totale del suo strumento, Batio \u00e8 anche inventore di alcuni sistemi elettronici per attenuare i disturbi in uscita dalla chitarra, ottenendo legati e tapping molto precisi.\nBatio \u00e8 stato uno dei primi chitarristi in grado di suonare in legato anche con impugnatura sopra il manico e ha anche suonato chitarre a 29 tasti.\nHa fatto parte della band di Jim Gillette, in seguito diventati i Nitro, dal 1987 al 1992 e di nuovo dal 2016.\nStile e produzioni.\nHa uno stile molto particolare nel suo genere che permette di inquadrarlo indubbiamente nella dimensione dei principali \"shredder\" heavy metal degli anni '80 e '90. Utilizza spesso lo sweep picking e predilige l'applicazione costante dell'alternate picking che usa in grande misura in tutte le sue composizioni mentre, diversamente da chitarristi come Steve Vai e Yngwie Malmsteen, non \u00e8 abituato ad un uso elevato della leva se non in alcune composizioni, introducendo uno stile pulito che lo proietta nell'heavy metal commerciale. \u00c8 un compositore non molto prolifico, tuttavia si dedica anche a produrre cover di importanti brani di altre band o di altri chitarristi solisti. Sono piuttosto famose le cover di \"Dream On\" degli Aerosmith e il pezzo di Bob Dylan \"All Along the Watchtower\". Ha militato nella scena hair metal statunitense con la band Nitro e ha realizzato diversi album solisti, il cui pi\u00f9 famoso \u00e8 \"No Boundaries\" e altri dove sono contenute le cover sopracitate."}
{"id": "623506", "revid": "838137", "url": "https://it.wikipedia.org/wiki?curid=623506", "title": "Modello di Markov nascosto", "text": "Un modello di Markov nascosto (\"Hidden Markov Model\" - HMM) \u00e8 una catena di Markov in cui gli stati non sono osservabili direttamente. Pi\u00f9 precisamente:\nI modelli nascosti di Markov sono conosciuti particolarmente per le loro applicazioni nel riconoscimento dello schema temporale dei discorsi parlati, della scrittura a mano, nel riconoscimento di texture e la bioinformatica (per esempio HMMer).\nCome usare il modello di Markov nascosto.\nCi sono 3 problemi canonici connessi con gli HMM:\nEsempio concreto.\nSi considerino due amici, Alice e Bob, che vivono lontani e quotidianamente parlano al telefono di ci\u00f2 che hanno fatto in giornata. Bob fa tre sole attivit\u00e0: cammina nel parco, fa shopping e pulisce il suo appartamento. La scelta di cosa fare \u00e8 determinata esclusivamente dal tempo atmosferico. Alice non sa che tempo fa da Bob quando lo chiama, ma sa cosa fa Bob ogni giorno. Sulla base di quello che Bob fa, Alice cerca di indovinare che tempo c'\u00e8 stato dove vive Bob.\nCi sono due stati, \"pioggia\" e \"sole\", ma Alice non pu\u00f2 osservarli direttamente, ovvero sono nascosti. Ogni giorno, c'\u00e8 una certa probabilit\u00e0 che Bob faccia una delle seguenti attivit\u00e0, a seconda del tempo: camminare, fare shopping o pulire. Dato che Bob parla ad Alice delle sue attivit\u00e0, queste sono le osservazioni. L'intero sistema \u00e8 quello di un modello nascosto di Markov.\nAlice sa qual \u00e8 l'andamento generale del tempo dove vive Bob e quello che piace fare a Bob in media. In altre parole sono noti i parametri del HMM, che possono essere rappresentati come segue nel linguaggio di programmazione Python:\nstati = ('Pioggia', 'Sole')\nosservazioni = ('camminare', 'shopping', 'pulire')\nprobabilit\u00e0_transizione = {\n 'Pioggia' : {'Pioggia': 0.7, 'Sole': 0.3},\n 'Sole' : {'Pioggia': 0.4, 'Sole': 0.6},\n \nprobabilit\u00e0_emissione = {\n 'Pioggia' : {'camminare': 0.1, 'shopping': 0.4, 'pulire': 0.5},\n 'Sole' : {'camminare': 0.6, 'shopping': 0.3, 'pulire': 0.1},\ndove codice_1 rappresenta la probabilit\u00e0 di ciascuno dei due stati dell'HMM pioggia/sole, quando Bob la chiama (sa, in sostanza, che dove vive Bob il clima \u00e8 piovoso: al 60%). codice_2 rappresenta la probabilit\u00e0 che domani piova/ci sia il sole condizionata dal fatto che oggi piove/c'\u00e8 il sole. In questo esempio, c'\u00e8 il 30% di possibilit\u00e0 che il giorno successivo ci sar\u00e0 il sole se oggi piove. codice_3 rappresenta la probabilit\u00e0 che Bob faccia una certa attivit\u00e0 delle tre possibili. Se piove, c'\u00e8 il 50% di probabilit\u00e0 che stia pulendo il suo appartamento; se c'\u00e8 il sole, c'\u00e8 il 60% di probabilit\u00e0 che sia fuori a camminare.\nAlice pu\u00f2 calcolare la sequenza pi\u00f9 probabile di stati nascosti in giorni successivi, conoscendo questi tre dati, moltiplicando la probabilit\u00e0 di transizione per la probabilit\u00e0 di emissione di ciascun giorno e sommando i valori.\ndove formula_2 \u00e8 l'insieme ordinato degli eventi e formula_3 \u00e8 l'insieme ordinato degli stati nascosti.\nStoria.\nI modelli nascosti di Markov sono stati descritti per la prima volta in una serie di studi statistici di Leonard E. Baum ed altri autori nella seconda met\u00e0 degli anni sessanta. Una delle prime applicazioni degli HMM era il riconoscimento della parola, a partire dagli anni settanta.\nNella seconda met\u00e0 degli anni ottanta, si \u00e8 cominciato ad applicare gli HMM all'analisi delle sequenze biologiche, in particolare quella del DNA. Da allora, questa metodologia \u00e8 diventata di grande aiuto nel campo della bioinformatica."}
{"id": "623507", "revid": "729019", "url": "https://it.wikipedia.org/wiki?curid=623507", "title": "Battaglia di Assaye", "text": "La battaglia di Assaye, combattutasi il 23 settembre 1803 presso l'omonimo villaggio dell'India centrale tra l'esercito britannico sotto il comando di Arthur Wellesley (il futuro Duca di Wellington) e l'armata dei Principi Maratthi, segn\u00f2 la svolta decisiva della Seconda guerra anglo-maratta, aprendo il predominio inglese su tutto l'altopiano del Deccan e, in generale, sull'intera India centro-meridionale.\nIl prologo.\nLa Seconda guerra anglo-maratta nacque in principio dai conflitti interni della Confederazione Maratta. Il Peshwa Baji Rao II, era il capo ufficiale dei Maratthi, ma i Principi Daulatrao Sindhia di Gwalior e Jaswant Rao Holkar di Indore detenevano un prestigio ed una potenza assai maggiori. Baji Rao fu sconfitto da Holkar nella battaglia di Poona (25 ottobre 1802). Dopo la sua disfatta Baji Rao si rifugi\u00f2 sotto protezione britannica e, con il Trattato di Bassein, form\u00f2 un'alleanza con il Governatore-Generale britannico dell'India, Lord Wellesley, e la Compagnia delle Indie Orientali.\nLord Wellesley decise di sostenere il Peshwa. Reinsedi\u00f2 Baji Rao a Poona il 13 maggio 1803 e tent\u00f2 delle trattative con Sindhia, ma dai primi di agosto i negoziati risultarono vani. Wellesley allora mosse contro le due principali forze Maratte: un grande esercito formato dalle armate di Sindhia e del Raja di Berar.\nIl Marchese Wellesley form\u00f2 cos\u00ec due eserciti, quello del nord, al comando del Generale Gerard Lake, e quello del sud sotto il comando del Maggior Generale Arthur Wellesley, suo fratello minore. Il Generale Wellesley fu coadiuvato dal Contingente \"Hyderabad\" della Compagnia delle Indie Oriantali, forte di circa 9,400 uomini, comandato dal Colonnello Stevenson. Inoltre con l'armata britannica vi erano circa 5.000 alleati indiani della cavalleria leggera di Mysore e di Maratha.\nLa battaglia.\nIl 20 settembre Arthur Wellesley e il Colonnello Stevenson si divisero a Bednapur; Stevenson avanz\u00f2 attraverso una valle circa quattordici miglia ad ovest della linea di marcia di Wellesley. Entrambi avevano pianificato di riunire nuovamente le forze in un villaggio a venti miglia da Bokerdunon il 24 settembre. Ma Wellesley si scontr\u00f2 con le armate di Sindhia e Ragojee Bhonsla ad Assaye il 23 settembre. Questi contavano tra i 40,000 ed i 50,000 uomini, incluse tre brigate di fanteria regolare, la maggior parte sotto il comando di Anthony Pohlmann, un soldato di ventura hannoveriano, che era stato in precedenza sergente nella Compagnia delle Indie Orientali, prima di passare al nemico. Le forze maratte presero posizione tra i fiumi Kaitna e Juah; una posizione che i principi reputavano sarebbe potuta essere assalibile solo attraversando il Kaitna. Nonostante l'enorme disparit\u00e0 di forze, Wellesley era determinato ad attaccare.\nL\u00ec vicino, Wellesley trov\u00f2 un tratto dove passare a guado il fiume, non lungi dal villaggio di Assaye. In tal modo egli aveva l'intenzione di attaccare di fianco l'armata nemica. La manovra tuttavia fall\u00ec, poich\u00e9 l'esercito inglese venne assalito mentre stava ancora guadando il fiume. L'esercito dei Principi Maratti si ritir\u00f2 andando a schierarsi in faccia agli inglesi, sbarrando la strada. Ma una valorosa carica alla baionetta di due battaglioni scozzesi, il 74\u00b0 \"Highlanders\" (che perse tutti i suoi ufficiali) e il 78\u00b0 \"Highlanders\", sbaragliarono le forze combinate nemiche e l'esercito dei principi and\u00f2 in rotta. Le perdite delle armate maratte ammontarono a circa 6,000 uomini, mentre gli Inglesi non ebbero pi\u00f9 di 1,500. Malgrado le pesanti perdite nel loro attacco frontale, le forze britanniche riportarono una straordinaria vittoria, che, dopo una marcia forzata di ventiquattro miglia, fu un vero trionfo. Tuttavia, proprio per questo lungo cammino l'esausto esercito di Wellesley non pot\u00e9 inseguire il nemico in fuga.\nQuesto era il primo successo del trentaquattrenne Arthur Wellesley, ed uno di quelli che egli ricord\u00f2 sempre con soddisfazione, comparato alla sua successiva trionfale carriera. Secondo un aneddoto, in tarda et\u00e0, dopo essersi ritirato a vita privata, Wellington considerava Assaye la sua battaglia pi\u00f9 raffinata, sorpassando spesso anche il suo trionfo nella battaglia di Waterloo."}
{"id": "623508", "revid": "9316", "url": "https://it.wikipedia.org/wiki?curid=623508", "title": "Saint Vincent", "text": ""}
{"id": "623509", "revid": "111595174", "url": "https://it.wikipedia.org/wiki?curid=623509", "title": "Memorare", "text": "Il cosiddetto Memorare (lett. \"ric\u00f2rdati\") \u00e8 una celebre preghiera della tradizione orante propria della Chiesa cattolica ed \u00e8 dedicata alla Vergine Maria. Il testo \u00e8 attribuito a san Bernardo di Chiaravalle, monaco cistercense.\nTesto.\nVersione originale latina:\nTraduzione in lingua italiana:\nValore teologico.\nIl cardine di questa antica preghiera si ritrova negli scritti del \"Dottore mellifluo\" Bernardo di Chiaravalle e sempre nel Catechismo della Chiesa Cattolica: \nLa Chiesa cattolica prevede una indulgenza parziale per chi reciti devotamente il \"Memorare\".\nMadre Teresa e il Memorare.\nMadre Teresa di Calcutta era molto legata alla recita di questa preghiera, essendo solita recitarla per 9 volte consecutive ogni qual volta avesse bisogno di ricevere una grazia dalla Vergine Maria.\nNel 1955, con le sue consorelle, recit\u00f2 questa preghiera addirittura 25.000 volte per ottenere la guarigione di una suora gravemente ammalatasi ai polmoni.\nAlla preghiera \u00e8 legato anche un miracolo attribuito a Madre Teresa, per la guarigione inspiegabile di una donna animista colpita da un tumore ovarico di grandi dimensioni."}
{"id": "623512", "revid": "230140", "url": "https://it.wikipedia.org/wiki?curid=623512", "title": "Maria Grazia Spina", "text": ""}
{"id": "623513", "revid": "2121138", "url": "https://it.wikipedia.org/wiki?curid=623513", "title": "Guangxi", "text": "Il Guangxi (- ) \u00e8 una regione autonoma della Cina meridionale.\nDal 1913 al 1945 si chiam\u00f2 Yungning.\nGeografia fisica.\nLa regione ha status autonomo perch\u00e9 \u00e8 la sede principale degli zhuang, la prima minoranza etnica in Cina (numerosa anche nel confinante Yunnan) e, con il nome di t\u00e0y, nel vicino Vietnam.\nLimitata a sud dal Mar Cinese Meridionale, \u00e8 attraversata dai fiumi Si Kiang (Xi Jiang), Yu Kiang e Hongshui. Il sottosuolo \u00e8 sfruttato da miniere di ferro, carbone, bauxite, antimonio e tungsteno. L'agricoltura offre riso e mais, mentre le principali industrie sono quelle meccaniche e tessili.\nIl capoluogo Nanning (2.480.340 abitanti) sul fiume Yu \u00e8 un notevole porto commerciale e sede di un aeroporto.\nStoria.\nIl territorio non fece parte dell'antica civilizzazione cinese nella pianura del nord della Cina. Venne abitato dal popolo conosciuto con il nome de \"I cento Yuetmir (antenati degli zhuang)\" che potrebbe essere identificato con il popolo Tai-Kadai, legato agli Zhuang dell'odierno Guangxi. Lo zhuang \u00e8 uno dei popoli indigeni della Guangxi. Si \u00e8 ipotizzato che le origini etniche risalgano al paleolitico.\nLa storia del popolo \u00e8 indissolubilmente legata con quella della antica etnia Bai-Yue ed affonda le sue radici ai tempi della civilt\u00e0 Luoyue, che visse lungo il Fiume Rosso, nel nordovest del Guangxi. L'unica testimonianza della civilt\u00e0 Luoyue \u00e8 tutelata dall'UNESCO dal 2016, anno in cui il paesaggio culturale dell'arte rupestre di Zuojiang Huashan \u00e8 entrato a far parte della lista dei patrimoni dell'umanit\u00e0.\nL'odierno Guangxi orientale venne conquistato dall'impero cinese della dinastia Qin nel 214 a.C.. Per portare la zona interamente sotto il proprio controllo, gli Qin Shi Huang costruirono il canale Lingqu, che collega tuttora il fiume Xiang e il Lijiang.\nQuando la dinastia Qin entr\u00f2 nel suo periodo di declino, un regno indipendente noto come Nanyue \u5357\u8d8a (Yue meridionale), che comprendeva parti delle odierne province cinesi del Guangdong, del Guangxi, dello Yunnan e gran parte dell'attuale Vietnam settentrionale, venne fondato dal generale Zhao Tuo (\u8d99\u9640) nel 203 a.C.. Questo regno venne supportato dagli zhuang fino al suo collasso nel 111 a.C.. La dinastia Han (206 a.C. - 220), considerando la forza degli zhuang, ridusse la loro autonomia e consolid\u00f2 la propria autorit\u00e0 con degli avamposti militari a Guilin \u6842(\u6797), Wuzhou (\u68a7\u5dde), e Yulin (\u7389\u6797).\nNel 627 durante la Dinastia Tang, il Guangxi con il Guangdong divenne parte del Circuito di Lingnan. L'area del Circuito di Lingnan, corrispondente all'attuale Guangxi, fu rinominata Circuito del Guangnan Occidentale nel 971 (Dinastia Song). Da \"Guangnan Occidentale\" deriva il termine \"Guangxi\".\nIl nome della provincia del Guangxi risale agli inizi della Dinastia Yuan. Nel 1958 ha cambiato nome in Regione Autonoma di Guangxi Zhuang.\nSuddivisione amministrativa.\nLa Regione Autonoma di Guangxi Zhuang \u00e8 suddivisa in 14 citt\u00e0 con status di prefettura:\nLe 14 citt\u00e0 con status di prefettura amministrano in totale: 56 distretti, 34 citt\u00e0 con status di contea, 20 contee e 7 contee autonome.\nMappa della suddivisione amministrativa della provincia del Guangxi"}
{"id": "623516", "revid": "339392", "url": "https://it.wikipedia.org/wiki?curid=623516", "title": "GUANGXI", "text": ""}
{"id": "623517", "revid": "465169", "url": "https://it.wikipedia.org/wiki?curid=623517", "title": "Real Federaci\u00f3n Espa\u00f1ola de Atletismo", "text": "La RFEA (Real Federaci\u00f3n Espa\u00f1ola de Atletismo) \u00e8 un organismo sportivo spagnolo che ha il compito di promuovere la pratica dell'atletica leggera e coordinarne le attivit\u00e0 dilettantistiche ed agonistiche."}
{"id": "623519", "revid": "37568", "url": "https://it.wikipedia.org/wiki?curid=623519", "title": "RFEA", "text": ""}
{"id": "623520", "revid": "81195", "url": "https://it.wikipedia.org/wiki?curid=623520", "title": "Unit\u00e0 di formula", "text": " \nL'unit\u00e0 di formula \u00e8 un particolare tipo di formula chimica che, per le sostanze ioniche, indica il tipo di atomi ed il rapporto in cui essi si trovano. Per sostanza ionica si intende, ad esempio, un qualsiasi sale.\nNon si pu\u00f2 infatti parlare di formula molecolare (o formula bruta) per i cristalli di sale, dove gli atomi sono legati tra loro non da legami covalenti, bens\u00ec da legami ionici. Non si pu\u00f2 quindi estrarre da un sale l'unit\u00e0 minima, ma si pu\u00f2 solamente quantificare il rapporto tra il numero di ioni presenti.\nImplicazioni.\nI cristalli di sale devono dunque considerarsi macromolecole, perch\u00e9 non \u00e8 ravvisabile una vera e propria molecola, bens\u00ec un aggregato discreto di singoli ioni.\nEsempi.\nAd esempio NaCl \u00e8 l'unit\u00e0 di formula del comune sale da cucina o cloruro di sodio, e indica che il rapporto tra il numero di ioni Na+ e Cl- \u00e8 1:1. \nPer conoscere il numero di unit\u00e0 di formula (Z), \u00e8 necessario calcolare il numero di ioni contenuti nella cella elementare, utilizzando le seguenti regole:\nZ=numero di unit\u00e0 di formula (cationi+anioni) per cella.\nEsempio: numero di ioni di una cella di NaCl\nEsempio: numero di ioni di una cella di Na2S\nNa2S, il solfuro di sodio, ha invece un rapporto tra ioni del tipo Na+:S2-=2:1.\nCalcolo del numero di unit\u00e0 di formula:\nMineralogia.\nIn ambito mineralogico, dal momento che i minerali sono quasi esclusivamente solidi ionici o solidi reticolari, si usa generalmente l'unit\u00e0 di formula. Per definire la cella primitiva quindi si utilizzano il numero di unit\u00e0 di formula (Z) e le dimensioni degli assi cristallografici."}
{"id": "623521", "revid": "1855146", "url": "https://it.wikipedia.org/wiki?curid=623521", "title": "Guienna", "text": "La Guienna (in francese: \"Guyenne\" ; in guascone: \"Guiana\" , in basco e catalano: \"Guiena\") \u00e8 una regione storica francese.\nEtimologia.\nIl suo nome deriva da una evoluzione popolare della parola Aquitania che \u00e8 passata attraverso lo stadio \"Aguiaine\" nel XII e XIII secolo, la \"A\" iniziale sparendo poco a poco \"Aguiaine\" &gt; \"Guyenne\" in lingua d'o\u00efl e \"Aguiana\" &gt; \"Guiana\" in occitanico. \"Guyenne\" \u00e8 la forma attestata dopo l'annessione alla Francia. Aquitania appariva come un termine pi\u00f9 arcaizzante e pi\u00f9 colto quando Guyenne era il nome corrente della provincia. Questa antica provincia del sud-ovest della Francia aveva come capitale Bordeaux e si confonde con la regione Aquitania a nord nord-est della Guascogna. Il termine design\u00f2 poi l'insieme dei possedimenti francesi del re d'Inghilterra, dopo il Trattato di Parigi del 1259. Essa comprendeva il Limosino, il P\u00e9rigord, il Quercy, il Rouergue, l'Agenais, una parte della Saintonge e della Guascogna.\nLa Guienna nella storia.\nLa storia antica della Guienna altro non \u00e8 che la storia dell'Aquitania.\nIl ducato di Guienna.\nAl ducato d'Aquitania venne dato il nome di ducato di Guienna quando fu ridimensionato dalle conquiste dei re francesi. Questo nome compare per la prima volta nel Trattato di Parigi, concluso il 12 aprile 1229 tra San Luigi e Raimondo VII conte di Tolosa, che cedeva la maggior parte della Linguadoca alla Francia e metteva fine alla crociata contro gli albigesi.\nPossedimento dei re d'Inghilterra dal 1188 al 1453, la Guienna venne riunita al regno di Francia dopo la battaglia di Castillon, che mise fine alla guerra dei cent'anni. Data in appannaggio al fratello Carlo di Valois da Luigi XI nel 1469, il ducato torn\u00f2 definitivamente alla corona francese alla sua morte nel 1472.\nLa provincia di Guienna.\nNel 1561 la provincia, comprendente la Guascogna, la Santongia, il Limosino, divenne il governatorato militare della Guyana, avente come capitale Bordeaux. Si trattava dunque del governatorato militare pi\u00f9 esteso di Francia (6 744 500 ettari - B\u00e9arn e Paesi Baschi non compresi - circa un ottavo di tutto il paese): si estendeva a sud fino alla Spagna; i suoi confini a nord e a est erano costituiti dalla Saintonge, dal Limosino, dal Quercy e dal Rouergue. La provincia della Guyana comprendeva:\nA seguito della creazione delle \"g\u00e9n\u00e9ralit\u00e9\", la prima generalit\u00e0 di Bordeaux fu creata nel 1523. Essa perse successivamente territori con la creazione della generalit\u00e0 de Montauban (Quercy e Rouergue o Alta Guienna) nel 1655 e della generalit\u00e0 d'Auch nel 1716 (la Guascogna, che comprendeva quasi tutto il territorio situato tra la Garonna e la linea di displuvio dei Pirenei, in particolare l'Armagnac, le Lande di Guascogna e il Marsan).\nNel 1790 la provincia di Guienna fu suddivisa in cinque dipartimenti:\nA questi si aggiunse il Tarn e Garonna, creato nel 1806, il cui territorio proveniva per tre quarti dalla Guienna. Questo smembramento fin\u00ec per rompere gli ultimi legami tra Bassa Guienna, Alta Guienna e Guascogna.\nLa Guienna oggi.\nOggi la parola \"Guyenne\" non viene pi\u00f9 usata in termini di suddivisione amministrativa o politica.\nSolo l'Haut-Agenais, alla ricerca di un'identit\u00e0, ha tentato di sfruttare il capitale storico \"Guyenne\" promuovendo il \"Pays de Guyenne\" nella parte della vallata del fiume Dropt situata nel dipartimento del Lot e Garonna.\nTuttavia, questa accezione \u00e8 stata oggi detronizzata da quella di \"Pays de Dropt\", termine a vocazione pi\u00f9 turistica.\nIl termine Guienna sopravvive comunque:\nUn'entit\u00e0 linguistica.\nLa nozione di Guienna permette tuttavia di caratterizzare le parlate d'Oc comprese tra la Guascogna e il Limosino, linguisticamente distinti.\nCos\u00ec la Guienna linguistica accoglie in federazione:\nIl nord della Dordogna \u00e8 limosino, mentre il sud-ovest del Cantal fino alla Bertrande (valle della C\u00e8re) e l'estremit\u00e0 sud-est della Corr\u00e8ze prolungano la Guienna.\nLa Guienna girondina.\nSi pu\u00f2 inoltre identificare la Piccola Guienna o Guienna girondina, corrispondente al Bordolese e all'Entre-deux-Mers, linguisticamente guasconi, ma che dopo la fine della Novempopulana sono amministrativamente legati all'Aquitania seconda (e quindi il nord), divenuta Guienna nel XIII secolo.\n\u00c8 a questa Guienna girondina che fanno riferimento le denominazioni Sauveterre-de-Guyenne, Miramont-de-Guyenne, L\u00e9vignac-de-Guyenne."}
{"id": "623529", "revid": "125294270", "url": "https://it.wikipedia.org/wiki?curid=623529", "title": "Mongolia Interna", "text": "La Mongolia Interna (in mongolo \u04e8\u0432\u04e9\u0440 \u041c\u043e\u043d\u0433\u043e\u043b; in cinese , \"Nei Mongol\") \u00e8 una regione autonoma della Cina sita nella regione settentrionale del Paese. Il suo capoluogo \u00e8 Hohhot e la citt\u00e0 pi\u00f9 grande \u00e8 Baotou.\nLa Mongolia Interna ha un confine internazionale con la Mongolia e la Russia, i restanti confini sono con provincie cinesi (Heilongjiang, Jilin, Liaoning, Hebei, Shanxi, Shaanxi, Ningxia e Gansu).\nGeografia.\nLa Regione Autonoma della Mongolia Interna \u00e8 stata creata nel 1947 nell'area delle province di Suiyuan, Chahar, Rehe, Liaopeh e Hsingan della precedente Repubblica di Cina. \u00c8 la terza pi\u00f9 grande suddivisione della Cina, dato che ha un'estensione di circa \u00a0km2, cio\u00e8 il 12% della superficie totale della Cina. Nel 2004 aveva una popolazione di 24 milioni di abitanti. \nLa maggioranza della popolazione \u00e8 composta da cinesi Han con una significativa minoranza mongola. Le lingue ufficiali sono il cinese e il mongolo, quest'ultima scritta nell'alfabeto classico, a differenza della Mongolia (precedentemente Mongolia Esterna) dove viene utilizzato l'alfabeto cirillico.\nIl capoluogo Hohhot ( abitanti) si trova a 420\u00a0km da Pechino ed \u00e8 un notevole mercato agricolo e del bestiame, oltre ad essere sede universitaria e dotata di aeroporto. La principale citt\u00e0 della regione \u00e8 per\u00f2 Baotou ( abitanti), a circa 150\u00a0km dal capoluogo, dotata anch'essa di aeroporto e di un importante porto sul Fiume Giallo.\nQuasi interamente semidesertica, la popolazione, in parte di etnia mongola, \u00e8 prevalentemente dedita all'allevamento brado dei cavalli e degli ovini. Sono rilevanti il mercato della lana, dei cereali e del bestiame, e molto sviluppato \u00e8 anche l'artigianato del cuoio. Sfruttati anche i giacimenti di carbone e ferro presso Baotou.\nNome.\nIn cinese la regione \u00e8 nota come Mongolia Interna dove i termini \"Interna/Esterna\" derivano dal Manci\u00f9 \"dorgi\"/\"tulergi\". La Mongolia Interna \u00e8 distinta dalla Mongolia Esterna, che era un termine usato dai precedenti governi e dalla Repubblica Popolare Cinese per indicare gli attuali territori dello stato indipendente della Mongolia e della Repubblica di Tuva, in Russia. In Mongolo, la regione \u00e8 conosciuta come \"\u04e8\u0432\u04e9\u0440 \u041c\u043e\u043d\u0433\u043e\u043b\" (trascritto talvolta \"\u00f6v\u00f6r monggol\", pronunciato circa \"uwur mongol\"\")\" dove \"\u04e9\u0432\u04e9\u0440\" significa \"a sud\", dunque \"Mongolia meridionale\".\nStoria.\nPer la maggior parte della sua storia la Mongolia Interna centrale e occidentale, soprattutto la regione di Hetao, \u00e8 stata alternativamente controllata da agricoltori cinesi provenienti da sud e Mongoli nomadi provenienti da nord. Invece la Mongolia Interna Orientale \u00e8 stata una parte della Manciuria e la sua storia consiste pi\u00f9 nell'alternanza tra diversi gruppi piuttosto che tra agricoltori e nomadi.\nDurante la Dinastia Zhou, la Mongolia Interna centrale e occidentale era abitata da popolazioni nomadi come i Loufan, i Linhu e i D\u00ed, mentre la Mongolia Interna orientale era abitata dai Donghu. Durante il Periodo dei Regni Combattenti il re Wuling dello stato di Zhao, situato nelle odierne province di Shanxi e Hebei, persegu\u00ec una politica espansionistica nella regione. Dopo aver distrutto lo Stato D\u00ed di Zhongshan, nell'odierna provincia di Hebei, sconfisse i Linhu e i Loufan, e cre\u00f2 la Comanderia di Yunzhong vicino alla moderna Hohhot. \nIl re Wuling costru\u00ec anche un lungo muro che si estende lungo la provincia di Hetao. Dopo che Qin Shi Huang ebbe creato il primo impero cinese unificato nel 221 a.C., invi\u00f2 il generale Meng Tian per respingere gli Xiongnu dalla regione, e incorpor\u00f2 il vecchio muro di Zhao nella Grande Muraglia Cinese della Dinastia Qin. Egli manteneva anche due comanderie nella regione: Jiuyuan e Yunzhong, e trasfer\u00ec persone per consolidare il dominio della regione. Dopo che la dinastia Qin croll\u00f2 nel 206 a.C., questi sforzi furono abbandonati.\nDurante la Dinastia degli Han occidentali, l'imperatore Wu mand\u00f2 il generale Wei Qing a riconquistare la regione di Hetao dagli Xiongnu nel 127 a.C. Dopo la conquista l'imperatore Wu continu\u00f2 la politica degli insediamenti per difendersi dagli Xiongnu. Nello stesso anno fond\u00f2 le comanderie di Shuofang e di Wuyuan nell'Hetao. Nello stesso tempo, quella che ora \u00e8 la Mongolia interna orientale era controllata dagli Xianbei, che in seguito avrebbero eclissato gli Xiongnu per potere e influenza.\nDurante la Dinastia degli Han orientali, gli Xiongnu che si arresero alla Dinastia Han cominciarono a stabilirsi nell'Hetao e a mescolarsi con gli immigrati Han della zona. In seguito durante la Dinastia Jin occidentale, un nobile di Hetao, Liu Yuan, fond\u00f2 il Regno di Han Zhao nella regione, iniziando in tal modo il periodo dei sedici regni che vide la disintegrazione della Cina settentrionale in un gran numero di regni Han e non Han (compresi gli Xiongnu e gli Xianbei).\nLa Dinastia Sui e la Dinastia Tang ristabilirono un impero cinese unificato, e come i loro predecessori conquistarono e colonizzaronono l'Hetao, anche se ancora una volta i loro sforzi vennero interrotti quando la Dinastia Tang inizi\u00f2 la sua decadenza. L'Hetao (insieme con il resto dell'attuale Mongolia Interna) fu conquistato dall'Impero khitan, fondato dai Khitan, una popolazione nomade originaria degli attuali territori della parte meridionale della Manciuria e della Mongolia Interna orientale. Furono seguiti dalla Dinastia Xia occidentale dei Tangut, che prese il controllo su quella che ora \u00e8 la parte occidentale della Mongolia Interna (incluso l'Hetao occidentale). Ai Khitan susseguirono i Jurchen, precursori dei moderni Manci\u00f9, che fondarono la Dinastia J\u012bn nella Manciuria e nella Cina settentrionale.\nDopo che Gengis Khan unific\u00f2 le trib\u00f9 mongole nel 1206 e fond\u00f2 l'Impero mongolo, la Dinastia Xia occidentale dei Tangut fu conquistata nel 1227, e la Dinastia J\u012bn dei Jurchen cadde nel 1234. Nel 1271, il nipote di Genghis Khubilai stabil\u00ec la Dinastia Yuan. La capitale estiva di Khubilai, Shangdu, era situata nei pressi dell'odierna Dolonnor. In questo periodo le popolazioni Ongud e Khunggirad dominavano l'area dell'attuale Mongolia Interna. Dopo che la Dinastia Yuan fu cacciata dagli Han guidati dalla Dinastia Ming nel 1368, i Ming ricostruirono la Grande Muraglia Cinese nella sua localizzazione attuale, che segue il confine meridionale dell'odierna Regione Autonoma della Mongolia Interna. I Ming stabilirono l\u00e0 le Tre Guardie composte da Mongoli. Dopo l'Incidente di Tumu nel 1450, quando il sovrano oirato Esen Tayisi cattur\u00f2 l'imperatore cinese, Mongoli provenienti dalla Mongolia del Nord invasero la Mongolia del Sud. Fino al 1635, la Mongolia Interna fu il centro culturale e politico dei Mongoli durante la Dinastia Yuan settentrionale.\nI Manci\u00f9 ottennero il controllo sulle trib\u00f9 della Mongolia Interna all'inizio del XVII secolo, e dopo la conquista della Dinastia Ming nel 1644, le portarono sotto il controllo della neonata Dinastia Qing. Sotto la Dinastia Qing, la Grande Mongolia \u00e8 stata amministrata differentemente per ogni regione:\nI Mongoli non erano autorizzati a viaggiare fuori dalla propria lega. Sebbene ci fossero stati contadini Han nell'odierna Mongolia Interna sin dal tempo di Altan Khan, una colonizzazione di massa inizi\u00f2 solo nel tardo XIX secolo. I Manci\u00f9 stavano diventando sempre pi\u00f9 sinizzati, e per affrontare la minaccia russa, iniziarono a incoraggiare contadini Han a stabilirsi nei territori della Mongolia e della Manciuria. Questa politica prosegu\u00ec con i governi successivi. Le ferrovie costruite in queste regioni furono particolarmente utili ai coloni Han. Le terre erano vendute da principi mongoli o affittate da agricoltori Han o semplicemente tolte ai nomadi e date agli agricoltori Han.\nDurante l'epoca della Repubblica di Cina, la Mongolia Esterna guadagn\u00f2 l'indipendenza. Inoltre ci furono ribellioni nella Mongolia Interna nei primi secoli dell'era, che furono soppresse dalla Repubblica di Cina. La Mongolia Interna fu riorganizzata in province:\nAlcune mappe della Repubblica di Cina mostrano ancora questa struttura.\nLa Manciuria fin\u00ec sotto il controllo dello Stato fantoccio giapponese del Manchukuo nel 1931, prendendo l'area mongola delle province manci\u00f9 (per esempio le leghe di Hulunbuir e Jirim). Rehe fu incorporata nel Manchukuo nel 1933, prendendo le leghe di Juu Uda e Josutu insieme con essa. Queste aree furono amministrate dal Manchukuo fino alla fine della seconda guerra mondiale nel 1945.\nNel 1937 inizi\u00f2 la guerra tra la Repubblica di Cina e l'Impero del Giappone. L'8 dicembre 1937 il principe mongolo De Wang dichiar\u00f2 l'indipendenza delle parti rimaste della Mongolia Interna (per esempio le province di Suiyuan e Chahar) come Mengkiang o Mengkukuo, e firm\u00f2 trattati con il Manchukuo e il Giappone. La capitale fu stabilita a Zhangbei (ora nella provincia di Hebei), e il controllo del governo fantoccio si estese fino alla regione di Hohhot. Nell'agosto 1945, il Mengkiang fu liberato da truppe dell'Unione Sovietica e della Mongolia Esterna. Era presente un vasto movimento di Mongoli della Mongolia Interna (che comprendevano circa il 15% della popolazione della Mongolia Interna, contro l'83% di Han) per l'unificazione con la Mongolia Esterna, ma la Mongolia Interna rimase parte della Cina.\nDurante la seconda guerra mondiale, i comunisti cinesi ricevettero la Manciuria dall'Unione Sovietica, che l'aveva occupata nell'agosto del 1945, e stabilirono la Regione Autonoma della Mongolia Interna nel 1947. Inizialmente la Regione Autonoma comprendeva solo la regione di Hulunbuir. Nel decennio successivo, mentre i comunisti stabilirono la Repubblica Popolare Cinese e consolidarono il controllo sulla Cina continentale, la Mongolia Interna si espanse a ovest fino a includere cinque delle sei leghe originali (eccetto la lega di Josutu, che rimase nella provincia di Liaoning), la parte settentrionale della regione di Chahar, la regione di Hetao, e le bandiere di Alashan e di Ejine. Alla fine tutte le zone con una considerevole presenza mongola furono incorporate nella regione, dando alla moderna Mongolia Interna la sua forma allungata. Il leader della Mongolia interna in quel periodo, contemporaneamente segretario del PCC e governatore regionale, fu Ulanhu.\nNel 1969 grandi zone della Mongolia Interna furono distribuiti tra le province confinanti, Hulunbuir fu diviso tra Heilongjiang e Jilin, Jirim and\u00f2 a Jilin, Juu Uda a Liaoning, e le regioni di Alashan e Ejine furono divise tra Gansu e Ningxia. Questo fu annullato nel 1979.\nA partire dalla riforma economica di Deng Xiaoping, lanciata nel 1979, il PIL della Mongolia Interna \u00e8 cresciuto, grazie alle risorse minerarie del territorio. Tuttavia, \u00e8 aumentato di molto anche l'inquinamento, cos\u00ec come la desertificazione delle praterie. Inoltre, la volont\u00e0 del governo di attrarre cinesi di etnia Han, insieme al tentativo di urbanizzare le popolazioni locali nomadi hanno provocato una forte speculazione edilizia, visibile per esempio nella citt\u00e0 di Ordos, che quando venne ultimata era sostanzialmente deserta. \nL'acuta disuguaglianza economica ha esacerbato le tensioni etniche, dando l'impressione agli abitanti di etnia mongola di venire emarginati all'interno della propria terra. Tutto ci\u00f2 ha portato alle proteste del 2011, suscitate dalla morte di un mandriano, investito mentre tentava di fermare un convoglio di mezzi pesanti carichi di carbone intento a passare attraverso le praterie. Altre proteste si sono verificate nel 2013 e nel 2020, quest'ultime sono scoppiate a causa dei piani non annunciati del governo cinese di eliminare gradualmente l'insegnamento medio del mongolo dalle scuole e 300.000 studenti di etnia mongola hanno scioperato contro la politica voluta da Pechino."}
{"id": "623530", "revid": "834", "url": "https://it.wikipedia.org/wiki?curid=623530", "title": "Comunit\u00e0 e ordini religiosi cattolici", "text": ""}
{"id": "623536", "revid": "767487", "url": "https://it.wikipedia.org/wiki?curid=623536", "title": "Tiamat (gruppo musicale)", "text": "I Tiamat sono un gruppo gothic/doom metal svedese fondato nel 1989 dal cantante e chitarrista Johan Edlund.\nStoria.\nAi suoi esordi, la band aderiva al genere Black Metal con il nome di Treblinka. Dopo la registrazione dell'album Sumerian Cry, nel 1989, il cantante e chitarrista Johan Edlund ed il bassista J\u00f6rgen Thullberg uscirono dalla band e successivamente presero il nome di Tiamat.\nDopo il debutto, Edlund mut\u00f2 lo stile della band accogliendo influenze che spaziavano dai Mercyful Fate ai Candlemass, dai Pink Floyd ai King Crimson, con testi dai temi ispirati alla religione sumera. Il chitarrista polacco Waldemar Sorychta avrebbe prodotto e suonato in diversi album della band, cos\u00ec come fece per altre band appartenenti alla stessa etichetta discografica dei Tiamat, tra cui i Moonspell, i Rotting Christ, i Lacuna Coil ed i Samael.\nLo stile del gruppo \u00e8 di difficile collocazione musicale, grazie ad uno stile mutato nel tempo e aperto a sperimentazioni e contaminazioni di vario genere. Dal death metal e doom metal degli esordi, datati 1990 con \"Sumerian Cry\", \"The Astral Sleep\" del 1991 e \"Clouds\" del 1992, al gothic metal dalle venature darkeggianti unite alla psichedelia dal sapore decisamente \"Pinkfloydiano\" di \"Wildhoney\" del 1994, alla sperimentazione elettronica di \"A Deeper Kind of Slumber\", album uscito nel 1997, anno del concerto come headliner al Dynamo Open Air di Eindhoven di fronte a oltre 70.000 spettatori.\nCon \"Skeleton Skeletron\" datato 1999 presentano un gothic rock meno pesante e pi\u00f9 orecchiabile. Nel 2001 Johan Edlund forma un'altra band, i Lucyfire, con i quali pubblica l'album \"This Dollar Saved My Life at Whitehorse\", un disco dalle forti tinte rock e dalle canzoni \"easy listening\" ed immediate che fanno storcere leggermente il naso ai fans del passato. Archiviata la parentesi Lucyfire, i Tiamat, con i successivi \"Judas Christ\" 2002 e \"Prey\" del 2003, proseguono la via intrapresa da Edlund. Le atmosfere si fanno meno cupe, il suono si fa meno ispirato rispetto al passato e sempre pi\u00f9 orecchiabile nonostante permangano forti venature dark e gothic. Nel 2005 esce il loro primo DVD, \"Church of Tiamat\".\nIl 2008 \u00e8 l'anno del come-back: a distanza di 5 anni i Tiamat tornano in studio ed incidono \"Amanethes\", distribuito dalla Century Media Records.\nIl 10 agosto 2008, Thomas Wyreson ha annunciato che stava per lasciare la band, affermando che \"\u00e8 semplicemente difficile far funzionare tutto con la famiglia, ecc.\".\nLa loro canzone \"Cain\" era anche presente nel videogioco \"Vampire: The Masquerade - Bloodlines\".\nIl decimo album in studio della band, \"The Scarred People\", \u00e8 stato pubblicato il 2 novembre 2012 dalla Napalm Records ."}
{"id": "623540", "revid": "1305772", "url": "https://it.wikipedia.org/wiki?curid=623540", "title": "SS14", "text": ""}
{"id": "623542", "revid": "1318658", "url": "https://it.wikipedia.org/wiki?curid=623542", "title": "Campionato europeo di calcio Under-19", "text": "Il Campionato europeo di calcio Under 19 \u00e8 una competizione calcistica annuale organizzata dall'UEFA e riservata alle nazionali di calcio europee Under 19. Dopo due fasi di qualificazione, sette squadre si qualificano al torneo finale, dove si aggiunge la squadra del paese ospitante, qualificata di diritto.\nLe otto squadre che disputano l'Europeo vengono divise in due gruppi da quattro squadre; le prime due classificate di ogni gruppo si qualificano per le semifinali.\nNegli anni pari, questa competizione qualifica le nazionali europee (cinque o sei squadre) al Mondiale Under-20 che si svolge l'anno seguente.\nLa prima edizione si \u00e8 svolta nel 1948 e fino al 1955 era organizzata dalla FIFA.\nAlbo d'oro.\nFIFA Junior Tournament.\nDal 1948 al 1954 (sotto l'egida della FIFA), viene svolto un torneo, presso una nazione ospitante, dedicato alle nazionali Under-18.\nUEFA Junior Tournament.\nDal 1955 l'organizzazione della competizione passa alla UEFA, mantenendo la fase finale in una nazione ospitante e la partecipazione riservata ancora alle nazionali Under-18.\nCampionato europeo di calcio.\nDal 1981 assume la denominazione definitiva di \"Campionato europeo\" tuttora in uso. La cadenza resta annuale ad eccezione del periodo 1984-1992 dove diventa biennale, salvo poi tornare alla soluzione iniziale. Dalla stagione 2001-2002 alla competizione partecipano le nazionali Under-19. Dal 2003 non si disputa pi\u00f9 la finale per il terzo e quarto posto.\nStatistiche.\nPrestazione della squadra ospitante.\nDi seguito sono elencate le prestazioni dei paesi ospitanti nella relativa edizione. Il formato del torneo \u00e8 variato con il tempo, ma la nazione ospitante ha sempre partecipato alle fasi finali del torneo ad eccezione dell'edizione del 1996 dove il Lussemburgo (co-organizzatore con la Francia) si \u00e8 fermato al turno preliminare."}
{"id": "623549", "revid": "1654832", "url": "https://it.wikipedia.org/wiki?curid=623549", "title": "Ningxia", "text": "Ningxia () \u00e8 una regione autonoma della Cina, confinante a nord con la Mongolia Interna, a sud con il Gansu e ad est con lo Shaanxi.\nGeografia fisica.\nLa regione \u00e8 prevalentemente montuosa ed attraversata dal Fiume Giallo (Huang He).\nDeve il suo status autonomo al fatto di essere la regione dove si concentra la popolazione del gruppo etnico Hui.\nLe uniche risorse sono l'agricoltura (riso e cotone) e l'allevamento (ovini).\nIl capoluogo Yinchuan (1.200.000 abitanti ca.) sita nella valle del Fiume Giallo \u00e8 un notevole mercato agricolo ben servito dal locale aeroporto. Prima era nota col nome di Ningsia."}
{"id": "623561", "revid": "1958640", "url": "https://it.wikipedia.org/wiki?curid=623561", "title": "Bernard le Bovier de Fontenelle", "text": "Nei suoi scritti fu un anticipatore di molti temi dell'Illuminismo. La sua opera pi\u00f9 celebre \u00e8 \"Conversazioni sulla pluralit\u00e0 dei mondi\" (1686).\nBiografia.\nBernard le Bovier de Fontenelle, figlio di un avvocato al Parlamento della Normandia e della sorella del grande drammaturgo Pierre Corneille, nasce a Rouen l'11 febbraio 1657. Dal 1665 al 1673 compie brillanti studi al collegio gesuita (\"Coll\u00e8ge de Bourbon\") della citt\u00e0 natale, gi\u00e0 frequentato dagli zii. Destinato dal padre all'avvocatura, studi\u00f2 diritto, ma riusc\u00ec a perdere l'unica causa che sostenne, ben deciso invece a seguire la sua inclinazione per la letteratura.\nAssociato al lavoro di redazione dallo zio Thomas Corneille che dirigeva a Parigi il \"Mercure galante\" insieme con Jean Donneau de Vis\u00e9, vi stamp\u00f2 ventenne le sue prime poesie (\"L'amour noy\u00e9\" e l\"Histoire de mes conqu\u00eates\") imparando al contempo a scrivere con facilit\u00e0 su ogni genere di argomenti. Le sue prime opere \"Psych\u00e9\" (1678) e \"Bell\u00e9rophon\" (1679) furono rappresentate sotto il nome dello zio. Scrisse in seguito una commedia in un atto, \"La com\u00e8te\", che fu rappresentata nel 1680 sotto il nome di Vis\u00e9. In essa, qualche anno prima di Bayle, Fontenelle attacca gli astrologi, i Rosacroce e le ingenue credenze popolari. Meno fortunata la sua prova con la tragedia \"Aspar\", rappresentata nel 1681 e travolta dai fischi.\nA partire dal 1685 si stabilisce a Parigi vivendo in stretta amicizia con l'Abb\u00e9 de Saint-Pierre, suo compaesano, lo storico de Vertot, e il matematico Pierre Varignon. Fontenelle conosce il suo primo vero grande successo pubblicando i \"Nouveaux dialogues des morts\" (1683) ma il pubblico accoglie avidamente anche la galanteria delle sue \"Lettres du chevalier d'Her***\" pubblicate mantenendo l'anonimato. Nel 1686 Bayle pubblica sulle \"Nouvelles de la R\u00e9publique des Lettres\" la sua \"Relation curieuse de l'\u00eele de Borneo\", e nello stesso anno compaiono sia la rielaborazione del \"De oraculis Ethnicorum\" di Van Dale, l\"Histoire des Oracles\", e l'opera che costituisce il suo capolavoro, \"Conversazioni sulla pluralit\u00e0 dei mondi\" (\"Entretiens sur la pluralit\u00e9 des mondes\"), in cui espone l'idea che i pianeti del sistema solare siano abitati e descrive civilt\u00e0 su Mercurio, Venere e Saturno. \u00c8 stato citato come primo romanzo di fantascienza ben costruito sui mondi extraterrestri e rimase l'opera pi\u00f9 popolare del genere fino alla fine del XVIII secolo. Allo stesso periodo appartengono i suoi notevoli \"Doutes sur le syst\u00e8me physique des causes occasionelles\" in cui critica Malebranche.\nQuando comincia la \"Disputa tra gli Antichi e i Moderni\", Fontenelle si schiera con Perrault e Lamotte-Houdar per i Moderni, contro Boileau e Racine che parteggiavano per gli Antichi, intervenendo con la \"Digression sur les Anciens et les Modernes\" (1688). Gi\u00e0 aveva fatto comparire il suo \"Eloge de Pierre Corneille\" nel giornale di Bayle (1685), che sar\u00e0 ristampato con notevoli cambiamenti nell\"Histoire de l'Acad\u00e8mie fran\u00e7aise\" dell'Abb\u00e9 d'Olivet nel 1729.\nEletto membro dell'Acad\u00e9mie Fran\u00e7aise, nel 1697 diventa anche membro dell'Acad\u00e9mie des Sciences, consesso di cui sar\u00e0 per oltre un quarantennio, a partire dal 1699, segretario perpetuo, assolvendo magistralmente alle sue funzioni di biografo degli accademici via via scomparsi e di espositore delle ricerche condotte anno per anno nell'Acad\u00e9mie. Nel 1701 \u00e8 nominato membro anche dell'Acad\u00e9mie des inscriptions et belles-lettres e sar\u00e0 membro onorario della Royal Society londinese, dell'Accademia delle Scienze di Berlino e dell'Accademia dell'Arcadia di Roma. L'edizione delle sue opere del 1724 contiene anche tre brevi scritti filosofici, su \"L'esistenza di Dio\", su \"La felicit\u00e0\" e \"Sull'origine dei miti\". I suoi \"Elementi della geometria dell'infinito\" sono del 1727, le sue \"Riflessioni sulla poetica\" del 1742, la \"Teoria dei vortici cartesiani\" del 1752.\nPerfetto uomo di mondo, d'umore sempre eguale, dolce e raffinato, amava piacere e temeva ancor pi\u00f9 di dispiacere. Quasi centenario, compliment\u00f2 cos\u00ec una bella donna: \"Ah, madame, se soltanto avessi di nuovo ottant'anni!\".Non insensibile al successo, anteponeva la tranquillit\u00e0 d'animo alla gloria. Jean de La Bruy\u00e8re l'ha giudicato astiosamente nel personaggio di Cydias. Era comunque una vivissima intelligenza; se rifiutava di correre inutili rischi, non mancava di risolutezza e di coraggio. Quando l'Abb\u00e9 de Saint-Pierre fu escluso dall'Accademia, fu il solo a levarsi a protestare contro il provvedimento. Mor\u00ec dolcemente, senza malattia, senza dolore, \"par la seule necessit\u00e9 de mourir\", come aveva detto di Duhamel, un mese prima di compiere cent'anni, il 9 gennaio 1757.\nOpere.\nUtili le edizioni critiche di \"Entretiens sur la pluralit\u00e9 des mondes\", a cura di A. Calame, Nizet Paris 1984, e di \"De l'origine des Fables\" a cura di J.R. Carr\u00e9, Alcan 1932."}
{"id": "623562", "revid": "316629", "url": "https://it.wikipedia.org/wiki?curid=623562", "title": "Calendario pisano", "text": "Il calendario pisano, o stile dell'Incarnazione al modo pisano, o ancora semplicemente stile pisano, era un particolare tipo di calendario in uso a Pisa e in altre zone dell'attuale Toscana fino alla met\u00e0 del XVIII secolo, che faceva iniziare l'anno il giorno 25 marzo (festa dell'annunciazione della Vergine Maria secondo il calendario liturgico), anticipandone di nove mesi e sette giorni l'inizio rispetto allo \"stile moderno\" o \"stile della Circoncisione\", ancor oggi in uso, che indica il giorno 1\u00ba gennaio come primo giorno dell'anno.\nStoria e descrizione.\nQuesto tipo di calendario non deve essere confuso con lo \"stile dell'Incarnazione al modo fiorentino\", utilizzato in molte citt\u00e0 dell'Italia medievale come Firenze e Piacenza, che indicava anch'esso il giorno 25 marzo come primo giorno dell'anno, ma posticipandone l'inizio di due mesi e ventiquattro giorni rispetto all'uso moderno. Le date espresse secondo lo stile pisano e quelle secondo lo stile fiorentino, in entrambi i casi indicate nelle fonti dell'epoca con la formula \"anno ab Incarnatione Domini\", differivano dunque di un anno esatto.\nQualche esempio: il giorno 12 febbraio 1346 (stile Moderno), rimaneva 12 febbraio 1346 secondo lo stile pisano, ma corrispondeva al 12 febbraio 1345 secondo lo stile fiorentino; il giorno 22 ottobre 1408 (stile Moderno), rimaneva tale secondo lo stile fiorentino, ma diveniva 22 ottobre 1409 secondo quello pisano. In altri termini, a Firenze il 25 marzo iniziava l'anno X, mentre a Pisa terminava.\nIl Calendario Pisano fu definitivamente abolito, insieme a tutti gli altri in uso tra i \"popoli della Tuscia\", il 20 novembre 1749 per decreto del granduca Francesco Stefano di Lorena, con il quale fu ordinato che in tutto il territorio toscano il nuovo anno cominciasse il 1\u00ba gennaio seguente. Una targa a ricordo di questo avvenimento \u00e8 posta sotto il loggiato di Palazzo Pretorio.\nL'orologio solare.\nL'inizio dell'Anno Pisano \u00e8 scandito da un orologio solare. Anticamente nel Duomo un raggio di sole entrava da una finestra, detta Aurea, colpendo una zona prossima all'altare maggiore a mezzogiorno in punto. Col tempo tale orologio \u00e8 venuto meno a causa delle pesanti modifiche del XVII secolo.\nIl meccanismo solare fu ripristinato in seguito tra il XIX e il XX secolo, sfruttando una differente finestra - la cosiddetta Sammarchina, il pi\u00f9 piccolo dei quattro occhielli rotondi posti sotto la cupola, che prende il nome dal corrispondente pennacchio, recante l'immagine di San Marco - e stabilendo come bersaglio una mensolina a forma di uovo posta sul pilastro accanto del pergamo di Giovanni Pisano, riassemblato nel 1926. L'orologio solare risulta falsato per vari motivi, tra cui la non corrispondenza del mezzogiorno solare con quello dato dall'orologio e l'incidenza del raggio non pi\u00f9 perpendicolare, ma obliquo.\nAltri orologi solari erano presumibilmente presenti in altri edifici sacri del territorio alfeo. Lo stesso Battistero \u00e8 da molti considerato un enorme orologio: in occasione del mezzogiorno astronomico la luce proveniente da una delle finestre colpisce un punto del lato nord, fra due lapidi tombali.\nLa riscoperta e il Capodanno pisano attuale.\nRiscoperta.\nNegli anni ottanta del XX secolo fu grazie allo studio e alla passione per Pisa del concittadino Paolo Gianfaldoni che, preso dalla curiosit\u00e0 per le cose pisane, dopo una serie di accurate ricerche, scrisse nel 1982 un articolo che fu pubblicato sul periodico locale \"Vita Nova\" e poi, nel 1983, un altro sul quotidiano \u201cLa Nazione\u201d, riproponendo dopo anni all'attenzione dell'intera citt\u00e0 il dato storico della tradizione ormai dimenticata da secoli con la quale veniva celebrato l'inizio dell'anno pisano.\nPochi anni dopo la Parte di Mezzogiorno del Gioco del Ponte, guidata da Umberto Moschini, avvi\u00f2 ufficialmente le celebrazioni dell'evento e cos\u00ec fu anche nel prosieguo grazie anche all'impegno dell'Associazione Amici del Gioco del Ponte (che per tale motivo ancora oggi conserva il ruolo di ente coordinatore delle associazioni impegnate nelle attivit\u00e0 culturali promosse in occasione del capodanno pisano). Nel 2000 l'organizzazione delle celebrazioni \u00e8 stata affidata al Comune e alla Provincia di Pisa.\nIl Capodanno Pisano oggi.\nOggigiorno il Capodanno \u00e8 sentito non pi\u00f9 come data ufficiale, ma come commemorazione storica e religiosa, dato che tale ricorrenza \u00e8 determinata dall'Annunciazione e la relativa cerimonia si svolge in Cattedrale.\nL'evento \u00e8 preceduto da un corteo storico con figuranti della Repubblica Marinara, delle Parti del Gioco del Ponte, di vari gruppi storici e dai gonfaloni dei Comuni della Citt\u00e0 e del territorio alfeo, e celebrato con una breve cerimonia religiosa che termina alle 12 esatte con la formula di proclamazione del Nuovo Anno Pisano da parte del Sindaco di Pisa. La mancanza di raggio di sole \u00e8 tradizionalmente considerata non di buon auspicio. La cerimonia ovviamente non viene officiata nei rari casi in cui il 25 marzo si celebri il Venerd\u00ec santo. \nNegli ultimi anni la festa \u00e8 stata enfatizzata a Pisa e nel territorio, tramite l'organizzazione di mostre, eventi e spettacoli di vario genere nei giorni precedenti, che culminano la notte prima del Capodanno col cenone di fine anno in vari locali della citt\u00e0 e il classico spettacolo dei fuochi d'artificio, sparati da imbarcazioni sull'Arno."}
{"id": "623566", "revid": "339392", "url": "https://it.wikipedia.org/wiki?curid=623566", "title": "SS519", "text": ""}
{"id": "623569", "revid": "33689", "url": "https://it.wikipedia.org/wiki?curid=623569", "title": "Challenger", "text": "Veicoli.\nIngegneria aerospaziale\nAutomobilismo\nMilitari\nCivili\nAgricoli"}
{"id": "623573", "revid": "827882", "url": "https://it.wikipedia.org/wiki?curid=623573", "title": "Preti (disambigua)", "text": ""}
{"id": "623574", "revid": "90227", "url": "https://it.wikipedia.org/wiki?curid=623574", "title": "Parroci", "text": ""}
{"id": "623576", "revid": "117325008", "url": "https://it.wikipedia.org/wiki?curid=623576", "title": "Gigi Garanzini", "text": "Biografia.\nLa sua carriera ha avuto inizio nel 1974 a \"La Notte\", accumulando poi varie esperienze sia sulla carta stampata, sia televisive. Ha diretto il centro stampa di Milano per il nonch\u00e9, dal 1990 al 1993, le relazioni esterne del settore tecnico di Coverciano. Ha collaborato con i vari quotidiani italiani, come \"Corriere della Sera\", \"La Voce\", \"la Repubblica\", \"La Stampa\" e \"Il Sole 24 ORE\".\nIn televisione ha collaborato con l'emittente lombarda Telelombardia e, tra il 1986 e il 1989, con la Fininvest. Durante gli anni 1990 ha condotto su Rai 3, insieme a Gianni Mura, \"Il processo del luned\u00ec\", in cui si parlava di calcio in modo pacato, con i conduttori e gli ospiti seduti a un tavolo mentre mangiavano panini e bevevano vino; la trasmissione dur\u00f2 fino al 1997 e, durante la stagione 2006-2007, tale \"format\" \u00e8 stato ripreso da Sky Sport con il nome de \"L'osteria del pallone\".\nDal 1999 al 2012 ha condotto su Radio 24 la trasmissione radiofonica quotidiana \"A tempo di sport\", nella quale parlava di calcio e di sport in generale. Nel frattempo, nel 2011 ha condotto sull'emittente locale Studio 1 il \"talk show\" calcistico \"Studio 1 Football Club\".\nDal marzo 2020 conduce insieme a Nicola Filippone il podcast \"Slow Foot\", dove si parla di calcio sia approfondendo tematiche di attualit\u00e0 che riscoprendo fatti ed episodi memorabili della storia del calcio."}
{"id": "623577", "revid": "767487", "url": "https://it.wikipedia.org/wiki?curid=623577", "title": "Duplicazione (cromosoma)", "text": "Una duplicazione \u00e8 un tipo di anomalia citogenetica, o mutazione cromosomica, causata dal raddoppiamento di un tratto di un cromosoma: si verifica quando un frammento di un cromosoma si lega all'omologo causando una doppia presenza di geni per lo stesso locus.\nUna duplicazione pu\u00f2 essere il risultato di un crossing over diseguale o errato.\nLa lunghezza del tratto di cromosoma duplicato pu\u00f2 variare, e altrettanto pu\u00f2 variare la sua collocazione: il segmento duplicato pu\u00f2 trovarsi in un luogo del genoma del tutto diverso e lontano dall'originale, oppure pu\u00f2 trovarsi affiancato a quest'ultimo in una disposizione testa-coda, denominata disposizione tandem. Nell'ambito di quest'ultima disposizione possono distinguersi tre casi: \nLa sindrome di Bloom e la sindrome di Rett sono le patologie pi\u00f9 note associate alla duplicazione cromosomica."}
{"id": "623578", "revid": "38427", "url": "https://it.wikipedia.org/wiki?curid=623578", "title": "Monte Penice", "text": "Il monte P\u00e9nice (\"P\u00ebnas\" nel dialetto locale), con i suoi 1460 m d'altezza s.l.m. \u00e8 una delle montagne pi\u00f9 elevate dell'Appennino ligure, al confine fra il territorio dell'Oltrep\u00f2 Pavese della valle Staffora e il Piacentino della val Trebbia e val Tidone. La sommit\u00e0 \u00e8 facilmente raggiungibile con la strada carrozzabile, ultimata nel 1927 su disegno del canonico Carlo Muzio, che si stacca dalla ex strada statale 461 del Passo del Penice, ora strada provinciale.\nCostituisce la parte pi\u00f9 settentrionale del gruppo del monte Antola.\nToponimo.\nSulla Tavola di Veleia si parla del \"Saltus Boielis\" (\"pascolo Boieli\") che potrebbe corrispondere all'antico nome del monte Penice o forse del monte Boglelio. Deriverebbe dalla , riconoscibile in altri luoghi circostanti, ad esempio Bobbio e monte Buio. \nComunque l'ipotesi pi\u00f9 accreditata \u00e8 che derivi dal celtico \"*pen[n]a / *penno\" con il significato di \"cima\", \"testa\", riconducibile alla radice indoeuropea \"*pen / *pend\" con il significato di \"essere appeso\", \"essere in pendenza\" (IEW 998).\nDescrizione.\nLo scenario che si apre al visitatore spazia da un lato su Bobbio, adagiata sul fondovalle e sul fiume Trebbia, dall'altro sull'arco delle Alpi; da una parte l'Appennino ligure, dall'altra i contrafforti che scendono verso la pianura padana e le citt\u00e0 che vi si stendono.\nDa Bobbio e da Varzi le strade salgono inizialmente tra dolci declivi disseminati di casali e piccoli nuclei; rimontano le pendici pi\u00f9 ripide, ammantate da dense boscaglie, e giungono al passo del Penice a 1149 metri; da qui si stacca la strada che porta verso la vetta del monte, ove si trova un antico santuario. Parte del territorio la strada per la vetta e la sommit\u00e0 sono comprese nei comuni di Bobbio e Menconico, confinante fra il Passo penice e nel comprensorio sciistico anche il comune di Romagnese con le frazioni di Casa Matti e Pozzallo. Il Santuario si trova interamente nel comune di Bobbio, mentre il sottostante bar e la casermetta dei Carabinieri nel comune di Menconico.\nSulla sommit\u00e0 del monte vi sono il santuario di Santa Maria e il Centro trasmittente di Monte Penice con imponenti ripetitori televisivi e radiofonici che ne hanno in parte deturpato l'aspetto, tra cui quello storico della RAI che consente tutt'oggi di ricevere le trasmissioni ad un ampio territorio del nord Italia, che dalla provincia di Piacenza e dall'Oltrep\u00f2 Pavese si irradia dal Piemonte al Veneto, coprendo principalmente il Piemonte orientale, la Lombardia fino alla periferia sud di Milano e all'alto Varesotto fino al Cantone Ticino e le province di Piacenza e Parma.\nL'impianto trasmette segnali televisivi e radiofonici con potenze sino a 25 kW ed \u00e8 l'impianto RAI con il pi\u00f9 alto bacino d'utenza.\nLa fondazione del santuario dedicato alla Madonna risale al VII secolo, la chiesetta attuale al XVII secolo. Si pu\u00f2 salire fino al santuario anche percorrendo l'antico sentiero medievale che sale da Bobbio passando per la Moglia e San Cristoforo, nella valle del Carlone.\nSulle sue pendici in tempi recenti sono stati eretti impianti per gli sport invernali; queste attivit\u00e0 possono essere praticate in localit\u00e0 Passo Penice. Vi \u00e8 un progetto dell'amministrazione provinciale piacentina e anche pavese per rinnovare le strutture sciistiche esistenti affiancate da altre nuove e moderne.\nFlora e fauna.\nSui suoi versanti sono presenti principalmente boschi di faggio e di conifere, queste ultime introdotte nel dopoguerra. Sono comuni anche altri tipi di piante, tra le quali alcune variet\u00e0 di querce, il carpino e il nocciolo.\nPer quanto riguarda la fauna del luogo, tra le specie in cui ci si pu\u00f2 imbattere ci sono: cinghiale, capriolo, daino, lepre, tasso, volpe, riccio, istrice, faina, donnola, scoiattolo, ghiro, ecc. Vi sono diverse variet\u00e0 di uccelli: merlo, picchio, corvo, gazza, ghiandaia, fagiano, pernice, upupa, civetta, passero, rondone, rondine, pettirosso, scricciolo, usignolo; fra i rapaci pi\u00f9 comuni: poiana, gheppio, sparviere, e falco pecchiaiolo.\nFra i rettili: lucertola, ramarro, fra gli anfibi il rospo e la rana, fra i vari serpenti vi \u00e8 anche la vipera comune.\n\u00c9 presente anche l'aquila reale e il biancone o aquila dei serpenti.\nRecentemente ha fatto nuovamente la comparsa il lupo, quasi scomparso a fine '800, ora presente fra i monti dell'appennino.\nProprio l'immissione di vegetali e animali alloctoni, come per esempio il cinghiale, \u00e8 ritenuta una delle concause della riduzione di alcune delle specie locali, un tempo molto diffuse nella zona.\nDintorni.\nAlle pendici del monte Penice, sui versanti opposti dello stesso, si trovano due piccole cittadine turisticamente interessanti: Bobbio e Varzi. La prima, in provincia di Piacenza, \u00e8 un borgo di origine medievale, che fu sede di un'abbazia fondata nel 614 da san Colombano e che porta ancora numerose tracce del suo passato (tra cui il Ponte Gobbo o Ponte Vecchio), la seconda in provincia di Pavia nota per motivi gastronomici, infatti nella zona viene prodotto un celebre salume, il salame di Varzi."}
{"id": "623580", "revid": "11220", "url": "https://it.wikipedia.org/wiki?curid=623580", "title": "Cesare Ercolani", "text": ""}
{"id": "623592", "revid": "110783974", "url": "https://it.wikipedia.org/wiki?curid=623592", "title": "Hoplophoneus", "text": "L'oplofoneo (gen. \"Hoplophoneus\") \u00e8 un mammifero estinto dall'aspetto vagamente simile a quello di un leopardo, appartenente per\u00f2 all'estinta famiglia di carnivori nota come nimravidi.\nFalsi felidi.\nQuesto predatore visse nel tardo Oligocene (circa 32 milioni di anni fa) in Nordamerica, Europa e Asia, ben 20 milioni di anni prima del famoso \"Smilodon\". L'aspetto dell'animale era quello di un leopardo dal corpo allungato e basso, con le zampe leggermente pi\u00f9 corte. La somiglianza con i grandi felidi odierni deriva soprattutto dal cranio, corto e dotato di lunghi canini e pochi molari taglienti. I paleontologi di qualche tempo fa, infatti, erano soliti classificare l'oplofoneo e le forme simili nei felidi veri e propri, ritenendoli gli antenati delle tigri dai denti a sciabola. Recenti ricerche, per\u00f2, dimostrano che questi carnivori erano ben pi\u00f9 primitivi, a causa di una caratteristica primitiva delle ossa dell'orecchio (pi\u00f9 primitive di quelle di tutti gli altri carnivori ad eccezione dell'attuale nandinia). \nCanini lunghi per gli agguati.\nL'oplofoneo era dotato di lunghi canini superiori che, in posizione di riposo, venivano riposti lungo una flangia ossea ai lati della bocca. I canini erano molto utili per squarciare le prede; \u00e8 probabile che l'oplofoneo non si lanciasse in lunghi inseguimenti, ma tendesse agguati balzando addosso agli animali erbivori dell'epoca, squarciando loro la gola o il ventre per poi attendere che si indebolissero. Sono note molte specie di oplofoneo, dalle dimensioni variabili da quelle di una grossa lince a quelle di un giaguaro."}
{"id": "623603", "revid": "6923", "url": "https://it.wikipedia.org/wiki?curid=623603", "title": "Toblach", "text": ""}
{"id": "623604", "revid": "6923", "url": "https://it.wikipedia.org/wiki?curid=623604", "title": "Innichen", "text": ""}
{"id": "623609", "revid": "2159805", "url": "https://it.wikipedia.org/wiki?curid=623609", "title": "Strada statale 58 della Carniola", "text": "L'ex strada statale 58 della Carniola (SS 58), ora \"strada regionale 58 della Carniola\", \u00e8 una strada italiana, interamente in provincia di Trieste.\nIn seguito al decreto legislativo n. 112 del 1998 dal 2001, la gestione dell'infrastruttura \u00e8 passata dall'ANAS alla regione Friuli-Venezia Giulia, ed \u00e8 gestita per tramite di Friuli Venezia Giulia Strade. Con verbale di consegna, di data 30 novembre 2009, il tratto dal Km 9+229 al Km 9+510, per la gestione ordinaria e straordinaria, \u00e8 ritornato ad ANAS.\nStoria.\nLa SS 58, in origine detta \"delle Grotte di Postumia\", venne istituita nel 1928 con il seguente percorso: \"\"Innesto con la n. 14 presso Trieste - Opcina - Sesana - Storje - Senosecchia - Prevallo - Postumia - Confine jugoslavo verso Planina\".\nNel 1942, in seguito all'annessione all'Italia di parte del territorio jugoslavo, la strada assunse il nome attuale, e venne prolungata nei nuovi territori, con due diramazioni; il nuovo tracciato venne cos\u00ec definit\u00f2: \"Innesto con la n. 14 presso Trieste - Opcina - Sesana - Storie - Senosecchia - Prevallo - Postumia - Planina - Kalce - Lubiana - \u0160kofljica - Novo Mesto - Costanjevica - confine di Stato, con le diramazioni Lubiana - confine di Stato verso S. Vid e Lubiana - Jezica - confine di Stato\"\".\nIn seguito alla modifica dei confini conseguente al Trattato di Parigi del 1947, gran parte della strada venne assegnata alla Jugoslavia. Dal 1\u00ba gennaio 2008, e fino al 30 novembre 2009, la competenza sull'intera arteria \u00e8 passata alla regione Friuli-Venezia Giulia che la gestisce tramite la Friuli Venezia Giulia Strade S.p.A., quando l'ANAS ha ripreso in carico la gestione del piazzale confinario del valico di Fernetti.\nDescrizione.\nInizia all'estrema periferia di Trieste, precisamente dinnanzi alla cava Faccanoni, e termina nella localit\u00e0 di Fernetti (comune di Monrupino), presso il confine di Stato con la Slovenia.\nFino alla costruzione del tratto dell'autostrada tra Trieste e Lubiana fu una delle principali arterie di collegamento fra l'Italia e la Slovenia e, prima, con la Jugoslavia.\nDall'incrocio con la strada statale 14 della Venezia Giulia, sale fino al sobborgo triestino di Opicina, dove s'incrocia nel cosiddetto \"quadrivio di Opicina\" con la vecchia strada statale 202 Triestina. Tale incrocio rappresentava un nodo cruciale delle comunicazioni tra l'Italia e le coste dell'Istria, della Dalmazia e, in generale la Jugoslavia. Con la costruzione del raccordo autostradale il traffico \u00e8 stato dirottato su questa nuova arteria.\nDopo aver percorso la localit\u00e0 prosegue verso la Slovenia. Termina al confine di Stato (definito di prima categoria, fino all'entrata della Slovenia nell'area Schengen), che viene utilizzato anche dal raccordo autostradale 14. Il nome Carniola si riferisce alla regione storica della Slovenia, con capoluogo la citt\u00e0 di Lubiana, posta immediatamente ad Nord Est del Carso."}
{"id": "623610", "revid": "306856", "url": "https://it.wikipedia.org/wiki?curid=623610", "title": "Equazioni di Yule-Walker", "text": "In statistica per un modello autoregressivo (casuale) valgono le seguenti relazioni, dette equazioni di Yule-Walker:\nIn particolare, la matrice formula_3 dei coefficienti delle equazioni di Yule-Walker \u00e8 una matrice di Toeplitz; cio\u00e8 \u00e8 simmetrica (o hermitiana, nel caso di sequenze complesse) e tutti gli elementi appartenenti alla stessa diagonale, o subdiagonale, sono eguali tra loro. La matrice formula_4 \u00e8 pertanto caratterizzata da formula_5 numeri e pu\u00f2 dunque essere rappresentata da:\nformula_6\nNota: Per ricavare l'elemento m-esimo formula_7 si veda la procedura di derivazione sotto esposta.\nDerivazione.\nConsiderando un processo AR:\nMoltiplicando entrambi i membri per formula_9 e, usando l'operatore del valore atteso, si ha:\nSi ha che la funzione di autocovarianza \u00e8: formula_11. I valori della funzione del rumore bianco risultano indipendenti tra loro, e formula_9 risulta indipendente da formula_13 per m &gt; 0. Se formula_14 formula_15. Per formula_16 si ha:\nPertanto, risulta:\nPoich\u00e9:\nLa risultante equazione di Yule-Walker \u00e8:"}
{"id": "623613", "revid": "110157", "url": "https://it.wikipedia.org/wiki?curid=623613", "title": "Catawishi", "text": "I Catawishi (o anche Katawixi) sono un piccolo gruppo etnico del Brasile, vicino all'estinzione, che ha una popolazione stimata in circa 10 individui. Parlano la lingua Katawixi (codice ISO 639: QKI) e sono principalmente di fede animista.\nVivono nello stato brasiliano dell'Amazonas."}
{"id": "623614", "revid": "46931", "url": "https://it.wikipedia.org/wiki?curid=623614", "title": "Katawixi", "text": ""}
{"id": "623623", "revid": "1498232", "url": "https://it.wikipedia.org/wiki?curid=623623", "title": "Fabrizio Maffei", "text": "Biografia.\nGi\u00e0 nel corso degli studi secondari, cominciando per hobby, ha intrapreso l'attivit\u00e0 giornalistica proseguita poi a tempo pieno dopo quelli universitari. Ben presto ha capito che alla professione di avvocato \u2013 tradizione di famiglia \u2013 avrebbe preferito di gran lunga la strada del giornalismo, sportivo in particolare. Dopo una gavetta nella carta stampata (\"Momento Sera\", \"Il Tempo\", Olimpico) e nelle prime radio e TV private romane, nel 1976 \u00e8 entrato a far parte della Rai come collaboratore della redazione sportiva del TG1, allora guidata da Tito Stagno e Sandro Petrucci.\nHa esordito in voce con la trasmissione \"Mercoled\u00ec Sport\", durante la quale commentava le partite delle coppe europee giocate dalle squadre estere. Nel 1981 \u00e8 diventato redattore ordinario dopo l'esame da professionista. Al TG1 \u00e8 rimasto per molti anni compiendo passi importanti per la sua fortunata carriera: prima caposervizio, poi viceredattore capo, infine redattore capo all'atto del pensionamento di Stagno. La sua notoriet\u00e0 televisiva \u00e8 legata principalmente alla conduzione di \"90\u00ba minuto\", che eredit\u00f2 da Paolo Valenti dopo la sua morte e che condusse dal 1990 al 1992 e successivamente dal 1999 al 2003.\nCi\u00f2 gli valse due \"Telegatti\", nel 1999 e 2001, Inoltre fu curatore dal 1993 al 1994 assieme ad Alfredo Pigna de \"La Domenica Sportiva\" e condusse anche le trasmissioni d'intrattenimento e informazione legate ai mondiali di calcio e le lunghe dirette per le notti olimpiche. Come inviato e telecronista ha seguito da inviato vari grandi eventi, tra i quali mondiali di calcio ed Olimpiadi. Alla fine del 1996 ha lasciato il TG1 per ricoprire la carica di direttore di Rai Sport, ruolo che ricopr\u00ec due volte, dal 1997 al 1999 e dal 2002 al 2007, lasciando definitivamente il mondo del giornalismo sportivo \u2013 per scelta personale \u2013 dopo il mondiale di calcio del 2006.\nDella sua direzione si ricordano in particolare i successi organizzativi delle Olimpiadi di Atene 2004 e di Torino 2006 (per la prima volta in assoluto trasmesse per intero, 24 ore al giorno, in entrambe le occasioni su Rai 2). Con il desiderio di nuove esperienze professionali, nel 2007 ha accettato di trasferirsi a New York dove per circa tre anni ha ricoperto il ruolo di presidente e amministratore delegato di Rai Corporation. \u00c8 stato inoltre vice presidente del Gruppo Romano Giornalisti Sportivi. Attualmente \u00e8 Direttore delle Relazioni Esterne della Rai. Nel 2004 il presidente della Repubblica Carlo Azeglio Ciampi lo ha nominato \"Cavaliere Ufficiale della Repubblica Italiana\". Pur avendo abbandonato per scelta il mondo dello sport, resta un noto tifoso della Lazio della quale ha anche vestito i colori nelle sezioni: nuoto e canottaggio."}
{"id": "623626", "revid": "729019", "url": "https://it.wikipedia.org/wiki?curid=623626", "title": "Strada statale 518 di Devetaki", "text": "La ex strada statale 518 di Devetaki (SS 518), ora \"strada regionale 518 di Devetaki (SR 518)\", \u00e8 una strada regionale italiana, che si sviluppa in Friuli-Venezia Giulia.\nPercorso.\nInizia nei pressi di Devetachi (frazione del comune di Doberd\u00f2 del Lago), anche se il chilometro zero \u00e8 posto nel comune di Savogna d'Isonzo in localit\u00e0 \u010cuki\u0161\u010de, sulla strada statale 55 dell'Isonzo e termina al confine di Stato con la Slovenia. Fino all'entrata della Slovenia (21 dicembre 2007) nell'area Schengen tale strada terminava su un valico di seconda categoria, dedicato al solo traffico locale. Proseguendo si raggiunge la localit\u00e0 slovena di Opacchiasella (\"Opatje Selo\").\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "623634", "revid": "46931", "url": "https://it.wikipedia.org/wiki?curid=623634", "title": "Chicao", "text": ""}
{"id": "623636", "revid": "46931", "url": "https://it.wikipedia.org/wiki?curid=623636", "title": "Ikpeng", "text": ""}
{"id": "623640", "revid": "599013", "url": "https://it.wikipedia.org/wiki?curid=623640", "title": "Guarani \u00d1andeva", "text": "I Guarani \u00d1andeva sono un gruppo etnico indigeno del Brasile con una popolazione stimata tra gli 8.000 e i 10.000 individui in Brasile e in 7.000 individui in Paraguay. Fanno parte dal macro-gruppo storico dei Guaran\u00ed.\nLingua.\nParlano il dialetto \u00d1andeva (lingua ava guaran\u00ed o chirip\u00e1, codice ISO 639-3 nhd) della lingua guaran\u00ed che appartiene alle lingue tupi-guaran\u00ed. Le differenze con i dialetti degli altri gruppi Guarani ancora esistenti (i Kaiow\u00e1 e gli Mbya) sono minime.\nInsediamenti.\nVivono negli stati brasiliani del Mato Grosso do Sul e Paran\u00e1 e in Paraguay. L'area si estende dal fiume Iguatemi e suoi affluenti, in Brasile, fino ai fiumi Jejui Guasu, Corrientes e Acaray in Paraguay. Ci sono piccoli insediamenti di \u00d1andeva anche negli stati del Paran\u00e1 e del S\u00e3o Paulo."}
{"id": "623641", "revid": "1573940", "url": "https://it.wikipedia.org/wiki?curid=623641", "title": "Quadrato d'oro", "text": "Con l'espressione Quadrato d'oro (Arabo \ufe8d\ufedf\ufee4\ufeae\ufe91\ufeca \u0627\u0644\u0630\u0647\u0628, \"al-Murabba\u02bf al-dhahab\") fu chiamato in Iraq un gruppo di quattro generali favorevoli alle Potenze dell'Asse, che fu promotore di un colpo di Stato in Iraq nel 1941 per rovesciare il dominio britannico.\nIl \"Quadrato d'oro\", composto dal gen. \u1e62al\u0101\u1e25 al-D\u012bn al-\u1e62abb\u0101gh (comandante della III Divisione), dal gen. K\u0101mil Shab\u012bb\u012b (Comandante della I Divisione), dal gen. Fahm\u012b Sa\u02bf\u012bd (comandante delle Forze meccanizzate) e dal gen. Ma\u1e25m\u016bd Salm\u0101n (comandante dell'Aeronautica), tent\u00f2 di condizionare la politica governativa, forte della consapevolezza che i vertici delle forze armate irachene erano tra i pochi a godere stabilmente di regolare addestramento all'estero e quindi delle conoscenze e delle competenze tecniche e, spesso, intellettuali necessarie anche per l'amministrazione della cosa pubblica.\nLa pressione delle forze armate si espresse ancora una volta - dopo il fallimento dell'esperienza \"progressista\" del 1936 del generale curdo Bakr al-\u1e62idq\u012b - col tentativo di imprimere una svolta politica in senso nazionalistico all'Iraq, contrastando in ci\u00f2 la Corona, di decisi sentimenti filo-britannici dopo la breve parentesi di re Gh\u0101z\u012b, scomparso in seguito a un \"provvidenziale\" incidente automobilistico, dopo aver mostrato indubbi sentimenti di simpatia per l'anti-britannismo dell'Asse.\nL'Iraq durante gli anni Trenta.\nL'Iraq, che aveva conseguito una formale indipendenza nel 1932, era infatti ancora condizionato dallo stretto controllo di Londra, che manteneva nel Paese basi terrestri, aeree e navali, essenziali per garantirsi il contatto strategico con l'India ma anche (e forse soprattutto) per gestire senza problemi le immense risorse petrolifere del nord e del meridione iracheno (Kirkuk e Bassora).\nQuando nel 1939 l'Iraq fu costretto a rompere le relazioni con Berlino in virt\u00f9 dell'art. 4 del Trattato anglo-iracheno del 30 giugno 1930, ampi strati dell'opinione pubblica e dell'esercito avvertirono un crescente disappunto, vedendo ulteriormente avviliti i margini dell'indipendenza irachena.\nLa preparazione del golpe.\nL'uccisione l'8 gennaio del 1940 di Rustem \u1e24aydar, Ministro delle finanze e amico intimo del filo-britannico Primo ministro N\u016br\u012b al-Sa\u02bf\u012bd, fu il primo segnale del montante sentimento anti-britannico nel Paese.\nAlle dimissioni del Primo ministro segu\u00ec l'incarico all'avvocato nazionalista Rash\u012bd \u02bfAl\u012b al-Kayl\u0101n\u012b, gi\u00e0 membro del disciolto Partito della Fratellanza, di cui era stato fiduciario.\nLa reazione britannica fu immediata e si espresse con la pressante richiesta ad \u02bfAbd al-Il\u0101h, Reggente per il minorenne Faysal ibn Ghazi, di destituire il Primo ministro, cosa che puntualmente avvenne nel gennaio del 1941. L'incarico fu quindi attribuito al generale T\u0101h\u0101 al-H\u0101shim\u012b, con un qualche ottimismo considerato dalla Corona irachena e dalla Gran Bretagna un accettabile compromesso, vista l'autorevolezza del candidato e la sua meno accesa coloritura filo-britannica.\nQuanto questo ottimismo fosse mal riposto lo dimostr\u00f2 per\u00f2 il 2 aprile 1941 il colpo di Stato condotto a segno dall'esercito e dal \"Quadrato d'oro\". Al posto di Primo ministro fu richiamato Rash\u012bd \u02bfAl\u012b al-Kayl\u0101n\u012b, mentre nuovo Reggente divenne l'Emiro Sharaf. \u02bfAbd al-Il\u0101h e N\u016br\u012b al-Sa\u02bf\u012bd si mettevano precipitosamente sotto la protezione dei britannici.\nScopo del Quadrato era impedire al Regno Unito di seguitare a sfruttare il petrolio iracheno, ripagando con esso gli aiuti che si aspettava di ricevere in modo sostanzioso dalla Germania, in grado di rifornirsene attraverso l'oleodotto che collegava i pozzi iracheni a Tripoli di Libano, sulla costa del Mar Mediterraneo. Il primo atto delle nuove autorit\u00e0 irachene fu dunque la chiusura del flusso di petrolio verso la Gran Bretagna e la sostituzione del personale britannico con tecnici tedeschi.\nLa guerra anglo-irachena che ne segu\u00ec si concluse, dopo 40 giorni, con la disfatta dei nazionalisti ad opera della Gran Bretagna. Gli aiuti tedeschi e italiani (incapaci di scorgere i vantaggi strategici di un pi\u00f9 sostanzioso loro appoggio del movimento nazionalistico iracheno in atto) non riuscirono a invertire il prevedibile andamento delle operazioni belliche e la Gran Bretagna riprese saldamente in mano, senza pi\u00f9 ostacoli di sorta fino al 1958, le redini della politica irachena.\nL'esercito e gli ufficiali golpisti sfogarono la loro frustrazione per la sconfitta con un pogrom contro gli ebrei di Baghdad. In tre giorni di fine maggio fu scatenata una caccia all'uomo che caus\u00f2 tra le 300 e le 600 vittime, con varie centinaia di botteghe e negozi distrutti."}
{"id": "623642", "revid": "486946", "url": "https://it.wikipedia.org/wiki?curid=623642", "title": "Guarani-Nhandeva", "text": ""}
{"id": "623643", "revid": "486946", "url": "https://it.wikipedia.org/wiki?curid=623643", "title": "Nhandeva", "text": ""}
{"id": "623644", "revid": "287204", "url": "https://it.wikipedia.org/wiki?curid=623644", "title": "Calvados (distillato)", "text": "Il Calvados \u00e8 un'acquavite a denominazione di origine di sidro di mela, prodotto in Normandia, in Francia. Il Calvados del Domfrontains \u00e8 prodotto distillando mele e pere, quest\u2019ultime presenti fino al 30%.\nStoria.\nDistillatori di mele sono citati fin dall'VIII secolo da Carlo Magno. La prima distillazione normanna nota fu compiuta dal \"gentiluomo\" Gilles de Gouberville nel 1554, e la corporazione della distillazione del sidro fu creata circa 50 anni dopo, nel 1606. Nel XVII secolo le tradizionali distillerie di sidro si espansero, ma tasse e divieti sui brandy di sidro furono imposti ovunque, al di fuori di Bretagna, Maine e Normandia. La zona chiamata \"Calvados\" fu creata dopo la Rivoluzione francese, ma l\"'Eau de vie de cidre\" (acquavite di sidro) era gi\u00e0 comunemente chiamata \"calvados\". Nel XIX secolo la produzione aument\u00f2 grazie alla distillazione industriale e alla moda diffusa tra gli operai del \"Caf\u00e9-calva\". Quando una epidemia di fillossera devast\u00f2 i vigneti, per il calvados fu l'et\u00e0 dell'oro. Durante la Seconda guerra mondiale l'acquavite di sidro era fornita ai soldati.\nLe disposizioni in materia di \"appellation contr\u00f4l\u00e9e\" (denominazione controllata) diedero ufficialmente al calvados lo \"status\" di distillato protetto nel 1942. Dopo la guerra molte distillerie di sidro si ricostituirono, soprattutto nel Pays d'Auge. Molte delle strutture pi\u00f9 simili a una tradizionale fattoria furono sostituite dalla moderna agricoltura, aumentando la produzione. Lo schema dei nomi del calvados \u00e8 stato rivisto nel 1984 e poi nel 1996. Il Pommeau, una mistella composta da succo di mela e calvados, fu riconosciuto nel 1991; si usa come aperitivo, analogamente ai prodotti simili Pineau des Charentes e Floc de Gascogne; nel 1997 \u00e8 stata creata una denominazione per il Calvados Domfrontais, variet\u00e0 ottenuta con il 30% di pere.\nProduzione.\nLe mele da cui \u00e8 possibile produrre il Calvados sono suddivise in quattro categorie: acide, acido-amare, dolci-amare e dolci, in relazione al loro livello di dolcezza, acidit\u00e0 e amarezza. Vi sono regole precise secondo le quali scegliere la tipologia di mele, e spesso, nei pi\u00f9 complessi se ne possono impiegare ben quaranta.\nIl frutto \u00e8 colto e spremuto per produrre un succo che fermentando diventa un sidro secco al 6% di volume in alcol.\nViene dunque distillato in alambicchi discontinui o a colonna e diviene acquavite.\nSolitamente dalla prima distillazione si ottiene uno spirito al 28-30% vol., mentre il prodotto finito non deve superare il 72% vol.\nDopo almeno due anni di invecchiamento in barili di quercia (chiamate foudres), pu\u00f2 essere venduto come Calvados. Pi\u00f9 tempo invecchia, pi\u00f9 diventa gradevole. Solitamente la maturazione dura diversi anni e consente una lieve ossidazione; alcuni produttori effettuano una breve sosta in botti nuove per trasferire note tostate. Mezza bottiglia di Calvados invecchiato vent'anni pu\u00f2 facilmente avere lo stesso prezzo di una bottiglia intera di Calvados di 10 anni.\nDoppia e singola distillazione.\nL'AOC Calvados autorizza una doppia distillazione per tutto il calvados, ma \u00e8 richiesta per l'AOC Calvados Pays d'Auge.\nRegioni di produzione e definizioni legali.\nCome molti vini, il Calvados \u00e8 qualificato da un'AOC (DOC). Esistono tre denominazioni per il calvados:\nInvecchiamento.\nL'et\u00e0 \u00e8 solitamente menzionata con una certa scelta di parole e si riferisce alla parte pi\u00f9 giovane della miscela. Altri scelgono di indicare l'et\u00e0 minima in anni. Una miscela contiene parti di calvados pi\u00f9 vecchio. Tra i prodotti di maggiore qualit\u00e0 la parte pi\u00f9 vecchia ha un'et\u00e0 molto maggiore di quelle sotto menzionate.\nDegustazione.\nIl Calvados \u00e8 la base del tradizionale \"trou Normand\", cio\u00e8 \"il buco normanno\". Questo \u00e8 costituito da un sorso di Calvados preso tra le varie portate di un lungo pasto, a volte con un sorbetto di mela, che si pensa risvegli l'appetito. Il Calvados pu\u00f2 essere servito come aperitivo, in cocktail, tra i pasti, come digestivo o con il caff\u00e8. Un buon calvados dovrebbe naturalmente mantenere il gusto delle mele e delle pere, bilanciato dagli aromi e dall'invecchiamento. Si nota facilmente che il calvados pi\u00f9 giovane ha un pi\u00f9 forte gusto di mela e di pera. Pi\u00f9 a lungo il calvados \u00e8 rimasto a contatto con il legno di quercia, pi\u00f9 il suo gusto somiglia a quello di ogni altro brandy invecchiato. Il calvados pi\u00f9 vecchio assume un colore dorato, marrone con riflessi arancioni e rosso mogano."}
{"id": "623645", "revid": "1573940", "url": "https://it.wikipedia.org/wiki?curid=623645", "title": "Aedes aegypti", "text": "La cosiddetta zanzara della febbre gialla (Aedes aegypti ) \u00e8 un insetto della famiglia dei Culicidae (Diptera: Culicomorpha).\n\u00c8 tra le specie di zanzara pi\u00f9 pericolose in quanto vettore di agenti virali della dengue (virus denv-1, denv-2, denv-3 e denv-4), della chikungunya, della febbre gialla, della \"malattia Zika\" e altre malattie. Si pu\u00f2 riconoscere dalle macchie bianche sulle zampe e da bande chiare a forma di lira sul torace. \u00c8 originaria dell'Africa, ma \u00e8 stata trasportata passivamente col traffico marittimo in tutte le regioni tropicali e subtropicali, mentre non riesce a sopravvivere alle temperature invernali delle zone temperate. \u00c8 specie fortemente antropofila in grado di svilupparsi in contenitori d'acqua presenti in ambito urbano."}
{"id": "623650", "revid": "287204", "url": "https://it.wikipedia.org/wiki?curid=623650", "title": "V\u0101lm\u012bki", "text": "Origini.\nLa storia di V\u0101lm\u012bki \u00e8 immersa nella leggenda. Secondo una versione egli era un brigante paria di nome Ratna che viveva nella foresta per depredare i viaggiatori; un giorno pass\u00f2 dalla foresta il saggio N\u0101rada, e quando Ratna lo attacc\u00f2 N\u0101rada gli chiese la ragione delle sue azioni malvagie, al che Ratna replic\u00f2 che era per prendersi cura della sua famiglia, cio\u00e8 i suoi anziani genitori, sua moglie e i suoi figli. Il saggio gli chiese allora se essi sarebbero stati disposti a condividere con lui la punizione per i suoi misfatti, e sebbene Ratna fosse sicuro che lo fossero, segu\u00ec il consiglio del saggio, e dopo averlo legato a un albero torn\u00f2 a casa per porre loro la domanda; la sua famiglia diede per\u00f2 una risposta negativa, sostenendo che fosse suo dovere prendersi cura di loro, e che non erano responsabili per il modo che egli aveva scelto per farlo. Deluso, torn\u00f2 dal saggio, che gli disse di pentirsi dei suoi peccati e abbandonare la strada che aveva scelto, e cantare il nome di \u015ar\u012b R\u0101ma. Secondo la leggenda egli medit\u00f2 l\u00ec per tanto tempo che su di lui si form\u00f2 un formicaio (\"v\u0101lmik\" in sanscrito) senza che se ne accorgesse, da cui il nome V\u0101lm\u012bki, e divenne un \"mahar\u1e63i\" (grande saggio).\nIl \"R\u0101m\u0101ya\u1e47a\".\nSempre secondo le varie leggende, V\u0101lm\u012bki assistette nella foresta all'uccisione di un uccello da parte di un cacciatore; egli fu molto toccato dalla sofferenza di questo, e compose e cant\u00f2 una canzone per lui. Brahm\u0101 ud\u00ec la canzone e ne fu profondamente commosso, perci\u00f2 apparve al cospetto di V\u0101lm\u012bki e gli chiese di comporre una canzone sulla vita di \u015ar\u012b R\u0101ma con versi altrettanto belli. V\u0101lm\u012bki accett\u00f2, e Brahm\u0101 gli don\u00f2 la conoscenza completa della vita di \u015ar\u012b R\u0101ma, con la quale egli cominci\u00f2 a comporre un poema, il \"R\u0101m\u0101ya\u1e47a\".\nIl \"R\u0101m\u0101ya\u1e47a\" \u00e8 il pi\u00f9 antico poema scritto in sanscrito, ed \u00e8 perci\u00f2 chiamato \"Adi k\u0101vya\" (\"il primo poema\"); per questo V\u0101lm\u012bki \u00e8 anche noto come Adi k\u0101vi (\"il primo poeta\").\nAltre leggende.\nSi racconta che sia stato V\u0101lm\u012bki a offrire ospitalit\u00e0 a S\u012bt\u0101, sposa di R\u0101ma e regina di Ayodhya, quando questa fu esiliata, e che nel suo eremo nella foresta nacquero e crebbero i due gemelli figli di R\u0101ma e S\u012bt\u0101, Lava e Ku\u015ba.\nA V\u0101lmik\u012b viene attribuito anche lo \"Yogav\u0101si\u1e63\u1e6dha\", un testo che tratta di un'ampia gamma di temi filosofici e che si dice sia stato composto pi\u00f9 di 5 millenni fa."}
{"id": "623651", "revid": "33689", "url": "https://it.wikipedia.org/wiki?curid=623651", "title": "Terror (gruppo musicale)", "text": "I Terror sono un gruppo hardcore formatosi nel 2000 a Los Angeles, California.\nIl loro secondo album \"One with the Underdogs\" vendette oltre 80.000 copie. Dopo un tour mondiale pubblicarono il loro terzo album, \"Always the Hard Way\", che raggiunse la decima posizione della Top Heatseekers e la diciannovesima dell'Independent Albums di \"Billboard\".\nPrima dei Terror, il cantante Scott Vogel era gi\u00e0 popolare nella scena underground poich\u00e9 aveva cantato nella met\u00e0 degli anni '90 a Buffalo negli Slugfest, Despair e Buried Alive. Il batterista Nick Jett e l'ex chitarrista Todd Jones erano membri della band hardcore Carry On (sotto contratto con Bridge Nine e Youngblood Records). Carl Schwartz registro la gran parte dei brani di \"Always the Hard Way\" prima di lasciare per dedicarsi appieno alla band First Blood.\nVogel \u00e8 ben conosciuto nella scene non solamente per il voler mantenere l'hardcore \"puro\" e \"divertente\", ma anche per la divulgazione di massime filosofiche a volte scherzose chiamate colloquialmente \"Vogelisms\"."}
{"id": "623654", "revid": "125260078", "url": "https://it.wikipedia.org/wiki?curid=623654", "title": "Strada statale 305 di Redipuglia", "text": "La ex strada statale 305 di Redipuglia (SS 305), ora \"strada regionale 305 di Redipuglia (SR 305)\", \u00e8 una strada regionale italiana, il cui percorso si snoda in Friuli-Venezia Giulia.\nPercorso.\nLa strada iniziava subito dopo il ponte sullo Iudrio (su tale fiume fino alla Prima guerra mondiale era posto il confine di Stato tra il Regno d'Italia e l'Impero austro-ungarico), in corrispondenza del bivio della strada regionale 56 di Gorizia, nel comune di Cormons. Successivamente proseguiva, attraversando l'abitato di Mariano del Friuli; dal giugno 2013 tale tratto fa parte della nuova variante nata per superare il centro di Mariano.\nAttualmente la strada parte dalla rotonda di collegamento con la SR 56 di Gorizia, posta in comune di Cormons, e prosegue verso Mariano del Friuli, per poi entrare nel comune di Gradisca d'Isonzo ove incrocia la SR 351 di Cervignano. Quindi supera il fiume Isonzo a Sagrado e prosegue per Fogliano-Redipuglia, passando poi dinnanzi al sacrario di Redipuglia nell'omonima frazione. Prosegue quindi per Ronchi dei Legionari e termina a Monfalcone immettendosi sulla strada statale 14 della Venezia Giulia.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A..\nStrada regionale 305 var variante di Mariano del Fiuli.\nLa strada regionale 305 var variante di Mariano del Friuli (SR 305 var) \u00e8 una strada regionale italiana.\nTale variante \u00e8 stata aperta al traffico l'11 giugno 2013 dopo due anni di lavori.\nLa strada inizia con una rotatoria posta poco prima del ponte sul fiume Iudrio, in comune di Cormons, che la collega con la strada regionale 56 di Gorizia. Corre sull'itinerario della vecchia ex SS 305 (pur se ampliato e ammodernato) fino a Villaorba, da dove un'altra rotatoria immette su un tratto, completamente nuovo, che evita il centro di Mariano del Friuli.\nDopo il collegamento con la SP 5 per Corona e Mariano, la strada prosegue sul sedime riutilizzato e riconvertito di una parte del tracciato ferroviario, mai completato, della ferrovia Cormons-Redipuglia per concludersi a sud di Mariano, in comune di Gradisca d'Isonzo, con una terza rotatoria, che collega la variante con l'uscita autostradale di Gradisca dell'autostrada A34.\nL'opera, costata 23 milioni di euro (importo che per\u00f2 comprende anche la costruzione delle rotonde di collegamento con il resto della viabilit\u00e0), lunga 7,5 km, ha come scopo quello di non far transitare per il centro urbano di Mariano del Friuli il traffico utilizzante la SR 305, stimato in 15.000 veicoli al giorno."}
{"id": "623656", "revid": "399", "url": "https://it.wikipedia.org/wiki?curid=623656", "title": "Atmosfera terrestre", "text": "Latmosfera terrestre \u00e8 l'involucro di gas che riveste il pianeta Terra, trattenuto sia dalla forza di gravit\u00e0 che dal campo magnetico (contrasta il vento solare che altrimenti la spazzerebbe via) partecipando in massima parte alla sua rotazione. Con una composizione chimica che varia in base alla quota e alla localizzazione, possiede una struttura piuttosto complessa e suddivisa in cinque strati, chiamati sfere, definite in base all'inversione del suo gradiente termico verticale. Partendo dal basso, queste sfere sono troposfera, stratosfera, mesosfera, termosfera ed esosfera, mentre la superficie di discontinuit\u00e0 tra due strati dove ha luogo l'inversione del segno viene detta \"pausa\". Lo studio dell'atmosfera in tutti i suoi aspetti rientra nel vasto ambito e discipline delle scienze dell'atmosfera.\nDescrizione.\nDati tecnici.\nLa massa atmosferica \u00e8 di circa , tre quarti della quale \u00e8 contenuta all'interno dei primi di altitudine. La pressione atmosferica media al livello del mare, ovvero il peso medio della porzione d'atmosfera soprastante una superficie orizzontale sita al livello del mare diviso l'area di tale superficie, vale . Essa equivale a quella prodotta, alla sua base, da una colonna d'acqua alta poco pi\u00f9 di . Tale valore \u00e8 adottato come definizione dell'unit\u00e0 di misura della pressione chiamata atmosfera.\nPressione e densit\u00e0 diminuiscono circa esponenzialmente all'aumentare della quota, mentre la variazione della temperatura ha un andamento del tutto particolare, in ragione dell'assorbimento della radiazione solare e di quella terrestre, e secondo la classificazione pi\u00f9 utilizzata le inversioni del gradiente termico verticale individuano i confini tra le varie fasce atmosferiche. Il colore blu del cielo \u00e8 dovuto allo scattering di Rayleigh della componente blu dello spettro visibile della radiazione solare, via via maggiore all'aumentare della densit\u00e0 dell'aria. L'atmosfera terrestre non ha un confine esterno ben definito: essa sfuma lentamente verso lo spazio interplanetario, con il colore che passa progressivamente dall'azzurro al blu, fino al nero intenso del quasi vuoto interplanetario.\nPropriet\u00e0 fisiche.\nLo spessore dell'atmosfera terrestre, in termini di grandezze in uso in fisica delle particelle, pu\u00f2 esser espressa come formula_1 dove formula_2 \u00e8 l'altezza dell'atmosfera e formula_3 \u00e8 la densit\u00e0, cos\u00ec da tener in conto quanto materiale effettivo le particelle che attraversano il mezzo incontrano. Nel caso in esame le particelle che viaggiano attraverso l'atmosfera sono i raggi cosmici e lo spessore della stessa \u00e8 formula_4.\nCi\u00f2 equivale a circa formula_5 con formula_6 lunghezza di radiazione nell'aria e a circa formula_7 con formula_8 lunghezza d'interazione adronica, definita come interazione di un protone con l'aria.\nComposizione.\nTralasciando la presenza nell'atmosfera terrestre di polveri, aerosol e inquinanti di origine antropogenica, essa pu\u00f2 essere considerata come una miscela di gas che, nel caso dell'aria \"secca\", cio\u00e8 priva di vapore acqueo, ha la seguente composizione chimica \"media\" al suolo (le percentuali indicate sono in volume):\nA tali gas si aggiunge il vapore acqueo (H2O), , e l'ozono (O3), . Sono anche presenti, in tracce, ossidi di azoto (NO, NO2; N2O), monossido di carbonio (CO), ammoniaca (NH3), biossido di zolfo (SO2) e solfuro di idrogeno (H2S).\nNon tutti gli strati hanno le stesse concentrazioni di gas: ad esempio il vapore acqueo \u00e8 presente quasi soltanto nella troposfera, lo strato pi\u00f9 basso, ed \u00e8 praticamente assente nella termosfera e nell'esosfera, che viceversa contengono quasi tutto l'elio e l'idrogeno. La concentrazione del vapore acqueo in troposfera inoltre non \u00e8 costante, ma varia anche sensibilmente da luogo a luogo e nel tempo in conseguenza del variare del tempo atmosferico ovvero attraverso i processi di evaporazione e condensazione, tappe intermedie del ciclo dell'acqua. L'ozono \u00e8 contenuto in massima parte nella stratosfera in cui costituisce un importante strato: l'ozonosfera. La composizione dei gas dell'atmosfera non \u00e8 sempre stata quella attuale, ma durante la storia della Terra \u00e8 considerevolmente variata.\nMaree atmosferiche.\nLe maree atmosferiche di maggior importanza sono prevalentemente generate nella troposfera e nella stratosfera dove l'atmosfera \u00e8 periodicamente scaldata in seguito all'assorbimento della radiazione solare da parte del vapore acqueo e dell'ozono. Le maree generate sono poi in grado di propagarsi da queste regioni e di salire fino alla mesosfera e alla termosfera. Le maree atmosferiche possono essere misurate come fluttuazioni regolari nel vento, nella temperatura, nella densit\u00e0 e nella pressione. Nonostante le maree atmosferiche abbiano molto in comune con le maree oceaniche si distinguono da queste ultime per due caratteristiche chiave:\nSi noti che nonostante il calore solare sia responsabile della maggior ampiezza delle maree atmosferiche, i campi gravitazionali del Sole e della Luna provocano anch'essi maree atmosferiche. Come per gli oceani, le maree atmosferiche generate dal campo gravitazionale lunare sono molto pi\u00f9 ampie di quelle generate dal campo solare (difatti, le seconde possono essere considerate trascurabili). A livello del suolo, le maree atmosferiche possono essere localizzate come oscillazioni lievi, ma regolari della pressione superficiale con periodi di 24 e 12 ore. Tuttavia, a maggiori altitudini, le ampiezze delle maree diventano molto grandi. Nella mesosfera (altezza di ~ 50 \u2013 100\u00a0km) le maree atmosferiche possono raggiungere velocit\u00e0 di 50\u00a0m/s e sono spesso la maggior causa di movimento dell'atmosfera.\nSuddivisione: strati atmosferici.\nIn primo luogo si \u00e8 soliti suddividere l'atmosfera in tre distinte fasce in base alla sua composizione chimica:\nSi \u00e8 soliti inoltre suddividere l'atmosfera terrestre anche in base all'andamento in funzione della quota dei suoi parametri principali, tra tutti la temperatura.\nTroposfera.\n\u00c8 lo strato in cui si verificano quasi tutti i fenomeni meteorologici e contiene l'80% della massa gassosa totale e il 99% del vapore acqueo: l'aria della troposfera \u00e8 riscaldata dalla superficie terrestre ed ha una temperatura che diminuisce con l'altitudine fino ai circa \u221255\u00a0\u00b0C della tropopausa. L'aria degli strati pi\u00f9 bassi, che tende a salire, genera grandi correnti convettive da cui hanno origine venti equatoriali costanti (gli alisei); questo effetto si unisce al cosiddetto \"effetto Coriolis\" dovuto alla rotazione terrestre, generando il resto della circolazione atmosferica e le perturbazioni atmosferiche.\nLa troposfera ha uno spessore variabile a seconda della latitudine: ai poli \u00e8 spessa mediamente 8\u00a0km mentre 20\u00a0km all'equatore. La pressione atmosferica decresce con l'altitudine secondo una legge in prima approssimazione esponenziale; oltre i 7\u20138\u00a0km di quota la pressione \u00e8 tanto bassa che non \u00e8 pi\u00f9 possibile respirare senza l'uso di maschere collegate a bombole di ossigeno. Salendo in quota oltre i 5\u00a0km, oltre a pressione e temperatura, diminuisce anche il contenuto di vapore acqueo dell'aria, mentre per quote inferiori ai 5\u00a0km l'umidit\u00e0 aumenta con la distanza dal suolo. A un certo punto la temperatura si stabilizza a \u221255\u00a0\u00b0C circa: \u00e8 la tropopausa, la zona di transizione fra troposfera e stratosfera.\nLa parola \"troposfera\" deriva dal greco \u03c4\u03c1\u03cc\u03c0\u03bf\u03c2 (\"tr\u00f3pos\") che significa \"variazione, cambiamento\" proprio perch\u00e9 all'interno di questa sfera si trovano tutti quei moti d'aria verticali e orizzontali che rimescolano l'atmosfera stessa e che caratterizzano il mutevole tempo atmosferico.\nLa troposfera \u00e8 inoltre il luogo della vita oltre che dei fenomeni meteorologici: tutte le piante e tutti gli esseri viventi vivono in essa utilizzando alcuni dei gas che la costituiscono, oltre a beneficiare della radiazione solare incidente.\nStratosfera.\n\u00c8 lo strato atmosferico che sta al di sopra della troposfera e arriva a un'altezza di 50\u201360\u00a0km. Qui avviene un fenomeno chiamato inversione termica: mentre nella troposfera la temperatura diminuisce con l'altezza, nella stratosfera aumenta, fino alla temperatura di 0\u00a0\u00b0C. Questo fenomeno \u00e8 dovuto alla presenza di uno strato di ozono (molecola di ossigeno triatomica), l'ozonosfera, che assorbe la maggior parte delle radiazioni solari ultraviolette (UV) (circa il 99%). In alcuni punti dell'ozonosfera lo strato di ozono si \u00e8 assottigliato (fenomeno del buco nell'ozono, scoperto nella zona antartica) al punto tale che non offre pi\u00f9 un'efficace protezione ai raggi ultravioletti che, in queste condizioni, riescono a raggiungere in grande quantit\u00e0 il suolo terrestre.\nQuesti raggi causano seri danni ai vegetali e in generale a tutti gli esseri viventi. I danni all'uomo possono essere tumori alla pelle e cecit\u00e0, a causa di danni irreversibili alla retina. Nella stratosfera le componenti sono sempre pi\u00f9 rarefatte, il vapore acqueo e il pulviscolo atmosferico diminuiscono; esistono ancora alcuni rari fenomeni meteorologici e certi particolari tipi di nubi (ad esempio le nubi madreperlacee).\nMesosfera.\nIn questa zona, che va dai 50 ai 90\u00a0km di quota, l'atmosfera non subisce pi\u00f9 l'influsso della superficie terrestre ed \u00e8 costante a tutte le latitudini. Essa \u00e8 caratterizzata da una accentuata rarefazione degli elementi gassosi e da un graduale aumento di quelli pi\u00f9 leggeri a scapito di quelli pi\u00f9 pesanti. In questa parte dell'atmosfera la temperatura riprende a diminuire con l'altezza e raggiunge il valore minimo, variabile tra i \u221270 e i \u221290\u00a0\u00b0C, intorno agli 80\u00a0km; a questa quota si possono osservare a volte le nubi nottilucenti, costituite probabilmente di cristalli di ghiaccio e minutissime polveri: esse sono visibili durante l'estate, al crepuscolo e si presentano come nubi sottili e brillanti, intensamente illuminate dagli ultimi raggi del Sole. L'osservazione di queste nubi mostra che nell'alta mesosfera esiste un complesso sistema di correnti aeree, ad andamento variabile, che dovrebbero raggiungere velocit\u00e0 fino a .\nConnesse a questi moti sono le variazioni di altezza della mesopausa, come avviene anche nella tropopausa e nella stratopausa. In queste condizioni i gas si stratificano per diffusione e la composizione chimica media dell'aria inizia a variare con la quota. Il biossido di carbonio scompare rapidamente, il vapore acqueo ancora pi\u00f9 in fretta e anche la percentuale di ossigeno inizia a diminuire con la quota. Aumentano le percentuali di gas leggeri come elio e idrogeno. L'effetto riscaldante dell'ozono \u00e8 terminato e la temperatura diminuisce sempre pi\u00f9 con la quota fino a stabilizzarsi al limite superiore della mesosfera (\u221280\u00a0\u00b0C nella mesopausa).\nIn questo strato hanno origine le \"stelle cadenti\", cio\u00e8 i piccoli meteoriti che di solito non riescono a raggiungere la superficie terrestre e bruciano prima di raggiungere la Terra, lasciando scie luminose. Oltre la mesopausa, alla quota di circa 100\u00a0km, l'aria \u00e8 tanto rarefatta da non opporre una resistenza tangibile al moto dei corpi, e diventa possibile muoversi con il \"moto orbitale\". Per questo motivo, in astronautica la mesosfera viene considerata il confine con lo spazio interplanetario.\nTermosfera.\nLa termosfera \u00e8 lo strato successivo alla mesosfera. La temperatura, dopo l'abbassamento avvenuto nella mesosfera, torna a crescere con la quota. Alcuni dati sperimentali affermano che a un'altezza di circa 300\u00a0km la temperatura sarebbe di 1\u00a0000\u00a0\u00b0C. Paradossalmente gli astronauti che si trovano a questa altezza necessitano di indossare delle tute riscaldate per non morire di freddo nonostante il gas circostante abbia una temperatura superiore a quella della tuta e quindi le ceda calore. Questo perch\u00e9 a causa della ridotta densit\u00e0 del gas, la \"quantit\u00e0\" di calore che questo \u00e8 in grado di fornire alla tuta \u00e8 nettamente inferiore a quella che la tuta perde per irraggiamento.\nIonosfera.\nLa ionosfera \u00e8 lo strato di atmosfera in cui i gas atmosferici sono fortemente ionizzati: \u00e8 costituita dagli strati esterni dell'atmosfera, esposti alla radiazione solare diretta che strappa gli elettroni dagli atomi e dalle molecole. Contiene, nel suo insieme, una frazione minima della massa gassosa atmosferica, circa l'1% solamente (\u00e8 estremamente rarefatta), ma ha uno spessore di alcune centinaia di chilometri e assorbe buona parte delle radiazioni ionizzanti provenienti dallo spazio. La temperatura in questo strato sale con l'altitudine, per l'irraggiamento solare, e arriva ai 1\u00a0700\u00a0\u00b0C al suo limite esterno.\nHa una struttura a bande, divise durante il giorno dalla forte radiazione solare che ionizza preferenzialmente gas diversi a quote diverse: durante la notte alcune di queste bande si fondono insieme, aumentando la riflettivit\u00e0 radio della ionosfera. Al confine fra mesosfera e ionosfera hanno luogo le aurore polari. La composizione chimica \u00e8 ancora simile a quella media, con una predominanza di azoto e ossigeno, ma cambia sempre pi\u00f9 con l'altitudine. A circa 550\u00a0km di quota, questi due gas cessano di essere i componenti principali dell'atmosfera, e vengono spodestati da elio e idrogeno. La ionosfera riveste una grande importanza nelle telecomunicazioni perch\u00e9 \u00e8 in grado di riflettere le onde radio, aiutandole a propagarsi oltre la portata visibile: tra i 60 e gli 80\u00a0km vengono riflesse le onde lunghe, tra i 90 e i 120 le onde medie, tra i 200 e i 250 le onde corte, tra i 400 e i 500\u00a0km le onde cortissime.\nEsosfera.\n\u00c8 la parte pi\u00f9 esterna dell'atmosfera terrestre, dove la composizione chimica cambia radicalmente. L'esosfera non ha un vero limite superiore sfumando progressivamente verso lo spazio interplanetario e arrivando a comprendere parte delle fasce di van Allen. I suoi costituenti, come gi\u00e0 detto, sono perlopi\u00f9 idrogeno ed elio, in maggioranza particelle del vento solare catturate dalla magnetosfera terrestre (l'idrogeno qualora emesso dalla Terra non raggiunge tale altezza: si ossida in acqua perlomeno raggiunta l'ozonosfera).\nTramite metodi di osservazione indiretti e da calcoli teorici si ricava che la temperatura dell'esosfera aumenta con l'altezza fino a raggiungere, se non addirittura superare, i 2\u00a0000\u00a0\u00b0C (di temperatura cinetica). A causa di questa temperatura, alcune delle molecole presenti raggiungono la velocit\u00e0 di fuga terrestre () e sfuggono dall'atmosfera, perdendosi nello spazio.\nLo strato pi\u00f9 esterno e rarefatto che fa parte dell'esosfera \u00e8 detto geocorona e si potrebbe estendere fino ai 630\u00a0000\u00a0km.\nStoria ed evoluzione.\nL'attuale composizione chimica dell'atmosfera \u00e8 il risultato di un'evoluzione della stessa sin dai tempi primordiali: l'attivit\u00e0 vulcanica, la fotosintesi, l'azione della radiazione solare, i processi ossidativi e l'attivit\u00e0 microbica hanno modificato nel tempo la composizione fino al raggiungimento dell'equilibrio attuale. La prima atmosfera creatasi intorno al pianeta Terra durante la sua formazione era probabilmente costituita dai gas presenti nella nebulosa che ha dato origine al sistema solare, attratti dalla forza di gravit\u00e0 del neonato pianeta. Questa atmosfera doveva essere costituita principalmente da idrogeno (H2), insieme con altri gas come vapore acqueo (H2O), metano (CH4) e ammoniaca (NH3). Dal momento in cui il vento solare del neonato Sole ha spazzato via quel che rimaneva della nebulosa solare, per\u00f2, con ogni probabilit\u00e0 questa atmosfera primaria \u00e8 stata spazzata via anch'essa.\nLa seconda atmosfera del nostro pianeta potrebbe essersi formata dai gas rilasciati, tramite reazioni chimiche, dai materiali solidi che componevano il neonato pianeta Terra. Se la miscela di gas rilasciati era simile a quella rilasciata dal magma durante le eruzioni vulcaniche, questa atmosfera primordiale avrebbe dovuto essere composta principalmente da vapore acqueo (H2O), azoto (N2) e anidride carbonica (CO2). Modelli alternativi, basati sullo studio dei gas rilasciati dall'impatto dei meteoriti sulla Terra in formazione, portano a descrivere un'atmosfera primordiale composta da metano (CH4), idrogeno (H2), vapore acqueo (H2O), azoto (N2) e ammoniaca (NH3).\nIn seguito al grande impatto che, secondo le teorie pi\u00f9 accreditate, ha dato origine alla Luna, l'atmosfera terrestre deve aver subito notevolissimi cambiamenti. Molte rocce provenienti sia dalla Terra sia dal corpo impattante evaporarono, e questo vapore and\u00f2 ad aggiungersi ai gas presenti nell'atmosfera terrestre per molti anni. Il raffreddamento a seguito del grande impatto port\u00f2 le sostanze a pi\u00f9 alto punto di ebollizione a condensare, formando un oceano di magma sovrastato da un'atmosfera ricca di idrogeno (H2), monossido di carbonio (CO), vapore acqueo (H2O) e anidride carbonica (CO2). Successivamente, con l'abbassarsi della temperatura, l'oceano di magma si solidific\u00f2, e anche il vapore acqueo pot\u00e9 condensare e formare gli oceani, al di sotto di una densa atmosfera di anidride carbonica. Questa, col passare del tempo, reag\u00ec con le rocce dei fondali oceanici formando carbonati, che vennero via via subdotti dall'attivit\u00e0 tettonica. Nel giro di 20 - 100 milioni di anni dall'impatto, la maggior parte dell'anidride carbonica presente sarebbe cos\u00ec stata sequestrata all'interno del mantello.\nNell'eone Archeano, l'atmosfera era probabilmente composta da azoto (N2) e circa 10% di anidride carbonica (CO2), insieme vapore acqueo (H2O) e a modeste quantit\u00e0 (0,1% o pi\u00f9) di idrogeno (H2). Con l'avvento della vita e in particolare della metanogenesi, l'idrogeno \u00e8 stato via via sostituito con metano (CH4), fino a una concentrazione di almeno lo 0,1%. Il metano e l'anidride carbonica, attraverso l'effetto serra, avrebbero garantito una temperatura superficiale della Terra abbastanza alta da permettere agli oceani di rimanere liquidi, nonostante il Sole fosse meno luminoso di oggi.\nFino a 2,45 miliardi di anni fa l'atmosfera terrestre era priva di ossigeno (O2): la sua presenza nell'atmosfera moderna \u00e8 dovuta alla fotosintesi operata inizialmente da cianobatteri, ai quali si sono poi aggiunte le alghe e le piante. Man mano che i primi organismi fotosintetici liberavano ossigeno, questo andava a ossidare le rocce della superficie terrestre. Una volta esaurite le sostanze facilmente ossidabili, l'ossigeno ha iniziato ad accumularsi nell'atmosfera terrestre, inizialmente in modeste quantit\u00e0, poi (a partire da 850 milioni di anni fa) la concentrazione di ossigeno \u00e8 salita (con diverse fluttuazioni) fino ai valori attuali. L'avvento dell'ossigeno atmosferico, 2,45 miliardi di anni fa, ha probabilmente provocato l'ossidazione del metano atmosferico, e la conseguente diminuzione dell'effetto serra potrebbe aver provocato la glaciazione uroniana."}
{"id": "623657", "revid": "4929887", "url": "https://it.wikipedia.org/wiki?curid=623657", "title": "Ranierio Ranieri", "text": ""}
{"id": "623659", "revid": "124281505", "url": "https://it.wikipedia.org/wiki?curid=623659", "title": "Campionato europeo di calcio Under-17", "text": "Il Campionato europeo di calcio Under 17 \u00e8 una manifestazione calcistica per squadre nazionali che si svolge annualmente, organizzata dall'UEFA. La prima edizione si disput\u00f2 nel 1982 e vide la vittoria dell'Italia.\nFino al 2001 \u00e8 stato un evento riservato alle Nazionali Under-16."}
{"id": "623661", "revid": "767487", "url": "https://it.wikipedia.org/wiki?curid=623661", "title": "Onan", "text": "Onan \u00e8 un personaggio biblico, secondo figlio di Giuda.\nNel libro della Genesi si racconta come, secondo la legge del levirato, egli spos\u00f2 Tamar, vedova di suo fratello Er; ma poich\u00e9 secondo tale legge il figlio primogenito che ne avrebbe avuto non sarebbe stato considerato suo ma del fratello defunto, egli non volle averne e ricorse a un metodo anticoncezionale (il \"coitus interruptus\"). Dio lo pun\u00ec per la sua disobbedienza alla legge facendolo morire (Genesi ).\nDa questo episodio deriva il termine onanismo, spesso usato impropriamente anche come sinonimo di masturbazione."}
{"id": "623663", "revid": "320578", "url": "https://it.wikipedia.org/wiki?curid=623663", "title": "SS518", "text": ""}
{"id": "623664", "revid": "1305772", "url": "https://it.wikipedia.org/wiki?curid=623664", "title": "SS58", "text": ""}
{"id": "623666", "revid": "1935652", "url": "https://it.wikipedia.org/wiki?curid=623666", "title": "Penitenzieria Apostolica", "text": "La Penitenzieria Apostolica (in latino \"Paenitentiaria Apostolica\") \u00e8 il supremo tribunale della Chiesa cattolica ed \u00e8 anche il pi\u00f9 antico dicastero della Curia romana.\nFunzioni.\nLe sue competenze sono stabilite dagli articoli 117-120 della Costituzione apostolica \"Pastor Bonus\" di San Giovanni Paolo II (1988):\nOrganizzazione.\nFino al 1988 la Penitenzieria apostolica era composta, come le altre congregazioni romane, da un collegio di cardinali, in questo caso chiamati \u201cpenitenzieri\u201d, presieduti dal cardinale prefetto, che per questo dicastero assume il titolo di \u201cPenitenziere maggiore\u201d. \nLa Costituzione apostolica \"Pastor Bonus\" ha sciolto il collegio cardinalizio. Il penitenziere maggiore \u00e8 coadiuvato dal reggente e da cinque prelati: un teologo, un canonista e tre consiglieri, che costituiscono la Segnatura, cio\u00e8 i membri del tribunale. Nella penitenzieria prestano la loro opera inoltre un certo numero di funzionari e il personale ausiliario. Sono membri del Tribunale della Penitenzieria Apostolica pure i penitenzieri minori, direttamente dipendenti dal penitenziere maggiore nell'esercizio delle loro funzioni. \nA seconda dell'importanza del caso, esso viene deciso o da una risposta orale (\"oraculum vivae vocis\") del Papa o dal penitenziere maggiore o dal reggente con i suoi funzionari.\nDal 21 settembre 2013 il penitenziere maggiore \u00e8 il cardinale Mauro Piacenza, mentre il reggente \u00e8, dal 26 giugno 2012, monsignor Krzysztof J\u00f3zef Nykiel.\nCronotassi.\nPenitenzieri maggiori.\n\"Obbedienza romana (1378-1415):\"\n\"Obbedienza avignonese (1378-1429):\"\n\"Obbedienza pisana (1409-1415):\""}
{"id": "623669", "revid": "161374", "url": "https://it.wikipedia.org/wiki?curid=623669", "title": "SS305", "text": ""}
{"id": "623671", "revid": "33277", "url": "https://it.wikipedia.org/wiki?curid=623671", "title": "Penitenzieria apostolica", "text": ""}
{"id": "623695", "revid": "1272592", "url": "https://it.wikipedia.org/wiki?curid=623695", "title": "Buddhismo in Italia", "text": "Il Buddhismo in Italia \u00e8 la terza religione pi\u00f9 diffusa, dopo il Cristianesimo e l'Islam: esso conta un numero di fedeli costituito da immigrati dai Paesi asiatici.\nSecondo Martin Baumann i buddhisti in Italia rappresentano lo 0,1% della popolazione totale, mentre per CESNUR sarebbe lo 0,55%. Da considerare, visto il numero di immigrati che professano questa fede religiosa (circa 50.000 nel 2004, secondo i dati forniti dalla Caritas), che questi dati potrebbero essere ampiamente sottostimati.\nIn Italia le pi\u00f9 grandi associazioni buddhiste si sono riunite nel 2000 nell'Unione Buddhista Italiana,con sede a Roma che comprende al suo interno scuole di diverse tradizioni buddhiste (Therav\u0101da, Mah\u0101y\u0101na, Vajray\u0101na, Zen, Seon, fondata a Milano nel 1985 e riconosciuta come Ente religioso con decreto del Presidente della Repubblica nel 1991); l'UBI aderisce all'Unione Buddhista Europea e dichiara di raccogliere circa 70.000 membri, dei quali 50.000 cittadini italiani.\nSommando gli altri 85.000 fedeli della Soka Gakkai, un nuovo movimento religioso derivato dal Nichiren Sh\u014dsh\u016b giapponese, ma che non fa parte dell'UBI pur essendo membro dell'Unione Buddhista Europea, si arriverebbe a circa 332.000 buddhisti in Italia.\nStoria.\nSecondo alcune fonti il Buddhismo era praticato in Italia, per quanto marginalmente, gi\u00e0 in epoca romana. L'esistenza a quel tempo di correnti sincretiche greco-buddhiste, inoltre, rende plausibile la presenza di altre piccole comunit\u00e0 nelle province orientali dell'Impero. Tuttavia con ogni probabilit\u00e0 la tradizione and\u00f2 scomparendo dalla penisola in seguito alle persecuzioni dei culti non-abramici a partire dal IV secolo d.C.\nLa presenza contemporanea invece \u00e8 il risultato di sviluppi pi\u00f9 recenti ed in continuit\u00e0 con l'interesse sorto anche in altri paesi europei verso le religioni \"dharmiche\", inizialmente sul piano filosofico, verso la fine dell'Ottocento. \nNell'accettazione del buddhismo possiamo distinguere tre diverse fasi, seguendo le indicazioni di Martin Baumann: la prima fase \u00e8 caratterizzata dall'interesse per il buddhismo a livello per\u00f2 puramente teorico da parte di alcuni filosofi, quali Ralph Waldo Emerson, fino a Arthur Schopenhauer che \u00e8 stato definito \u201cil precursore del buddismo in Occidente\u201d.\nLa seconda fase \u00e8 data dopo la fondazione della Societ\u00e0 Teosofica nel 1875. Dopo questa data cominciano a verificarsi in Occidente vere e proprie \u201cconversioni\u201d al buddhismo. Per alcuni si tratta ancora di una religione che si contrappone al cristianesimo.\nLa terza fase del buddhismo occidentale, con la nascita di vere e proprie comunit\u00e0, comincia dopo la Prima guerra mondiale ed \u00e8 caratterizzata dal contatto sempre pi\u00f9 frequente fra maestri orientali.\nSi pu\u00f2 parlare cos\u00ec di un'esplosione di interesse per il buddhismo tibetano che va dagli anni '60-'70 soprattutto negli ambienti della controcultura hippie. Questo successo passa anche per la letteratura e il cinema, dal \"Siddartha\" di Hermann Hesse a film come \"Piccolo Buddha\" di Bernardo Bertolucci, \"Sette anni in Tibet\" e \"Kundun\". Questi spunti letterari e cinematografici - insieme con la notoriet\u00e0 del XIV Dalai Lama - hanno sicuramente favorito anche la diffusione del buddhismo in Italia.\nLa presenza buddhista in Italia comincia a farsi notare nel 1960, con la fondazione a Firenze dell'Associazione Buddhista Italiana e con la pubblicazione dal 1967 della rivista Buddhismo Scientifico. Vincenzo Piga si pone a capo dell'Unione Buddhista Italiana (U.B.I.). La firma da parte dell'allora Presidente del Consiglio Massimo D\u2019Alema dell'Intesa fra lo Stato italiano e l'U.B.I., nel 2000, pure non ancora ratificata dal Parlamento, consacra e conferma la crescita del buddhismo nel nostro Paese.\nL'Intesa tra lo stato italiano e l'Unione Buddhista Italiana \u00e8 stata ratificata l'11 dicembre 2012. L'evoluzione del buddhismo in Italia \u00e8 stata possibile anche grazie al coordinamento tra i centri buddhisti di tutte le tradizioni presenti in Italia che sentono la necessit\u00e0 di unirsi e cooperare promuovendo il dialogo interreligioso, l'incontro con le istituzioni culturali e promuovono attivit\u00e0 didattiche sul buddhismo. L'U.B.I \u00e8 stata riconosciuta come ente religioso con personalit\u00e0 giuridica e riunisce i quarantaquattro maggiori centri italiani e i loro affiliati secondo le tradizioni Theravada (sud-est asiatico) Mahayana (Estremo Oriente), Vajrayana (Tibet) che sostengono la pratica e la diffusione dell'insegnamento spirituale storico (Shakyamuni Buddha).\nNel corso degli anni sono sorti diversi templi buddhisti nelle maggiori citt\u00e0 italiane e sono stati fondati diversi monasteri e centri di meditazione: i centri di Roma, dove sono presenti il centro Zen Soto tradizionale l'Arco, diversi centri Zen Rinzai legati al centro di Engaku Taino e l'Associazione laica A.Me.Co, fondata e diretta dall'insegnante laico Corrado Pensa; Milano, dove \u00e8 presente il centro Zen Enso-ji Il Cerchio, fondato e diretto dal maestro Soto Testugen Serra; Scaramuccia, localit\u00e0 presso Orvieto, dove \u00e8 presente il monastero del Maestro Zen Rinzai Engaku Taino, Pomaia ed il centro di Comiso in Sicilia. Il Buddhismo Tibetano Vajrayana \u00e8 rappresentato tra gli altri dai centri della Via di Diamante, appartenenti alla scuola Kagyu, diffusi ormai in buona parte delle regioni italiane.\nIn Italia \u00e8 anche diffuso il buddhismo di Nichiren Daishonin un maestro vissuto in Giappone nel XIII secolo, cui l'associazione Soka Gakkai Internazionale si richiama. L'Istituto Buddista Italiano Soka Gakkai \u00e8 stato fondato nel 1998 sulle ceneri dell'Associazione Italiana Nichiren Shoshu (nata negli anni '70 e trasformatasi nel 1990, dopo la separazione dal clero della Nichiren Sh\u014dsh\u016b, in Associazione Italiana Soka Gakkai, con 13.000 membri nel 1993. \u00c8 riconosciuto come Istituto con decreto del Presidente della Repubblica nel 2000 e dichiara in quell'anno di raccogliere circa 33.000 aderenti\nAltre organizzazioni della tradizione di Nichiren, presenti in Italia ma non legate alla Soka Gakkai, sono: la \"Nichiren-sh\u016b\", che ha un proprio Tempio (Tempio Renkoji) a Cereseto; la \"Nipponzan Myohoji\", che ha provveduto all'edificazione del pi\u00f9 grande st\u016bpa presente in Italia; la Honmon Butsuryu Shu, che conta un tempio principale (Kofuji) a Firenze e diverse comunit\u00e0 sul territorio, gi\u00e0 afferente alla Japan Buddhist Federation come scuola secolare della tradizione Nichiren e che nel 2014 \u00e8 entrata a far parte dell'U.B.I.\nIl Buddhismo cinese a Roma.\nLa \"Chinatown\" di Roma \u00e8 il quartiere Esquilino, dove sorge anche il Tempio Buddhista Cinese Putuoshan dell'Esquilino, chiamato Putuoshan perch\u00e9 i fondatori provengono appunto dall'isola di Putuo. Il tempio \u00e8 frequentato dalla Comunit\u00e0 cinese di Roma e gli altri fedeli. Per\u00f2, il tempio Hua Yi Si, che \u00e8 della stessa comunit\u00e0 del tempio Putuoshan, \u00e8 quello dove vanno pi\u00f9 spesso i buddhisti di Roma. Questo \u00e8 anche il tempio pi\u00f9 grande d'Europa, e si organizzano lezioni di meditazione. ."}
{"id": "623701", "revid": "125588019", "url": "https://it.wikipedia.org/wiki?curid=623701", "title": "Coach Carter", "text": "Coach Carter \u00e8 un film del 2005 ispirato alla vera vita del coach di basket Ken Carter, diretto da Thomas Carter ed interpretato da Samuel L. Jackson.\nL'autore della sceneggiatura \u00e8 Mark Schwahn, in seguito creatore della serie televisiva di successo \"One Tree Hill\".\nTrama.\nIspirato ad una storia vera, il film narra la vicenda di Ken Carter, ex giocatore professionista di basket, che si trova ad allenare gli \"Oilers\" della Richmond High School, scuola dove, tra l'altro, ha mosso lui stesso i primi passi.\nLa squadra, formata da ragazzi appartenenti a famiglie molto povere e in alcuni casi gi\u00e0 sulla via della delinquenza, dopo le iniziali schermaglie trovano in Carter un mentore e ispiratore per un futuro migliore. Dopo duri allenamenti che porteranno la squadra a riscattarsi in campo, il coach riuscir\u00e0 a rendere consapevoli i suoi giocatori che la via per migliorare la loro vita passa attraverso l'istruzione: spingendoli a studiare e grazie alle loro capacit\u00e0 nel basket, li motiver\u00e0 a conquistare borse di studio che consentano loro di compiere studi universitari."}
{"id": "623702", "revid": "486946", "url": "https://it.wikipedia.org/wiki?curid=623702", "title": "Classe Oliver Hazard (fregata)", "text": ""}
{"id": "623704", "revid": "124306423", "url": "https://it.wikipedia.org/wiki?curid=623704", "title": "Comet", "text": ""}
{"id": "623705", "revid": "122859608", "url": "https://it.wikipedia.org/wiki?curid=623705", "title": "Classe Sa'ar 3", "text": "Le motocannoniere lanciamissili della Classe Sa'ar 3 (ebraico: \u05e1\u05e2\u05e8, italiano: tempesta) sono state l'ultima evoluzione delle Sa'ar costruite in Francia dai Chantiers de Normandie di Cherbourg su progetto tedesco dei cantieri L\u00fcrssen per la Marina militare israeliana e rappresentano un miglioramento del tipo Sa'ar 2. Rispetto alle unit\u00e0 del tipo precedente vennero eliminati il sonar e ogni armamento antisommergibile e vennero eliminati anche i cannoni da 40/70 che facevano parte dell'armamento delle due serie precedenti: al posto del cannone prodiero venne installato un cannone singolo da 76mm Compatto di nuova generazione di fabbricazione italiana, costruito dalla Oto Melara di La Spezia e gli altri due pezzi da 40/70, collocati posteriormente alla sovrastruttura vennero sostituiti da due lanciamissili tripli per missili Gabriel. Per il resto le \"Sa'ar III\" erano uguali alle serie precedenti, con lo scafo in acciaio e la sovrastruttura in lega leggera ed erano equipaggiate con motori Maybach sovralimentati, che erogavano in totale 13600 CV, consentendo alle unit\u00e0 di raggiungere velocit\u00e0 di oltre 40 nodi.\nL'elettronica era costituita da radar di navigazione e ricerca Thomsom C5f Nettuno, radar di tiro Selenia Orion e da una suite per la guerra elettronica notevole per i tempi e per unit\u00e0 di questo tipo e che avrebbe fatto la differenza quando in occasione della guerra del Kippur queste unit\u00e0 hanno fonteggiato unit\u00e0 omologhe dei paesi arabi.\nUnit\u00e0.\nLe unit\u00e0 del tipo Sa'ar 3 furono sei, entrate in servizio nel 1970:\nTutte le unit\u00e0 navali sono state ritirate dal servizio. Nel 1988 \"\"Hez\" e \"Hanit\" vennero vendute al Cile e nella Marina cilena vennero ribattezzate rispettivamente \"Covadonga\" e \"Iquique\".\nL'affare Cherbourg.\nLe navi di questa classe furono al centro di un caso diplomarico tra Francia e Israele. In seguito alla guerra dei sei giorni il presidente francese De Gaulle decret\u00f2 l'embargo delle armi ad Israele, ma tale clausola al momento escludeva queste imbarcazioni il cui contratto era stato siglato precedentemente e che dovevano essere consegnate prive di armamento.\nLe cose per\u00f2 alla fine del 1968 presero una piega pi\u00f9 grave per gli israeliani. Il 26 dicembre due terroristi del Fronte Popolare per la Liberazione della Palestina avevano attaccato un aereo della compagnia di bandiera israeliana El Al all'aeroporto di Atene, uccidendo un meccanico israeliano, causando l'immediata rappresaglia delle Forze di Difesa Israeliane, che la notte del 29 dicembre attaccarono l'aeroporto libanese di Beirut, distruggendo al suolo 14 aerei appartenenti alla \"Lebanese International Airways\", alla Middle East Airlines e alla Trans Mediterranean Airways.\nIn seguito al verificarsi di questo attacco De Gaulle dichiar\u00f2 che l'embargo sarebbe stato totale e questo significava anche per le navi in consegna a Cherbourg che erano gi\u00e0 state pagate dal governo israeliano. Il 14 gennaio 1969 intanto, una settimana dopo che era stato decretato l'embargo, l'ultima nave del tipo \"Sa'ar 2\" e la \"Sa'ar\"\", prima unit\u00e0 del tipo \"Sa'ar 3\", con i loro equipaggi a bordo, dopo avere issato la bandiera israeliana, lasciarono il porto con il loro equipaggio per dirigersi verso Israele. Le autorit\u00e0 portuali di Cherbourg infatti ricevettero una lettera di istruzioni da Parigi solamente due giorni dopo che le navi avevano lasciato il porto della cittadina francese e mentre volavano accuse tra il governo di Parigi e le autorit\u00e0 portuali di Cherbourg, la costruzione delle ultimi cinque motovedette \u00e8 proseguita come se nulla fosse accaduto, con la supervisione del personale israeliano, e quando le navi erano ormai pronte, forze militari francesi ed autorit\u00e0 doganali, infastidite da accuse di negligenza e complicit\u00e0 tennero d'occhio le navi.\nGli israeliani non avevano alcuna intenzione di rinunciare alle loro imbarcazioni, e avrebbero cercato in tutti i modi di ottenerle, ma Israele non voleva peggiorare i rapporti diplomatici con la Francia gi\u00e0 molto complicati per la questione, inoltre in quel momento la guerra di logoramento era in pieno svolgimento, e gli egiziani non avevano difficolt\u00e0 di ottenere armamenti avanzati dai sovietici, mentre le cinque motovedette erano bloccate e gli ordini dei missili Mirage, gi\u00e0 pagati dagli israeliani, inevasi. Gli israeliani decisero cos\u00ec di prendersi le imbarcazioni in un modo da non insospettire i francesi.\nIl governo israeliano organizz\u00f2 l'Operazione Noah e con abile mossa la notte di Natale del 1969 le cinque motovedette israeliane lasciarono il porto francese per dirigersi verso Israele.\nServizio.\nLe \"Sa'ar 3\" ebbero il loro battesimo del fuoco in occasione della guerra del Kippur. Nella notte del 6-7 ottobre 1973 due motovedette della classe, \"\"Hanit\" \u00e8 \"Ga'ash\" furono tra le unit\u00e0 navali che presero parte alla battaglia di Latakia in cui le unit\u00e0 israeliane affondarono tutte le unit\u00e0 siriane che le fronteggiavano. La \"Hanit\", nave insegna del comandante della missione di Michael Barkai, nel corso del combattimento affond\u00f2 con il suo cannone da 76mm una torpediniera siriana. In totale gli israeliani affondarono tre motocannoniere armate di missili Styx del tipo Osa e Komar, una torpediniera e un dragamine.\nIl 9 ottobre altre due unit\u00e0 della classe, \"Herev\" e \"Soufa\" presero parte alla battaglia di Damietta in cui le motovedette israeliane si fronteggiarono con quattro omologhe egiziane della classe Osa. Nello scontro la \"Herev\" venne danneggiata e costretta a ritirarsi dal combattimento insieme ad un'altra unit\u00e0 israeliana del tipo Reshev la \"Keshet\"\". Lo scontro si concluse con tre motovedette egiziane affondate a fronte di due unit\u00e0 israeliane danneggiate.\nL'esito dei due scontri assicurava agli israeliani la superiorit\u00e0 navale. Nel giro di pochi giorni la Marina Israeliana fu in grado di dimostrare non solo il proprio ruolo, generalmente sminuito rispetto alla preponderanza degli altri corpi dell'IDF (esercito e aviazione), ma anche la propria presenza dominante nel Mar Mediterraneo sud-orientale. L'aiuto di nuove tecnologie sviluppate interamente in Israele aveva dato modo di provare anche la bont\u00e0 dell'apparato industriale israeliano, che usciva, per molti versi, dall'aiuto progettuale e produttivo degli Stati Uniti.\nAmmodernamenti.\nLe unit\u00e0 vennero modificate nell'armamento rispetto alla configurazione originale con l'eliminazione del lanciamissile triplo dei missili Gabriel posto immediatamente dietro la sovrastruttura, sostituito da uno o due lanciamissili binati per missili Harpoon.\nCollegamenti esterni.\nSa'ar 1 / Sa'ar 2 / Sa'ar 3"}
{"id": "623708", "revid": "33277", "url": "https://it.wikipedia.org/wiki?curid=623708", "title": "Sigle degli ordini religiosi cattolici", "text": ""}
{"id": "623711", "revid": "26891", "url": "https://it.wikipedia.org/wiki?curid=623711", "title": "USS Brooklyn (ACR-3)", "text": ""}
{"id": "623712", "revid": "729019", "url": "https://it.wikipedia.org/wiki?curid=623712", "title": "Strada statale 56 di Gorizia", "text": "La ex strada statale 56 di Gorizia (SS 56), ora strada regionale 56 di Gorizia (SR 56), \u00e8 una strada regionale del Friuli-Venezia Giulia che collega Udine a Gorizia.\nStoria.\nLa strada statale 56, in origine detta \"di Aidussina\", venne istituita nel 1928 con il seguente percorso: \"Gorizia - Aidussina - Zolla - Confine jugoslavo verso Kalce.\" Nel 1932 il tracciato della strada venne prolungato da Gorizia a Udine, e la strada assunse la nuova denominazione \"di Gorizia e di Aidussina\". Nel 1942, in seguito all'annessione del territorio sloveno, la strada statale 56 venne prolungata dall'ex confine italo-jugoslavo alla localit\u00e0 di Kalce, dove confluiva nella SS 58. In seguito alla modifica dei confini conseguente al trattato di Parigi del 1947, gran parte della strada venne assegnata alla Jugoslavia. La Slovenia l'ha poi classificata come strada regionale 444.\nPercorso.\nLa strada \u00e8 il continuo della statale 676 Tangenziale Sud di Udine In un rond\u00f2 nella quale inizia anche la strada regionale 352 per Grado e Palmanova. Taglia la pianura orientale friulana attraverso Buttrio, Manzano e San Giovanni al Natisone (il cosiddetto Triangolo della sedia). Superato il fiume Iudrio, entra in provincia di Gorizia. Passa la citt\u00e0 di Cormons, poi le localit\u00e0 di Capriva del Friuli, Mossa e Lucinico per terminare a Gorizia in piazzale Divisione Gorizia. Caratteristica della strada \u00e8 il fatto di non passare nei centri urbani, ma di evitarli superandoli all'esterno.\nPassando per il Triangolo della sedia, il pi\u00f9 importante distretto industriale friulano, subisce un pesante traffico commerciale che dovrebbe venir ridotto dalla costruzione in breve di una nuova strada ad essa parallela, ma a valle delle localit\u00e0 interessate, avente come scopo il collegamento rapido con l'autostrada A23.\nDal 1\u00ba gennaio 2008 la competenza sull'intera arteria \u00e8 passata alla regione Friuli-Venezia Giulia che la gestisce tramite la Friuli Venezia Giulia Strade S.p.A."}
{"id": "623713", "revid": "1305772", "url": "https://it.wikipedia.org/wiki?curid=623713", "title": "SS56", "text": ""}
{"id": "623715", "revid": "991694", "url": "https://it.wikipedia.org/wiki?curid=623715", "title": "Chiese evangeliche in Italia", "text": ""}
{"id": "623720", "revid": "122859958", "url": "https://it.wikipedia.org/wiki?curid=623720", "title": "Classe Sa'ar IV", "text": "Le unit\u00e0 della classe Sa'ar IV o classe Reshef sono delle unit\u00e0 litoranee d'attacco veloci entrate in servizio nel Corpo navale israeliano costruite in Israele successivamente alle dodici unit\u00e0 della classe Classe Sa'ar progettate dai cantieri tedeschi Lurssen e costruite in Francia dai Chantiers de Normandie di Cherbourg. Il loro progetto ha previsto un sostanzioso incremento di dislocamento e dimensioni rispetto alle precedenti Sa'ar, con le quali non hanno pi\u00f9 molto in comune. La lunghezza e il dislocamento che nelle unit\u00e0 precedenti erano di 45 metri e di 250 tonnellate nella Sa'ar 4 sono rispettivamente di 58 metri e 450 tonnellate. Tutte le unit\u00e0 disponevano di aria condizionata. Le unit\u00e0 di questa classe, classificate come motocannoniera missilistiche, rappresentano una sorta di piccole corvette e furono costruite con un'ampia possibilit\u00e0 di sviluppo.\nL'armamento artiglieresco era inizialmente costituito da due cannoni 76/62 Compatto di fabbricazione italiana, della Oto Melara di La Spezia, uno prodiero e l'altro poppiero. In seguito su alcune unit\u00e0 il cannone di prora \u00e8 stato sostituito da un sistema CIWS Phalanx Mk.15; l'armamento leggero era costituito da due mitragliere Oerlikon da 20mm e due mitragliatrici da 12,7 mm M2. L'armamento missilistico era inizialmente costituito da sei missili antinave Gabriel di fabbricazione israeliana in due lanciamissili tripli brandeggiabili, in seguito sostituiti su alcune unit\u00e0 da otto missili Harpoon in due lanciamissili quadrupli fissi. Le unit\u00e0 erano dotate di centrale di comando e controllo, dotazioni ECM e radar di navigazione e ricerca aerea e di superficie e radar di tiro \"Orion\" di fabbricazione italiana.\nLa propulsione costituita da quattro motori diesel MTU 16V396 TB82 dalla potenza totale di 13000 CV, collegati a quattro assi assi che spingono le unit\u00e0 ad una velocit\u00e0 di 33 nodi con un'autonomia di 4800 miglia a 19 nodi o 2200 miglia a 30 nodi.\nUnit\u00e0.\nLe unit\u00e0 costruite furono dieci, delle quali solo due allestite in tempo per partecipare alla guerra del Kippur. Alcune unita sono state successivamente cedute a marine estere, ma prive dei missili Harpoon.\nServizio.\nLe prime unit\u00e0 della classe \"Sa'ar IV\" entrarono in servizio nel 1973 ed ebbero il loro battesimo del fuoco in occasione della guerra del Kippur. Nella notte del 6-7 ottobre 1973 la capoclasse \"Reshev\" prese parte alla battaglia di Latakia in cui le unit\u00e0 israeliane affondarono tutte le unit\u00e0 siriane che le fronteggiavano. In totale gli israeliani affondarono tre motocannoniere armate di missili Styx del tipo Osa e Komar, una torpediniera e un dragamine. La \"Reshev\" \u00e8 stata anche la prima nave israeliana a colpire con un missile una nave nemica. A comandare l'imbarcazione era Micha Ram, che in futuro, dal 1989 al 1992, avrebbe ricoperto l'incarico di comandante in capo del corpo navale israeliano.\nIl 9 ottobre la stessa capoclasse \"\"Reshev\" e la gemella \"Keshet\" presero parte alla battaglia di Damietta in cui le motovedette israeliane si fronteggiarono con quattro omologhe egiziane della classe Osa. Nello scontro la \"Keshet\" in seguito a delle avarie venne costretta a ritirarsi dal combattimento insieme ad un'altra unit\u00e0 tipo Sa'ar II la \"Herev\"\". Lo scontro si concluse con tre motovedette egiziane affondate a fronte di due unit\u00e0 israeliane danneggiate. Le due unit\u00e0 erano state destinate a Eilat per il controllo del golfo di Aqaba e la loro partenza pe effettuare il periplo del continente africano era prevista per il 15 ottobre, ma lo scoppio del conflitto costrinse le due navi e restare nelle acque del Mediterraneo.\nL'esito dei due scontri assicur\u00f2 agli israeliani la superiorit\u00e0 navale. Nel giro di pochi giorni la Marina Israeliana era stata in grado di dimostrare non solo il proprio ruolo, generalmente sminuito rispetto alla preponderanza degli altri corpi dell'IDF (esercito e aviazione), ma anche la propria presenza dominante nel Mar Mediterraneo sud-orientale. L'ausilio delle nuove, tecnologie sviluppate interamente in Israele, aveva dato modo di provare anche la bont\u00e0 dell'industria militare israeliano, che usciva, per molti versi, dall'aiuto progettuale e produttivo degli Stati Uniti.\nLe due navi, insieme alle altre unit\u00e0 della flotta israeliane nel corso del conflitto hanno bombardato le postazioni costiere egiziane e siriane, tra cui il 12 novembre il bombardamento dell'importante raffineria siriana di Baniyas.\nDopo la guerra, nell'aprile del 1974 le due unit\u00e0 furono inviate nel Mar Rosso al fine di aumentare la presenza navale in tale scenario, raggiungendo Eilat dopo 35 giorni di viaggio, avendo circumnavigato l'Africa e percorso 12790 miglia.\nLe altre unit\u00e0 della classe entrarono in servizio nel corso degli anni settanta.\nNel 1982 le Sa'ar IV hanno partecipato all'Operazione Pace in Galilea bombardando le postazioni costiere giornaliere allo scopo di agevolare gli sbarchi delle truppe a Sidone.\nTra il 1994 e il 1998 tre unit\u00e0 della classe i cui nomi erano \"Kidon\" \"Tarshish\" e \"Yaffo\" sono state smantellate e i vari sistemi montati sullo scafo di tre della classe Sa'ar 4.5 a cui era stato assegnato lo stesso nome. Lo scafo della \"Kidon\" venne affondato nel 1997 davanti Shavei Zion come attrazione subacquea e come ricordo degli uomini dello Shayetet 13 caduti in Libano. Lo scafo della \"Tarshish\" venne venduto al Cile e la nave ribattezzata \"Papudo\" venne cannibalizzata per le altre unit\u00e0 che il Cile aveva acquistato da Israele.\nLe ultime due unit\u00e0 rimaste in servizio \"Nitzachon\" e \"Atzmaut\" vennero riconvertite in navi antisommergibile. Le due unit\u00e0 vennero dotate di quattro tubi lanciasiluri da 324mm per siluri leggeri Mk 44 o Mk 46 e sonar a profondit\u00e0 variabile. Per far posto alle nuove apparecchiature \u00e8 stato necessario eliminare in cannone poppiero da 76mm e realizzare all'estremit\u00e0 poppiera una struttura che potesse accogliere il sonar filabile.\nCessione al altre marine.\nLa \"Romach\", varata nel 1973 ed entrata in servizio nel 1974, terza unit\u00e0 della classe ad entrare il servizio, nel 1979 venne ceduta al Cile. La nave ribattezzata \"Casma\" innalz\u00f2 la bandiera cilena l'8 novembre del 1979, raggiungendo il Cile il 13 dicembre dello stesso anno ed \u00e8 stata la prima motocannoniera missilistica della Marina cilena. L'unit\u00e0 venne assegnata alla \"III Zona Naval\" con base a Punta Arenas, successivamente l'imbarcazione dal 1990 al 1999 \u00e8 stata assegnata alla \"IV Zona Naval\" con base operativa nella citt\u00e0 di Iquique.\nIl 30 dicembre 1980 nella base di Eilat \u00e8 avvenuta la cerimonia di consegna della \"Keshet\" al Cile. L'imbarcazione ribattezzata \"Chipana\" \u00e8 salpata verso il Cile nel gennaio 1981 giungendo a destinazione nel febbraio successivo, ricevendo la bandiera da combattimento a Punta Arenas il 5 novembre 1982.\nLe due unit\u00e0 nel 1988 sono state affiancate dalle motovedette \"Hez\" e \"Hanit\" del tipo Sa'ar III che nella Marina cilena vennero ribattezzate rispettivamente \"Covadonga\" e \"Iquique\".\nLa capoclasse \"Reshev\" venne acquistata dal Cile e la cerimonia di consegna avvenne ad Haifa il 1\u00ba giugno 1997. La nave, ribattezzata \"Angamos\", dopo aver navigato attraverso il Mediterraneo, l'Atlantico, il Mar dei Caraibi e aver attraversato il canale di Panama ha raggiunto il successivo 29 giugno la sua base di Iquique.\nDal 2000 le tre Sa'ar IV della Marina cilena hanno la loro base a Punta Arenas inquadrate nel \"Comando de Misileras Sur\".\nAltre due navi nel 2000 vennero cedute allo Sri Lanka.\nVarianti.\nLa Guardia Costiera greca utilizza tre unit\u00e0 Sa'ar IV armate con un cannone da 30mm ed equipaggiate con una gru in coperta nello spazio riservato ai missili, mentre il Sudafrica ha acquisito una versione della Classe Sa'ar IV modificata.\nClasse Warrior.\nLa classe Warrior, conosciuta all'epoca dell'Apartheid come classe Minister costituisce una variante della Sa'ar IV realizzata per il Sudafrica. Le navi sono delle Sa'ar IV in versione di attacco rapido. Il contratto per la costruzione di queste navi venne firmato nel 1974 con tre unit\u00e0 da costruire in Israele e tre in sudafrica nei cantieri Sandock Austral di Durban con un'opzione per altre tre unit\u00e0 negli anni seguenti. L'embargo sulla vendita delle armi decretato contro il Sudafrica il 4 novembre 1977 che significava la rinuncia a un sottomarino e alle corvette Classe A-69 che erano state ordinati alla Francia, spinse il governo sudafricano a ordinare la costruzioni delle altre tre unit\u00e0 opzionali da costruire in Sudafrica e furono cos\u00ec nove in totale le unit\u00e0 costruite per il Sudafrica.\nLe navi costruite in Israele, partirono verso il Sudafrica con la bandiera israeliana e vennero scortate fino allo stretto di Gibilterra; non avendo sufficiente autonomia per percorrere le 7000 miglia che separavano Israele dal Sudafrica, dovettero essere rifornite da una nave da rifornimento sudafricana durante il loro trasferimento, poich\u00e9 nessuno Stato africano avrebbe loro consentito di attraccare per rifornimento.\nLe navi erano armate di due 76 mm Compatto due mitragliere Oerlikon da 20mm, due mitragliatrici da 12,7 mm e sei o otto missili \"Scorpion\", versione sudafricana del missile Gabriel, costruita su licenza in Sudafrica.\nSolamente due unit\u00e0 della classe sono ancora in servizio.\nLe unit\u00e0 della classe all'epoca della loro entrata in servizio portavano i nomi di ministri sudafricani e hanno cambiato i loro nomi nel 1997 in occasione del 75\u00ba anniversario della istituzione della Marina Sudafricana.\nLe motovedette SAS Jan Smuts (P1561) e SAS Frans Erasmus (P1565) raggiunsero la notoriet\u00e0 per avere intercettato il Gruppo da battaglia della portaerei Nimitz scortata dagli incrociatori a propulsione nucleare California e Texas. L'incidente \u00e8 avvenuto il 14 gennaio 1980 \u00e8 stato causa di attrito diplomatico tra i due stati, anche se \u00e8 stato successivamente minimizzato da entrambe le parti.\nSecondo quanto \u00e8 stato reso noto pubblicamente sull'incidente, le due unit\u00e0 sudafricane si mossero per intercettare il gruppo di unit\u00e0 americane che aveva doppiato il Capo di Buona Speranza, senza essere state a loro volta identificate, e conseguentemente la \"Nimitz\" dovette adottare azioni evasive. Il rapporto ufficiale sui fatti ha semplicemente dichiarato che il Sudafrica si riservava il diritto di monitorare da vicino tutte le navi da guerra straniere di passaggio lungo la costa. Anche se non \u00e8 mai stato ammesso, sembra probabile che le unit\u00e0 americane siano state colte di sorpresa dall'arrivo inaspettato e ad alta velocit\u00e0 (oltre 34 nodi) delle due motovedette che sfrecciavano ad alta velocit\u00e0 attraverso le unit\u00e0 navali del gruppo di battaglia."}
{"id": "623725", "revid": "3115", "url": "https://it.wikipedia.org/wiki?curid=623725", "title": "Classe Sa'ar 5", "text": "Le corvette classe Saar 5, costruite in tre esemplari, rappresentano la parte finale dell'evoluzione dei modelli Saar (il precedente \u00e8 Saar 4.5), con una tale riprogettazione che esse non possono pi\u00f9 essere considerate motocannoniere, ma semmai corvette. La loro costruzione \u00e8 stata effettuata negli Stati Uniti nei cantieri \"Ingalls Shipbuilding\", ma i sistemi di combattimento sono stati installati in Israele.\nUnit\u00e0.\nI nomi delle unit\u00e0 sono:\nCaratteristiche.\nIl dislocamento oltrepassa le 1000 tonnellate, e d\u00e0 modo di realizzare una nave con caratteristiche avanzate, accorgimenti stealth, cannone da 76\u00a0mm o CIWS Phalanx a prua, due lanciatori quadroupli per missili Harpoon nella versione con gittata di 130\u00a0km e 8 lanciatori singoli per missili Gabriel con testata da 100\u00a0kg in funzione antinave, 2 complessi da 32 missili Barak a lancio verticale per la difesa aerea a prua e poppa, altre attrezzature e armi, nonch\u00e9 un elicottero ricoverabile nell'hangar poppiero. La nave \u00e8 dotata anche di due lanciasiluri installati a mezzanave. L'elicottero usato dalla Marina Israeliana \u00e8 l'A\u00e8rospatiale SA 365 Dauphin, ma la nave pu\u00f2 operare anche velivoli di tipo Kaman SH-2F o Sikorsky S-76N ma anche gli AS-565 Panther, ribattezzati \"Atalef\" (pipistrello), acquisiti dalla IDF posteriormente alle navi. Alcuni sistemi previsti non sono stati installati per problemi di peso eccessivo concentrato in alto, nonostante le sovrastrutture siano state costruite in alluminio ai fini del risparmio del peso, mentre lo scafo \u00e8 in acciaio.\nQuesto tipo di nave \u00e8 stata ritenuta essere troppo pesantemente armata per le sue dimensioni, e i fatti bellici legati alle operazioni militari in Libano del 2006, nei quali la \"INS Hanith\" \u00e8 stata colpita da un missile che ha causato quattro morti, hanno dimostrato come la nave sia vulnerabile a missili antinave come i cinesi C-802, nonostante i sistemi antimissile installati. Altra obiezione all'epoca della impostazione fu che il costo elevato avrebbe permesso la costruzione di parecchie unit\u00e0 leggere. D'altro canto la missione della marina israeliana \u00e8 stata espansa dalla difesa costiera alla protezione delle linee di comunicazione e imposizione di un blocco navale, cosa non fattibile con unit\u00e0 leggere e ha quindi evidenziato la necessit\u00e0 di queste unit\u00e0.\nL'impianto motore \u00e8 di tipo CODOG, quindi combina un impianto diesel con due motori MTU 12V 1163 TB82 da 6.600\u00a0hp per andature economiche e una turbina GE LM 2500 a gas sviluppante 30.000\u00a0hp per alte velocit\u00e0, che tramite due eliche permettono alla nave di raggiungere i 33 n di velocit\u00e0 massima. La nave \u00e8 dotata di due timoni per il pilotaggio ad altra velocit\u00e0 e le due eliche sono a passo controllabile per il governo a bassa velocit\u00e0.\nLa forte automazione dei sistemi di bordo ha permesso di ridurre l'equipaggio a 61 membri, pi\u00f9 10 per la gestione dell'elicottero, e la sagoma \u00e8 a bassa osservabilit\u00e0 radar, con attenzione anche alle emissioni termiche ed acustiche."}
{"id": "623728", "revid": "599013", "url": "https://it.wikipedia.org/wiki?curid=623728", "title": "Mx", "text": ""}
{"id": "623729", "revid": "1718925", "url": "https://it.wikipedia.org/wiki?curid=623729", "title": "Classe Sa'ar 4.5", "text": "Le unit\u00e0 classe Saar 4.5 sono corvette missilistiche israeliane derivate dalle Sa'ar IV o Reshef, di cui risultano una versione ingrandita, con lo scafo, le sovrastrutture e l'apparato motore che presentano molti elementi in comune con le unit\u00e0 classe Sa'ar IV con sostanziali modifiche, che permettendo l'imbarco di pi\u00f9 sistemi di armi, fanno di queste navi delle unit\u00e0 multiruolo, capaci di operare in missioni di pattugliamento costiero, pattugliamento in altura, missioni di scorta, picchetto radar e missioni antisommergibile.\nLe unit\u00e0 sono state costruite in Israele presso gli stabilimenti Israel Shipyard di Haifa.\nLa classe \u00e8 a sua volta suddivisa in due sottoclassi: la prima, inizialmente chiamata \"Chochit\" (ebraico: \u05d7\u05d5\u05d7\u05d9\u05ea), ma rinominata Aliya (ebraico: \u05e2\u05dc\u05d9\u05d4) era costituita dalle prime unit\u00e0 della marina israeliana che disponevano di una componente aerea imbarcata; la seconda, inizialmente denominata \"Nirit\" (ebraico: \u05e0\u05d9\u05e8\u05d9\u05ea) ma rinominata Hetz (Hebrew: \u05d7\u05e5) in versione di attacco rapido, che sacrificava la componente aeronavale in cambio di un armamento notevolmente pi\u00f9 potente.\nCaratteristiche.\nLo scafo in acciaio delle Sa'ar 4.5 \u00e8 lungo 61,7 metri mentre sulle Sa'ar IV era 58 metri. L'allungamento dello scafo ha consentito di imbarcare un maggior numero di sistemi d'arma e che non ha comunque alterato le prestazioni in termini di velocit\u00e0 e di tenuta al mare. Lo scafo semidislocante, concepito essenzialmente per andature a velocit\u00e0 elevate, conserva tuttavia anche la capacit\u00e0 di operare in condizioni di mare fino a forza sei. Il dislocamento standard \u00e8 di 430 tonnellate, mentre il dislocamento a pieno carico \u00e8 di 488 tonnellate per le unit\u00e0 della versione elicotteristica e di 498 per le unit\u00e0 della versione di attacco rapido, mentre il pescaggio \u00e8 contenuto in 2,8 metri, consentendo a queste imbarcazioni di operare anche in acque poco profonde.\nLe sovrastrutture in lega di alluminio sulle Aliya erano in due blocchi, di cui il primo blocco contenente la plancia di comando e la centrale operativa di combattimento e il secondo l'hangar per la componente aerea imbarcata, e parte dell'armamento collocato tra i due blocchi di sovrastrutture. Nelle sottoclasse Hetz la sovrastruttura dalle dimensioni ridotte era invece limitata al solo blocco contenente la plancia di comando e la centrale operativa di combattimento, con un grande albero che racchiude gran parte dei sistemi elettronici della nave; grazie alle sue forme, la sovrastruttura consente una significativa riduzione della traccia radar, ottenuta anche grazie all'utilizzo di materiali radar assorbenti, e di quella termica, in quanto opportunamente raffreddata. La segnatura radar complessiva della naveche risulta contenuta anche grazie al ridotto profilo dello scafo.\nL'apparato motore costituito da quattro motori diesel MTU 16V 396 da oltre 3.400 Hp ciascuno era collocato in due sale macchine separate e ogni motore collegato a un proprio asse. La potenza dell'apparato motore era tale da far raggiungere a queste unit\u00e0 una velocit\u00e0 di punta superiore ai 33 nodi, alla quale corrisponde un'autonomia di 2.200 miglia, e una di crociera di circa 20 nodi con un'autonomia pari, in questo caso, a 4.800 miglia che permettevano a queste unit\u00e0 di operare sia come unit\u00e0 litoranene, sia di essere utilizzate in altura anche per missioni tipiche delle unit\u00e0 di squadra.\nL'elettronica di bordo \u00e8 costituita da un articolato e sofisticato complesso di sensori. Quelli principali, il radar di ricerca aerea e di superficie e il radar di tiro sono diversi tra le due sottosclassi, mentre sono uguali il radar di navigazione e il sistema elettro-ottico per la sorveglianza diurna/notturna con un Flir, una Camera CCD e un telemetro laser. Come nelle precedenti Sa'ar l'elettronica \u00e8 uno dei punti di forza di queste unit\u00e0 con una suite integrata di guerra elettronica che comprende comprendente un sistema ESM per individuazione, analisi e identificazione dei segnali elettronici, un apparato di jamming per il disturbo elettronico dei missili in arrivo, che possono poi essere contrastati anche da un sistema di lancio di decoys, apparato RWR Elisra NS-9003A/9005, lanciachaff Elbit costruiti dall'Israel Aerospace Industries.\nL'insieme dei sensori e dei sistemi \u00e8 integrato in un sistema di combattimento adeguato che utilizza console multifunzionali basate su sistemi operativi di tipo commerciale, semplici da usare e da aggiornare, consentendo l'integrazione dei dati forniti dai sensori stessi e di quelli ottenuti da altre fonti, che possono essere altre unit\u00e0 navali, piattaforme terrestri o piattaforme aeree, con insieme sviluppato di apparati di comunicazione, operanti nelle bande HF, VHF, UHF e data-link utilizzati per il trasferimento ad alta velocit\u00e0 dei dati.\nIl tutto viene gestito da un equipaggio relativamente ridotto composto da 53 tra ufficiali, sottufficiali e comuni.\nTipo Aliya.\nLe unit\u00e0 della sottoclasse Aliya sono state le prime navi israeliane a imbarcare una componente aerea. Le unit\u00e0 potevano imbarcare uno o due elicotteri di cui uno da ricoverare nell'hangar e l'altro nella piattaforma di atterraggio. Inizialmente gli elicotteri erano un Bell 206 o un HH 65 Dauphin o due MD 500, sostituiti successivamente da un Eurocopter Panther.\nLe unit\u00e0 realizzate furono due: la capoclasse \"Aliya\", varata nell'agosto del 1980 e l'unit\u00e0 gemella \"Geula\" varata a dicembre dello stesso anno.\nL'armamento era costituito da quattro missili antinave Harpoon, quattro missili Gabriel Mk II, una mitragliera da 40 mm, poi sostituita nel 1986 da un sistema CIWS Phalanx, due mitragliere antiaeree Oerlikon 20 mm e due mitragliatrici da 12,7 mm Browning M2.\nIl radar di ricerca aerea e di superficie era un Thales Neptune e il radar di tiro un Orion di fabbricazione italiana\nNell'agosto del 1984 le due unit\u00e0 vennero inviate a distruggere le postazioni terroristiche di Nahr al-Bared, nel nord del Libano. I due MD 500 decollati dal ponte di volo dell\"Aliya\" e i due dell'unit\u00e0 gemella \"Geula\" colpirono con successo i bersagli. Nel luglio del 1985 le due unit\u00e0 portarono a termine una simile missione nei pressi di Nahr al-Bared.\nNel gennaio 2004 le due navi vennero vendute al Messico. \"Aliya\" e \"Geula\" rispettivamente con i nomi di ARM \"Hurac\u00e1n e ARM \"Tormenta innalzarono il Pabell\u00f2n Nacional dopo la cerimonia di consegna avvenuta il 23 agosto del 2004. Gli israeliani prima della vendita avrebbero rimosso i missili Harpoon.\nDal progetto delle Aliya \u00e8 stato sviluppato il progetto delle corvette Classe Sa'ar V.\nClasse Hetz.\nLa caratteristica pi\u00f9 rilevante di queste unit\u00e0 \u00e8 data dal fatto che in termini di rapporto tra potenza di fuoco e dislocamento sono considerate le pi\u00f9 potenti navi da guerra del mondo in quanto su di una piattaforma di dimensioni relativamente contenute sono presenti un numero veramente elevato di sistemi d'arma.\nPer quanto riguarda l'armamento artiglieresco il CIWS Phalanx (Close in weapon system) collocato a prua, con le sue sei canne rotanti da 20\u00a0mm e i propri apparati di ricerca e tracciamento garantisce la difesa dai missili antinave, mentre il cannone da 76\u00a0mm Compatto di fabbricazione italiana, costruito dalla Oto Melara di La Spezia, posto a poppa, e di fatto l'arma di maggior calibro in dotazione alla Marina israeliana, \u00e8 utile sia contro bersagli navali, sia contro bersagli aerei, sia nel bombardamento contro-costa. L'armamento leggero \u00e8 costituito da due mitragliere antiaeree Oerlikon 20 mm e due mitragliatrici da 12,7 mm Browning M2 ed \u00e8 inoltre possibile installare due affusti stabilizzati Typhoon con un pezzo da 25\u00a0mm ciascuno, realizzato dall'israeliana Rafael.\nPer quanto riguarda la dotazione missilistica \u00e8 costituita da otto missili antinave Harpoon in due lanciamissili quadrupli, fino a seimissili Gabriel Mk II in due lanciamizzili tripli brandeggiabili o fino a 32 missili Barak I in due VLS, con un totale di 16 missili pronti al lancio pi\u00f9 una ricarica di atri 16 missili. Ai missili Barak \u00e8 affidato il contrasto di bersagli aerei, sia velivoli ad ala fissa, sia ad ala rotante, ma anche di missili e assicurano la difesa dell'unit\u00e0 a 360\u00b0 fino a una quota di 5,5 km e di 10\u00a0km di portata, mentre per quanto riguarda il contrasto dei bersagli di superficie, sono imbarcati due sistemi differenti: il missile a lungo raggio Harpoon con un raggio d'azione portata oltre 130\u00a0km e sei missili a medio raggio Gabriel II di 36\u00a0km di portata massima. La presenza dei Gabriel \u00e8 per\u00f2 alternativa ai Barak che sono missili antiaerei. In alcune unit\u00e0 erano presenti un lanciamissile triplo dei Gabriel e un VLS per i Barak, ma essendo gi\u00e0 le unit\u00e0 dotate di un sistema missilistico antinave i missili Gabriel sono stati progressivamente rimossi fino alla totale rimozione nel 2006.\nRispetto alle Aliya il radar di ricerca aerea e di superficie \"Neptune\" \u00e8 stato sostituito dal radar EL/M-2228S in banda S tipo AMDS (Automatic Missile Detection System) che oltre ad assolvere le funzioni di sorveglianza aerea e di superficie ha anche ulteriori capacit\u00e0 nel settore della direzione del tiro. Il radar di tiro Orion \u00e8 stato sostituito dal radar Elta EL/M-2221 Stgr (Search, Track &amp; Guidance/Gunnery Radar) in doppia banda X e Ka, dedicato al controllo del missile Barak-1 e per la direzione del tiro del cannone da 76/62 Compatto.\nLo sviluppo e la costruzione di queste unit\u00e0 \u00e8 stato per certi versi travagliato. Inizialmente era stato prevista la costruzione di due unit\u00e0 elicotteristiche, \"Aliya\" e \"Geula\", e tre unit\u00e0 di attacco rapido, \"Romach\", \"Keshet\" e \"Nirit\", che sacrificando la componente aerea imbarcata in cambio di un armamento notevolmente pi\u00f9 potente. Le prime due sostituivano due unit\u00e0 omonime Sa'ar IV vendute al Cile rispettivamente nel 1979 e nel 1980. Delle due unit\u00e0 la prima, varata nel 1981, \u00e8 entrata in servizio lo stesso anno, la seconda \u00e8 stata varata ed \u00e8 entrata in servizio nel 1982. La costruzione della terza unit\u00e0, denominata \"Nirit\", era stata avviata nel 1984, ma venne sospesa per mancanza di fondi.\nNel 1988 la Marina israeliana decise di ammodernare le Sa'ar IV e la costruzione della \"Nirit\" venne ripresa e la nave varata nel 1990 \u00e8 entrata in servizio nel 1991 ribattezzata \"Hetz\" con sistemi pi\u00f9 moderni e di conseguenza anche le altre due unit\u00e0, precedentemente entrate in servizio, \"Romach\" e \"Keshet\" vennero aggiornate agli stessi standard operativi della \"Hetz\".\nAltre tre unit\u00e0, denominate \"Kidon\", \"Tarshish\" e\"Yaffo\" sono entrate in servizio rispettivamente nel 1994, nel 1995 e nel 1998. Sulle tre unit\u00e0 vennero imbarcati sistemi e armi provenienti da tre unit\u00e0 omonime della Classe Sa'ar IV che erano state smantellate. Altre due unit\u00e0 denominate \"Herev\" e \"Sufa\" sono rispettivamente entrate in servizio nel 2002 e nel 2003, portando a otto le unit\u00e0 del \"tipo Hetz\" che costituiscono l'ossatura del corpo navale israeliano."}
{"id": "623731", "revid": "1305772", "url": "https://it.wikipedia.org/wiki?curid=623731", "title": "MY", "text": ""}
{"id": "623734", "revid": "1337338", "url": "https://it.wikipedia.org/wiki?curid=623734", "title": "My", "text": ""}
{"id": "623735", "revid": "1305772", "url": "https://it.wikipedia.org/wiki?curid=623735", "title": "MZ", "text": ""}
{"id": "623740", "revid": "486946", "url": "https://it.wikipedia.org/wiki?curid=623740", "title": "Mz", "text": ""}
{"id": "623742", "revid": "59785", "url": "https://it.wikipedia.org/wiki?curid=623742", "title": "Capodacqua (Foligno)", "text": "Capodacqua \u00e8 una frazione pedemontana del comune di Foligno (PG), appartenente alla Circoscrizione n. 6 \u201cSan Giovanni Profiamma\u2013Belfiore\u2013Vescia\u2013Capodacqua\u2013Pontecentesimo\u201d.\nIl paese si trova ad un'altezza di 371 , 13\u00a0km a nord-est di Foligno, all'inizio della valle del torrente Roveggiano, che poi confluisce nel fiume Topino. La strada che attraversa il borgo funge da collegamento tra l'arteria della via Flaminia (che porta a Nocera Umbra) in pianura, e la strada statale 77 della Val di Chienti che scorre sull'altopiano di Colfiorito. Ad un paio di kilometri dal centro, si trova anche la stazione di Capodacqua-Pieve Fanonica, posta lungo la linea Roma - Ancona. Secondo i dati Istat del censimento 2001, i residenti sono 197.\nStoria.\nNell'Et\u00e0 del ferro, questi luoghi erano abitati da popolazioni umbre. In particolare, partire dal VI-V secolo a.C., la zona circostante Capodacqua venne occupata da popolazioni di umbri plestini, che qui lasciarono necropoli, santuari e fortificazioni in altura, come quella di monte Burano. I resti di un probabile tempio pagano fanno pensare che quest'area rivestisse una certa importanza anche in epoca romana, quando qui passava il diverticolo della via Flaminia che raggiungeva le alture di Colfiorito.\nConosciuto nel Medioevo come \"Castrum e Fortillitium Capudacque\" (dal latino \"caput aqu\u00e6\", partenza dell'acqua), il luogo venne dotato di un castello da Ugolino III dei Trinci di Foligno nel 1387, a guardia di quello che era un \"diverticulum\" della via Flaminia.\nIl 26 settembre 1997, come molti altri paesi della zona, Capodacqua \u00e8 stato danneggiato da un evento sismico particolarmente intenso. In tale occasione, i danni agli edifici sono stati tra i pi\u00f9 ingenti dell'intero territorio in conseguenza di ci\u00f2 \u00e8 stato realizzato un campo container a poca distanza dal centro storico.\nEconomia e manifestazioni.\nLe numerose fonti e sorgenti hanno sempre, nei secoli, fornito forza motrice a molini e frantoi, e sono attualmente utilizzate per gli acquedotti di diverse citt\u00e0. In particolare, la risorgiva che nasce ai piedi del castello dei Trinci venne captata nel 1925 e grazie ad una galleria di filtraggio di ben 110 m, alimenta l'acquedotto delle citt\u00e0 di Foligno e Spello.\nPer quanto concerne l'agricoltura, la coltivazione dell'ulivo e della vite sono piuttosto diffuse, assieme alla tartuficultura. Negli ultimi anni alcuni produttori si sono cimentati nella coltivazione di zafferano.\nLa seconda domenica dopo Pasqua si celebra la processione di san Domenico Abate, patrono del paese. Tra luglio ed agosto, invece, si svolge la sagra paesana denominata \"Festevolezze\"."}
{"id": "623744", "revid": "599013", "url": "https://it.wikipedia.org/wiki?curid=623744", "title": "N0", "text": ""}
{"id": "623745", "revid": "124863349", "url": "https://it.wikipedia.org/wiki?curid=623745", "title": "Classe Tarantul", "text": "La classe Tarantul (Progetto 1241.1 Molnija secondo la classificazione russa; cirillico: \u043f\u0440\u043e\u0435\u043a\u0442\u0430 1241 \u041c\u043e\u043b\u043d\u0438\u044f) \u00e8 costituita da un numeroso gruppo di corvette missilistiche di progetto e costruzione sovietica. Entrate in servizio a partire dal 1979, sono state costruite in tre versioni in oltre quaranta esemplari. Molti risultano ancora oggi in servizio con diverse marine militari mondiali. La classificazione russa \u00e8 RK (\u0420\u0430\u043a\u0435t\u043d\u044b\u0435\" \u043a\u0430t\u0435\u0440\u0430\" cutter lanciamissili).\nTecnica.\nLe Tarantul, dal punto di vista progettuale, sono piuttosto simili alle classe Pauk, con le quali condividono lo scafo e le dotazioni di base. Si differenziano da queste, invece, per l'impianto propulsivo. Si tratta di navi pi\u00f9 piccole e meno capaci delle classe Nanuchka, anche se sono decisamente pi\u00f9 veloci. In generale, come ruolo, possono essere considerate un'evoluzione con armamento migliorato delle classe Osa, anche se non dal punto di vista numerico.\nNe sono state costruite tre versioni:\nOccorre precisare che i dati sopra riportati sono quelli relativi alle versioni \"standard\" costruite in Russia/Unione Sovietica. Eventuali modifiche effettuate localmente sugli esemplari esportati saranno trattate successivamente.\nNel corso degli anni, inoltre, sono state sviluppate alcune versioni aggiornate, chiamate Progetto 1241.7 (che prevede alcune modifiche per le Tarantul II. Tale versione \u00e8 nota anche come Tarantul IV), Progetto 1241.8 e Progetto 1241T.\nServizio.\nLe Tarantul vennero utilizzate in gran numero dalla marina sovietica, che resta il principale utilizzatore. Nel giugno 2009, una trentina di unit\u00e0 risultano in servizio con la marina russa. Parecchi esemplari furono oggetto di esportazioni in diversi Paesi del mondo, oltre che di produzioni su licenza.\nLa marina sovietica fu quella che schier\u00f2 il maggior numero di Tarantul. Al crollo dell'URSS, risultavano in servizio una quarantina, distribuiti tra tutte le flotte sovietiche:\nLe Tarantul I ebbero una diffusione piuttosto limitata in Unione Sovietica, ma vennero costruite principalmente per l'esportazione.\nLa Russia eredit\u00f2 la grande maggioranza delle navi della marina sovietica, comprese ovviamente le Tarantul. Questa flotta fu ridimensionata dopo il 1991, sia per le disastrose condizioni economiche, sia per eventi \"politici\" (come la spartizione della Flotta del Mar Nero tra Russia e Ucraina, nel 1997).\nNel giugno 2009, rimangono in servizio 28 unit\u00e0.\nLe uniche due Tarantul I in servizio con la marina russa sono state probabilmente radiate entro il 2000. Non risultano comunque pi\u00f9 in servizio.\nUna Tarantul I o II (Progetto 1241.1M), ricevuta dall'Unione Sovietica nel 1989. Chiamata 101 \"Molnija\", \u00e8 probabilmente la pi\u00f9 potente unit\u00e0 della marina bulgara. Lo scafo ha una lunghezza di 56,1 metri, una larghezza di 11,5 e un'altezza di 2,5 metri. Rispetto alle versioni \"di serie\", si differenzia per l'armamento antiaereo (un impianto quadruplo per missili SA-N-5), per l'equipaggio meno numeroso (36 elementi) e per l'impianto propulsivo, meno potente. Differenze vi sono anche nella dotazione elettronica. La \"Mulniya\" risulta in servizio attivo.\nCinque unit\u00e0, ricevute nella met\u00e0 degli anni ottanta. Queste navi avevano sistemi difensivi migliori di quelli delle altre unit\u00e0 della Volksmarine, ma la loro operativit\u00e0 fu sempre piuttosto bassa. Infatti, la revisione sui sistemi propulsivi (di tipo COGAG) poteva essere effettuata solo da personale sovietico. Le caratteristiche tecniche sono praticamente le stesse rispetto alle normali Tarantul I, con la sola differenza dell'armamento antiaereo (l'impianto quadruplo di SA-N-5 antiaereo, con otto missili). Le cinque unit\u00e0 ricevettero nomi di eroi tedeschi comunisti, sia del 1918, sia della guerra civile spagnola, e furono inquadrate nella 6.Flotille. In seguito alla riunificazione tedesca, un esemplare venne trasferito alla US Navy, e un altro fu convertito in nave museo. I restanti tre furono demoliti a Wismar.\nQuattordici unit\u00e0 in servizio del tipo Tarantul I, di cui le prime cinque costruite in Unione Sovietica e le altre direttamente in India. Sono conosciute anche con il nome di classe Veer.\nTutte le unit\u00e0 (con l'eccezione delle ultime due) non presentano differenze di rilievo rispetto alle Tarantul I. Vi sono tuttavia differenze nello scafo (\u00e8 alto 2,5 metri), nell'impianto antiaereo (missili SA-N-5) e nell'impiantistica di bordo (il radar per l'individuazione bersagli \u00e8 un Plank Shave, mentre quello per il controllo dei missili \u00e8 di tipo Bass Tilt). Un discorso a parte occorre fare per le ultime due unit\u00e0, che fanno parte di un ordine (per quattro esemplari) emesso nell'aprile 1997. Tali esemplari presentano alcune differenze. In dettaglio, il dislocamento sarebbe superiore di una cinquantina di tonnellate. Inoltre, armamento e dotazione elettronica, su suggerimento russo, sono i medesimi delle corvette della classe Kora. I quattro SS-N-2C sono stati sostituiti da 16 SS-N-25 Switchblade, e al posto del cannone da 76\u00a0mm di fabbricazione russa \u00e8 stato montato un Oto Melara 76 mm Super Rapido. La dotazione elettronica comprende radar del tipo MR 352 Positiv-E, Garpun Bal E e, soprattutto, un BEL Lynx per il controllo del fuoco di artiglieria.\nQuattro unit\u00e0 ricevute di produzione sovietica, costruite presso i cantieri navali di Volodarskiy, a Rybinsk. Si tratta di battelli della versione Tarantul I (Progetto 1241RE), consegnati negli anni ottanta. Dal punto di vista tecnico, non presentano particolari differenze con la versione base (con l'eccezione dello scafo, alto 2,25 metri). Dopo il crollo del muro di Berlino, era stato considerato l'acquisto di unit\u00e0 ex DDR, ma poi la cosa non ha avuto seguito. I primi due esemplari risultano in riserva.\nTre unit\u00e0 di produzione sovietica, costruite presso il cantiere navale di Volodarskiy, a Rybinsk. I battelli, appartenenti alla classe Tarantul I (Progetto 1241E) sono stati consegnati nei primi anni novanta e risultano in servizio. Come nel caso degli esemplari polacchi, risulta quasi dimezzata l'altezza dello scafo.\nDue o tre unit\u00e0 ex sovietiche, ereditate in seguito alla spartizione della Flotta del Mar Nero. Le due unit\u00e0 sicuramente presenti sono:\nLa presenza di un'ulteriore Tarantul II non \u00e8 stata accertata.\nQuattro unit\u00e0 entrate in servizio tra il 1994 e il 2000, costruite in Russia presso il cantiere navale di Volodarskiy, a Rybinsk. Si tratta di battelli della classe Tarantul I (Progetto 1241RE), e sono identificati con la sigla HQ. I primi due esemplari (\"HQ-371\" e \"HQ-372\") sono entrati in servizio nel 1994, i restanti nel 2000. Risultano inoltre in servizio anche due esemplari della versione aggiornata Tarantul V, equipaggiati con 16 missili SS-N-25 Switchblade. L'ordine probabilmente riguarda altre otto unit\u00e0.\nDue unit\u00e0, consegnate probabilmente a cavallo tra la fine degli anni ottanta e i primi anni novanta. Le differenze riguardano l'armamento antiaereo imbarcato (SA-N-5) e lo scafo, alto 2,25 metri. Il loro status effettivo non \u00e8 chiaro: un esemplare \u00e8 ormai inutilizzabile, mentre l'altro risulta nominalmente in servizio (consegnato nel 1990). Quest'ultimo \u00e8 in pessime condizioni. I missili SS-N-2 Styx non sono pi\u00f9 imbarcati e sono probabilmente non pi\u00f9 utilizzabili, a causa della totale mancanza di strutture adatte per il loro stoccaggio."}
{"id": "623749", "revid": "1305772", "url": "https://it.wikipedia.org/wiki?curid=623749", "title": "N1", "text": ""}
{"id": "623750", "revid": "767487", "url": "https://it.wikipedia.org/wiki?curid=623750", "title": "Classe Matka", "text": "Gli aliscafi lanciamissili della Classe Matka proekt 206MR Vikhir sono state delle unit\u00e0 progettare per la Marina Sovietica.\nProgetto.\nDopo le unit\u00e0 classe Osa, le realizzazioni sovietiche relative alle motocannoniere missilistiche hanno preso due strade diverse: le corvette classe Tarantul, convenzionali navi da guerra, anche se potenziate rispetto alle Osa, sono una di queste, mentre gli aliscafi classe Matka sono un'altra. \nNel caso delle unit\u00e0 della Classe Matka si tratta di navi leggere, simili alle precedenti dimensionalmente, ma grazie alla concezione diversa, capaci di portate armi pi\u00f9 pesanti, nella fattispecie un cannone da 76 mm, un CIWS da 30 mm, e due missili SS-N 2 Styx. In pratica, queste unit\u00e0, mai esportate, non hanno avuto molto successo, probabilmente per i costi pi\u00f9 elevati come per tutti gli aliscafi, del resto e per lo scarso armamento missilistico, ma si \u00e8 trattato pur sempre di un progetto molto interessante che fronteggiava la principale mancanza delle Osa, un cannone di medio calibro.\nUnit\u00e0.\nLe unit\u00e0 in totale costruite furono undici, mentre una imbarcazione senza ali, in versione motocannoniera missilistica venne offerta per l'esportazione.\nNella Marina militare della Federazione Russa sono in servizio quattro unit\u00e0, una nella Flotta del Mar Nero e tre nella Flottiglia del Caspio. Le unit\u00e0 della Marina russa hanno sostituito i missili SS-N 2 Styx con gli SS-N-25.\nNella Marina militare ucraina sono state due le unit\u00e0 in servizio ereditate dall'Unione Sovietica, di cui una sola, rinominata Pryluky (ex sovietica R-262), rimasta in servizio nel 2017. \nLa seconda unit\u00e0 venne trasferita dall'Ucraina alla Guardia Costiera della Georgia e ribattezzata Tbilisi (\u10d7\u10d1\u10d8\u10da\u10d8\u10e1\u10d8) \u00e8 stata affondata il 9 agosto 2008 da unit\u00e0 navali russe nel corso del secondo conflitto dell'Ossezia del Sud, insieme alla motocannoniera \"Dioskuria\", unit\u00e0 di fabbricazione francese del tipo Combattante che i georgiani avevano acquistato nel 2004 dalla Grecia."}
{"id": "623751", "revid": "648716", "url": "https://it.wikipedia.org/wiki?curid=623751", "title": "Classe Nanuchka", "text": "Classificate dai Russi come MRK,ovvero piccole navi lanciamissili, le 17 navi classe Nanuchka I sono state costruite tra il 1969 e il 1974 dai cantieri Petrovsky a Leningrado.\nGli osservatori occidentali le hanno classificate corvette missilistiche, ma considerato il fatto che queste navi hanno buone capacit\u00e0 di navigazione al largo e l'armamento particolarmente pesante, sarebbe pi\u00f9 giusto inserirle tra le fregate.\nLe Nanuchka hanno avuto un momento di 'gloria' nel 1986, quando due di esse hanno preso parte, sotto bandiera libica, alle battaglie contro la flotta USA della primavera di quell'anno (operazione Attain Document). Una di loro, la Ean Mara,fu affondata da un aereo americano, e un'altra gravemente danneggiata.\nLe Nanuchka hanno una struttura molto massiccia, con imponenti sovrastrutture ricche di sensori di scoperta, un armamento di artiglieria comprendente una torre da 57 e nelle Nanuchka II, un CIWS ADG-630, diciotto missili SA-N-4 contraerei (con capacit\u00e0 anche anti-superficie) e soprattutto, sei colossali missili antinave SS-N 9 Siren, sostituiti tuttavia con quattro Styx nei modelli destinati all'esportazione. Una ventina di modello II complessivamente prodotte. Il loro principale e non stupefacente limite era ed \u00e8 quello di avere una certa instabilit\u00e0 data dai pesi in alto. Oltre che dalla Libia vengono utilizzate anche dall'Algeria."}
{"id": "623754", "revid": "1305772", "url": "https://it.wikipedia.org/wiki?curid=623754", "title": "N3", "text": ""}
{"id": "623756", "revid": "1305772", "url": "https://it.wikipedia.org/wiki?curid=623756", "title": "N4", "text": ""}
{"id": "623759", "revid": "1305772", "url": "https://it.wikipedia.org/wiki?curid=623759", "title": "N6", "text": ""}
{"id": "623761", "revid": "1305772", "url": "https://it.wikipedia.org/wiki?curid=623761", "title": "N7", "text": ""}
{"id": "623762", "revid": "1305772", "url": "https://it.wikipedia.org/wiki?curid=623762", "title": "N8", "text": ""}
{"id": "623763", "revid": "1935652", "url": "https://it.wikipedia.org/wiki?curid=623763", "title": "Supremo tribunale della Segnatura apostolica", "text": "Il Supremo tribunale della Segnatura apostolica (abbreviato in Segnatura apostolica, in latino \"Supremum Tribunal Signaturae Apostolicae\") \u00e8 un dicastero della Curia romana ed \u00e8 il supremo tribunale di diritto canonico della Santa Sede.\nStoria.\nSin dal XIII secolo i Papi ricorrevano a \"referendarii\" per compiere indagini e preparare la firma - da cui il nome \"segnatura\" - di ricorsi e altre cause presentate alla Santa Sede. Nel XV secolo il loro numero fu fissato in 75 da Papa Eugenio IV, che attribu\u00ec a questi funzionari l'autorit\u00e0 di accogliere determinati ricorsi. Sotto i papi Sisto IV, Alessandro VI e Giulio II emerse una distinzione di funzioni che port\u00f2 alla nascita della \u00abSegnatura di Grazia\u00bb, competente in materia amministrativa, e della \u00abSegnatura di Giustizia\u00bb, competente in materia giudiziaria. La Segnatura di Giustizia divenne il tribunale supremo della Curia romana, con competenza su tutto lo Stato Pontificio, per cause sia ecclesiastiche sia civili.\nNel corso degli anni l'amb\u00ecta carica di referendario fu concessa con frequenza come mero titolo onorifico della Corte pontificia; di conseguenza i referendari superarono abbondantemente il centinaio. Papa Sisto V (1585-1590) pose un limite al loro numero facendoli scendere a cento; inoltre stabil\u00ec i requisiti necessari per accedere alla carica di referendario e fiss\u00f2 i privilegi connessi all'ufficio. Papa Alessandro VII (1655-1667) dispose che un numero limitato di referendari votanti, appartenenti a un Collegio di nuova istituzione, fosse assistito da referendari semplici, che avevano solo una funzione consultiva. Il Collegio era presieduto dal referendario pi\u00f9 anziano, che assumeva il titolo di Decano. Negli anni successivi la Segnatura di grazia perse gradualmente le sue funzioni a vantaggio di altri organismi, tra cui il tribunale della Sacra Romana Rota nonch\u00e9 l'istituzione delle Congregazioni di cardinali. Alla fine del XVIII secolo, comunque, le sue prerogative erano ancora importanti: la Segnatura poteva avocare a s\u00e9 le cause in qualunque istanza, risolvere le questioni circa la competenza e la giurisdizione degli altri dicasteri, annullare le sentenze di un altro magistrato e definire i casi di \"legittima suspicione\" (ovvero il dubbio sull'imparzialit\u00e0 dell'organo giudicante). La riforma di Gregorio XVI (1831-1846) fece s\u00ec che la Segnatura di giustizia diventasse principalmente una Corte suprema per i cittadini dello Stato pontificio. L'attivit\u00e0 di questo tribunale cess\u00f2 nel 1870 con la fine del potere temporale dei papi.\nCompito precipuo di questo tribunale era esaminare le domande di grazia, cio\u00e8 quelle istanze che, se accolte, comportavano una deroga dall'applicazione della legge scritta (criteri \"ex bono et aequo\"). Con la riforma di Sisto V il Tribunale venne riorganizzato come una Congregazione, con il nome di \"Congregatio Segnaturae gratiae\" e posta direttamente alle dipendenze del Pontefice. La riforma di Benedetto XIV (1740-1758) assegn\u00f2 alla Congregazione tre funzioni:\nIl 29 giugno 1909, con la costituzione apostolica \"Sapienti consilio\", papa Pio X ristabil\u00ec un'unica Segnatura Apostolica formata da sei cardinali, uno dei quali ne era prefetto. Il 28 giugno 1915 papa Benedetto XV ristabil\u00ec il collegio dei referendari votanti con i referendari semplici con funzioni consultive e il Codice di diritto canonico del 1917 abol\u00ec le limitazioni per il numero dei cardinali membri del tribunale.\nLe presenti competenze della Segnatura Apostolica sono stabilite dalla costituzione apostolica \"Pastor Bonus\" del 28 giugno 1988.\nComposizione.\n\u00c8 composto attualmente da un numero non definito di vescovi, arcivescovi e cardinali nominati dal pontefice, di cui uno funge da prefetto che si avvale della collaborazione di un segretario; organi consultivi del Tribunale sono il Collegio dei votanti e quello dei referendari.\nEsso si articola in due sezioni."}
{"id": "623764", "revid": "1305772", "url": "https://it.wikipedia.org/wiki?curid=623764", "title": "N9", "text": ""}
{"id": "623765", "revid": "14480", "url": "https://it.wikipedia.org/wiki?curid=623765", "title": "Implicazione matematica", "text": ""}
{"id": "623766", "revid": "256896", "url": "https://it.wikipedia.org/wiki?curid=623766", "title": "Supremo tribunale della segnatura apostolica", "text": ""}
{"id": "623768", "revid": "599013", "url": "https://it.wikipedia.org/wiki?curid=623768", "title": "Nb", "text": ""}
{"id": "623770", "revid": "599013", "url": "https://it.wikipedia.org/wiki?curid=623770", "title": "Nc", "text": ""}
{"id": "623771", "revid": "256896", "url": "https://it.wikipedia.org/wiki?curid=623771", "title": "Segnatura Apostolica", "text": ""}
{"id": "623774", "revid": "599013", "url": "https://it.wikipedia.org/wiki?curid=623774", "title": "Nd", "text": ""}
{"id": "623776", "revid": "287204", "url": "https://it.wikipedia.org/wiki?curid=623776", "title": "Motocannoniera missilistica", "text": "Le motocannoniere missilistiche sono piccole unit\u00e0 navali da pattugliamento e interdizione, molto veloci (pi\u00f9 di 50 nodi) e di varie dimensioni (da 40 a 500 t di dislocamento), armate con lanciamissili e altri sistemi d'arma ausiliari che le rendono capaci di una efficace ed elevata potenza di fuoco, specialmente nella lotta antinave. Rientrano in questa categoria, gli aliscafi, le motocannoniere, le motovedette. \nLe navi da guerra di questa tipologia nascono sia dai progressi della guerra elettronica, sia dall'esigenza tattica di evitare di stringere troppo le distanze quando si tratta di attaccare bersagli importanti e ben protetti. Questo \u00e8 un tipo di azione che i radar moderni hanno dimostrato di poter controbattere, e cos\u00ec alle motosiluranti, svantaggiate anche perch\u00e9 prive di siluri guidati, si \u00e8 dato un sostituto che ha visto il missile al posto del siluro. \n\u00c8 quello che \u00e8 successo con la prima classe di unit\u00e0 missilistiche di un qualche rilievo, se non la prima in assoluto, le FAC classe Komar, che sono motosiluranti Classe P6 con i quattro siluri sostituiti da 2 missili SS-N-2 Styx. Da allora \u00e8 stato un proliferare di tipi variamente armati, sempre pi\u00f9 ingranditi e potenziati, ma l'esigenza di una migliore difesa aerea che non fosse solo la velocit\u00e0 ha incrinato l'utilit\u00e0 delle piccole navi, mentre la necessit\u00e0 manifestata anche da piccole marine per elicotteri imbarcati ha dato il colpo di grazia: a questo punto il problema non era solo quello di aggiungere qualche missile o cannone, ma di avere una nave abbastanza grande da far operare efficacemente un elicottero. L'evoluzione della serie di unit\u00e0 Saar israeliane rende bene l'idea, di come si sia passati da navi da 250 a 1200 ton. Alla fine, si pu\u00f2 dire che l'evoluzione ha portato a corvette o fregate leggere, ma molte motocannoniere missilistiche solcano i mari a tutt'oggi, specie in contesti operativi in cui il nemico non \u00e8 superiore in maniera schiacciante."}
{"id": "623778", "revid": "599013", "url": "https://it.wikipedia.org/wiki?curid=623778", "title": "Nf", "text": ""}
{"id": "623783", "revid": "547992", "url": "https://it.wikipedia.org/wiki?curid=623783", "title": "Lucia Apicella", "text": "Nata e vissuta a Sant'Arcangelo di Cava de' Tirreni, era una madre di famiglia che viveva esercitando l'attivit\u00e0 di fruttivendola.\nAlla ricerca dei caduti.\nNel mese di settembre 1943, durante lo sbarco a Salerno (anche denominato in codice \"Operazione Avalanche\") si ebbe l'approdo di un gran quantit\u00e0 di forze alleate sulle coste salernitane.\nUna delle strade obbligate per le colonne anglo-americane, che puntavano a occupare rapidamente Napoli \u00e8 l'attuale SS 18, che passa proprio nella valle di Cava. Proprio l\u00ec centinaia di caduti tedeschi, a causa della relativamente rapida avanzata degli angloamericani su Napoli, rimasero insepolti e/o abbandonati sui campi di battaglia intorno a Cava de' Tirreni.\nLucia Pisapia, che era una donna religiosissima, sent\u00ec il dovere cristiano di dare sepoltura ai resti dei soldati tedeschi.\nDopo avere assistito alla scena in cui alcuni bambini prendevano a calci il teschio di un soldato e dopo un sogno premonitore, nel quale otto soldati tedeschi la imploravano di consegnare i loro corpi alle rispettive madri, Mamma Lucia (questo fu il nome che le venne affidato) si dedic\u00f2 con amore materno a ritrovare i resti dei militari caduti e a ricomporli in cassette di zinco. Il suo obiettivo era quello di restituire le salme alle loro madri o di consentire loro un facile ritrovamento delle stesse.\n\"Song' tutt' figl 'e mamma\" era la semplice, ma lapidaria risposta di quella donna umile e forte a un tempo, a chi le diceva di lasciar perdere, che non valeva la pena di sprecare tempo e denaro, ma soprattutto di correre quei grossi rischi per via degli ordigni inesplosi, soltanto per dare una pi\u00f9 degna sepoltura a dei soldati tedeschi morti in combattimento.\nLe cassettine di zinco, in cui depone le spoglie dei soldati, vengono trasportate nella Chiesa di Santa Maria della Piet\u00e0. \u00c8 la chiesa pi\u00f9 antica del Borgo Scacciaventi di Cava, ed \u00e8 l\u00ec che Lucia Apicella si reca a pregare ogni mattina fino al 1980, anno in cui, a causa del terremoto, la chiesa \u00e8 dichiarata inagibile.\nIl lavoro era pericoloso, ma alla fine del 1944 aveva raccolto oltre 700 corpi con diversi documenti e segni di riconoscimento.\nIl riconoscimento tedesco.\nPer questo suo operato, a met\u00e0 settembre 1951 (esattamente otto anni dopo i combattimenti intorno a Cava de' Tirreni), venne invitata nella Germania federale per ricevere dal presidente Theodor Heuss la Gran Croce dell'Ordine al merito di Germania, il pi\u00f9 alto riconoscimento per i servizi resi allo Stato tedesco. Qui venne ricevuta con molto calore e venne chiamata \"Mama Luzia\" o \"Mutter der Toten\".\nIl riconoscimento italiano.\nIl 20 luglio del 1951, Mamma Lucia fu ricevuta in udienza privata da S.S. Papa Pio XII, che su sollecitazione di Mons. Francesco Marchesani, vescovo di Cava e Sarno dal 1939 al 1948, ne approv\u00f2 l'opera, definendola \"cristiana e caritatevole\".\nNel 1952 la sua storia fu raccontata dallo scrittore Giuseppe Marotta nel libro \"Le madri\".\nIl 2 giugno 1959, Giovanni Gronchi, Presidente della Repubblica, le conferiva l'onorificenza della Commenda al Merito della Repubblica mentre la citt\u00e0 di Salerno la proclam\u00f2 cittadina onoraria.\nNel luglio del 1980, all'et\u00e0 di 92 anni, su iniziativa della rivista letteraria \"Verso il 2000\", fu premiata a Salerno con medaglia d'oro del Presidente della Repubblica, nel salone dei marmi del Palazzo di Citt\u00e0. Per l'occasione, venne drammatizzata, dall'attore Antonio Angrisano, la novella dedicata all'eroina dallo scrittore Franco Pastore (\"Il Secolo d'Italia\", Anno XXIX, dell'11 luglio 1980).\nMorte e altri riconoscimenti postumi.\nQuando \"Mamma Lucia\" mor\u00ec nel 1982 il Presidente della Repubblica Sandro Pertini scrisse al sindaco di Cava de' Tirreni:\nI funerali, per volont\u00e0 unanime del Consiglio comunale, furono pubblici e solenni, con la camera ardente allestita nel palazzo municipale. Lucia fu esposta in una bara di vetro per due giorni.\nIl Comune di Cava de' Tirreni ha intitolato a lei la piazzetta della frazione Sant'Arcangelo, e nel 2007 ha istituito il \"Premio Mamma Lucia alle donne coraggio\", che ogni anno viene attribuito a donne che si sono particolarmente distinte in Italia e nel mondo, per il loro esempio di vita, per l'impegno per la pace e la difesa dei diritti dei pi\u00f9 deboli.\nNell'anno 2013 il Rotary Club di Cava de' Tirreni appose accanto alla grotta, di cui Mamma Lucia aveva rinvenuto le prime spoglie di soldati tedeschi, una targa commemorativa con le parole:\nIn ricordo di Mamma Lucia, Faro, Luce, Speranza.\nAlla cerimonia parteciparono alcuni soci del Rotary-Club Schwerte/Ruhr, sua Eccellenza l'Arcivescovo di Cava ed Amalfi, il sindaco di Cava, Sig. Marco Galdi, il console tedesco di Napoli, Sig. Christian Much, il Governatore Rotariano del distretto 2100, nonch\u00e9 naturalmente molti cittadini cavesi e discendenti di Mamma Lucia.\nIn occasione di un'ulteriore visita nel 2015 di entrambi i club rotariani di Cava de' Tirreni e Schwerte/Ruhr fu apposta un'altra targa commemorativa, con la quale i visitatori di questo luogo vengono informati in due lingue dell'operato e dell'importanza di Mamma Lucia.\nTesto: Il delegato del servizio internazionale del RC Schwerte/Ruhr, Karl Droege."}
{"id": "623785", "revid": "1202739", "url": "https://it.wikipedia.org/wiki?curid=623785", "title": "F3D", "text": ""}
{"id": "623787", "revid": "834", "url": "https://it.wikipedia.org/wiki?curid=623787", "title": "F3d", "text": ""}
{"id": "623795", "revid": "729019", "url": "https://it.wikipedia.org/wiki?curid=623795", "title": "Strada statale 352 di Grado", "text": "La ex strada statale 352 di Grado (SS 352), ora \"strada regionale 352 di Grado (SR 352)\", \u00e8 una strada regionale che collega Udine con Grado.\nPercorso.\nParte dalla rotonda con la strada regionale 56 di Gorizia e la statale 676 alla periferia sud di Udine, in localit\u00e0 Paparotti, taglia la pianura friulana verso sud attraverso Lauzacco, Santo Stefano Udinese e Santa Maria la Longa. Giunti a Palmanova incrocia la SR 252 e prosegue ancora verso sud raggiungendo l'importante snodo di Cervignano del Friuli, incrociando la strada statale 14 della Venezia Giulia. Superato Terzo di Aquileia si tocca Aquileia e, giunta a Belvedere, la strada entra nella laguna di Grado ove termina nel'omonima cittadina lagunare. La strada \u00e8 stata costruita sul vecchio tracciato della via Julia Augusta detta anche via Norica che in origine era parte della SS 13.\nDal 1\u00ba gennaio 2008 la gestione della strada \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "623796", "revid": "161374", "url": "https://it.wikipedia.org/wiki?curid=623796", "title": "SS352", "text": ""}
{"id": "623799", "revid": "1632387", "url": "https://it.wikipedia.org/wiki?curid=623799", "title": "Pidocchio", "text": ""}
{"id": "623806", "revid": "298229", "url": "https://it.wikipedia.org/wiki?curid=623806", "title": "Progressione del record mondiale degli 800 metri piani maschili", "text": "La voce seguente illustra la progressione del record mondiale degli 800 metri piani maschili di atletica leggera.\nIl primo record mondiale maschile venne riconosciuto dalla federazione internazionale di atletica leggera nel 1912, mentre il primo record mondiale indoor risale al 1983. Ad oggi, la World Athletics ha ratificato ufficialmente 24 record mondiali assoluti e 4 record mondiali indoor di specialit\u00e0."}
{"id": "623807", "revid": "320578", "url": "https://it.wikipedia.org/wiki?curid=623807", "title": "Corvette classe Nanutchka", "text": ""}
{"id": "623811", "revid": "320578", "url": "https://it.wikipedia.org/wiki?curid=623811", "title": "FAC classe Tarantul", "text": ""}
{"id": "623812", "revid": "1935652", "url": "https://it.wikipedia.org/wiki?curid=623812", "title": "Tribunale della Rota Romana", "text": "Il Tribunale della Rota Romana (in latino \"Tribunal Rotae Romanae\", noto anche come Tribunale della Sacra Rota), \u00e8 un dicastero della Curia romana ed \u00e8 il tribunale ordinario della Santa Sede. Ha sede a Roma, nel Palazzo della Cancelleria, ma in antico ebbe sede anche nel Palazzo Farnese.\nStoria.\nLa storia della Sacra Rota prende le mosse dall'emanazione della bolla \"Ratio iuris\" emanata da Giovanni XXII il 16 dicembre 1331.\nFonti vaticane reputano possibile che il suo nome derivi da un recinto di forma circolare intorno al quale in origine si disponevano gli \"uditori\" per valutare le istanze ed emettere le sentenze. Il primo uso registrato del termine \"rota\" si trova nelle \"Decisiones Rotae\" di Thomas Fastolf, relative a 36 casi giudicati ad Avignone tra il dicembre del 1336 e il febbraio del 1337.\nIl numero dei cappellani uditori fu fissato ad un massimo di 12 da papa Sisto IV nel 1472, mentre la competenza del tribunale fu precisata nel 1747 da papa Benedetto XIV con la costituzione \"Iustitiae et pacis\".\nI giudici (uditori) di questo tribunale sono nominati dal Papa e costituiscono un collegio presieduto da un \"decano\", anch'egli nominato dal pontefice, il quale lo sceglie tra gli stessi giudici. Anticamente invece il decano era semplicemente l'uditore pi\u00f9 anziano. Fino al 1870 poi erano alcuni stati e alcune citt\u00e0 a proporre al pontefice la nomina degli uditori fra i \"doctores iuris celebres\" di specchiata moralit\u00e0.\nNel 1834, sotto papa Gregorio XVI, il tribunale funzion\u00f2 come corte d'appello per lo Stato Pontificio, mentre furono sempre pi\u00f9 spesso assegnate alle congregazioni le cause di foro ecclesiastico.\nDopo la presa di Porta Pia e l'occupazione di Roma del 1870, la Rota interruppe la sua attivit\u00e0. Il 29 giugno 1908 papa Pio X organizz\u00f2 un nuovo tribunale recuperando l'antica denominazione di Rota.\nAttivit\u00e0.\nLa Rota giudica per turni di tre uditori (o \"videntibus omnibus\") ed \u00e8 essenzialmente un tribunale di appello: \u00e8 competente per il foro esterno (in materia di cause contenziose e criminali, escluse quelle riservate al papa) e la sua giurisdizione, che concerne sia i cittadini della Citt\u00e0 del Vaticano sia i fedeli di ogni parte del mondo, si esercita:\nUditori della Rota.\nGli uditori attivi della Rota, con le rispettive date di nomina, sono i seguenti:\nCause di nullit\u00e0 matrimoniale.\nIl Tribunale apostolico della Romana Rota si occupa soprattutto delle cause di nullit\u00e0 matrimoniale, che costituiscono la grande maggioranza delle cause discusse presso la Rota. Esse riguardano i matrimoni contratti con rito cattolico, fra due cattolici oppure fra un coniuge cattolico e uno ateo o di altra confessione. Il ricorso al tribunale della Rota per le cause di nullit\u00e0 matrimoniale \u00e8 facoltativo in primo grado e in secondo grado (i fedeli possono infatti decidere di rivolgersi ai tribunali ecclesiastici del loro territorio); diventa obbligatorio solo dal terzo grado di giudizio in poi.\nComunemente si parla di \"annullamento della Rota\", o addirittura di \"divorzio cattolico\", ma tecnicamente si tratta di un \"riconoscimento di nullit\u00e0\". Infatti secondo la dottrina cattolica il sacramento del matrimonio \u00e8 uno e inscindibile e pertanto il diritto canonico nega possano sussistere cause a questo riguardo di annullamento o risoluzione.\nRicezione nell'ordinamento italiano delle sentenze della Rota Romana.\nIn Italia la dichiarazione di nullit\u00e0 del matrimonio religioso non comporta l'immediato annullamento del matrimonio civile, perch\u00e9 lo Stato italiano deve accogliere la sentenza ecclesiastica attraverso una procedura detta delibazione disciplinata dal codice di procedura civile dall'art. 796 e seguenti. Tali articoli risultano oggi abrogati ma, in realt\u00e0, trovano ugualmente applicazione proprio in relazione alle sentenze provenienti dai Tribunali ecclesiastici in virt\u00f9 della prevalenza degli accordi internazionali (i Patti Lateranensi e gli Accordi del 1984 di Villa Madama hanno tale natura e sono stati ratificati con legge) rispetto alle disposizioni della legge n. 218/95, cos\u00ec come stabilito dall'art. 2 della legge stessa. Questo nonostante la procedura di delibazione sia pi\u00f9 sfavorevole rispetto alle disposizioni della legge n. 218/95 sugli effetti delle sentenze straniere in Italia. La suddetta istanza di delibazione dev'essere inoltrata presso la Corte d'appello competente per territorio, che va individuata in quella nel cui distretto si trova il Comune dove fu trascritto il matrimonio stesso, e dev'essere necessariamente sottoscritta da un avvocato. Ai fini della valida ammissione dell'istanza, i requisiti prescritti si basano sull'esistenza dei seguenti presupposti: la presenza delle due conformi decisioni giudiziali emanate in ambito ecclesiastico, dichiarative della nullit\u00e0 del matrimonio e il decreto di esecutivit\u00e0 rilasciato dal Supremo tribunale della Segnatura Apostolica attraverso il quale, secondo il diritto canonico, si attesta l'esecutivit\u00e0 della sentenza ecclesiastica di nullit\u00e0.\nLa delibazione (o riconoscimento) in taluni casi particolari pu\u00f2 essere negata. Ad esempio per quelle cause di nullit\u00e0 valide per il diritto canonico ma che non sono riconosciute dall'ordinamento italiano; sono fra questi casi le dispense pontificie per matrimonio \"rato e non consumato\", poich\u00e9 la consumazione non rileva ai fini del diritto italiano o almeno non rileva in termini generici ma va verificata nei suoi contesti attraverso specifico rito di magistratura italiana, al punto da impedire la ricezione automatica di una dispensa. Il matrimonio non consumato \u00e8, infatti, per l'ordinamento italiano motivo per cui chiedere lo scioglimento del matrimonio/cessazione degli effetti civili del matrimonio ai sensi della legge sul divorzio del 1970.\nCome acclarato dalla Corte di cassazione italiana, infatti, gi\u00e0 altra corte aveva chiarito che \"restano inapplicabili le disposizioni della nuova normativa, nella parte in cui esse consentirebbero l'efficacia immediata e diretta della decisione straniera, senza adottare lo speciale procedimento giurisdizionale previsto per le sentenze di nullit\u00e0 di matrimonio pronunciate dai tribunali ecclesiastici (art. 8, comma 2, l. 25 marzo 1985, n.121).\"\nInoltre la dichiarazione di nullit\u00e0 del matrimonio concordatario produce gli effetti del cosiddetto matrimonio putativo di cui all'art. 128 c.c."}
{"id": "623814", "revid": "339392", "url": "https://it.wikipedia.org/wiki?curid=623814", "title": "FAC classe Matka", "text": ""}
{"id": "623817", "revid": "339392", "url": "https://it.wikipedia.org/wiki?curid=623817", "title": "Classe Matka (motocannoniera)", "text": ""}
{"id": "623832", "revid": "181699", "url": "https://it.wikipedia.org/wiki?curid=623832", "title": "Comitato di Moson", "text": "Il comitato di Moson (in ungherese \"Moson v\u00e1rmegye\", in tedesco \"Komitat Wieselburg\", in slovacco \"Mo\u0161onsk\u00e1 \u017eupa\", in latino \"Comitatus Mosoniensis\") \u00e8 stato un antico comitato del Regno d'Ungheria, oggi situato a cavallo tra Ungheria nordoccidentale, Austria e Slovacchia. Capoluogo del comitato era Magyar\u00f3v\u00e1r.\nGeografia fisica.\nIl comitato di Moson confinava con il territorio austriaco dell'Austria Inferiore, nonch\u00e9 con gli altri comitati di Pozsony, Gy\u0151r e Sopron. Geograficamente il territorio era quasi totalmente pianeggiante e delimitato a nord dal Danubio e ad ovest dal Lago di Neusiedl.\nStoria.\nIn seguito al Trattato del Trianon (1920) una minuscola parte del comitato situata giusto di fronte a Bratislava venne assegnata alla neonata Cecoslovacchia, mentre la fascia sul confine occidentale, abitata da popolazioni prevalentemente di lingua tedesca, pass\u00f2 a formare il Burgenland austriaco. Vista l'esiguit\u00e0 territoriale del comitato residuo, quest'ultimo venne fuso con quel che rimaneva dei comitati di Gy\u0151r e Pozsony (nel primo caso quasi l'intero comitato, nel secondo caso una minima parte a sud del Danubio) a formare il nuovo comitato di \"Gy\u0151r-Moson-Pozsony\".\nNel 1947, in seguito al Trattato di pace di Parigi, venne effettuata una lieve modifica di confine a favore della Cecoslovacchia, che inglob\u00f2 i tre villaggi di Horv\u00e1tj\u00e1rfalu (Jarovce), Oroszv\u00e1r (Rusovce) e Dunacs\u00fany (\u010cunovo) per un totale di 65\u00a0km\u00b2. Il comitato di Gy\u0151r-Moson-Pozsony si fuse invece con il comitato di Sopron per formare la provincia di \"Gy\u0151r-Sopron\", rinominata nel 1990 Gy\u0151r-Moson-Sopron."}
{"id": "623836", "revid": "339392", "url": "https://it.wikipedia.org/wiki?curid=623836", "title": "Classe Permit (sottomarino)", "text": ""}
{"id": "623845", "revid": "1305772", "url": "https://it.wikipedia.org/wiki?curid=623845", "title": "Partito Socialdemocratico", "text": "Partito Socialdemocratico pu\u00f2 riferirsi a diversi partiti politici, tra cui:"}
{"id": "623847", "revid": "1833487", "url": "https://it.wikipedia.org/wiki?curid=623847", "title": "Capodacqua (Assisi)", "text": "Capodacqua \u00e8 una frazione del comune di Assisi (PG).\nSi trova a circa 4\u00a0km a sud-est di Assisi, ad un'altitudine di 300 . Il paese si trova sulle prime pendici del monte Subasio, in prossimit\u00e0 della superstrada 75 che congiunge Perugia a Spoleto. Secondo i dati Istat del 2001, il paese \u00e8 abitato da 533 residenti.\nStoria.\nFino all'epoca romana, ed anche oltre, la zona era occupata dalle acque del \"lacus umber\", l'acquitrino rimanente dopo il prosciugamento del preistorico Lago Tiberino.\nIl nome \u00e8 sicuramente derivante dalla grande quantit\u00e0 di fonti e risorgive che si trovano in zona, alimentate dalle falde provenienti dal monte Subasio.\nDell'epoca romana rimangono un certo numero di lapidi con iscrizioni, ora conservate ad Assisi, ed i resti di una vasta necropoli, vicino alla chiesa di S. Maria della Speranza. In particolare, questa necropoli \u00e8 stata scoperta nel 1997 dai genieri dell'esercito americano (stanziati in una base italiana), durante i lavori di livellamento del terreno per approntare un'area d'emergenza, in seguito al terremoto del 26 settembre 1997.\nIntorno all'anno 1000, sulle pendici del Subasio, in territorio di Capodacqua, sorse un'abbazia benedettina, che pass\u00f2 poi all'abbazia di Farfa. In questa abbazia si rifugi\u00f2 san Francesco quando, convertitosi, inizi\u00f2 una vita nuova secondo lo spirito evangelico della povert\u00e0 e lasci\u00f2 la sua casa e la sua famiglia.\nAi tempi di Federico Barbarossa (1160), il territorio era posto ai confini del dominio di Assisi.\nNel 1232 Capodacqua risultava essere una \"balia\" di Assisi, circoscrizione territoriale retta da un \"Baiulus\", ed i suoi rappresentanti venivano eletti (1407) nella comunit\u00e0 assisate.\nDal XIV secolo inizi\u00f2 la decadenza dell'abbazia, che venne via via spogliata dei suoi beni, per poi essere riscattata dai benedettini di S. Pietro in Assisi solo nel 1945.\nEconomia e manifestazioni.\nUn gran numero di fonti d'acqua potabile si trovano nel territorio della frazione:\nLa particolarit\u00e0 di essere posta a mezzogiorno, con le spalle coperte dall'imponente sagoma del Subasio, le dona un clima mite, adatto alla coltivazione della vite e dell'oliva.\nIl 19 marzo viene celebrata la Festa di san Giuseppe nella chiesa parrocchiale, considerato il compatrono, con sant'Apollinare, della Parrocchia. A questa Festa \u00e8 legata la Sagra del lupino e della frittella.\nVi si svolge anche la \"Festa della ciliegia\" e, a giugno, il \"Palio delle fonti\", nell'area del Centro Sportivo Parrocchiale, lungo la Via Romana, presso la chiesetta di S. Maria della Speranza.\nTutto il piazzale, il parcheggio, le strutture e le piste antistanti la chiesetta viene designato come \"Piazza S. Maria della Speranza\"."}
{"id": "623849", "revid": "6923", "url": "https://it.wikipedia.org/wiki?curid=623849", "title": "Proton Team KR", "text": ""}
{"id": "623851", "revid": "19580", "url": "https://it.wikipedia.org/wiki?curid=623851", "title": "Finlandesizzazione", "text": ""}
{"id": "623852", "revid": "6923", "url": "https://it.wikipedia.org/wiki?curid=623852", "title": "Team KR", "text": "Il Team KR era una squadra di motociclismo partecipante al motomondiale, diretta da Kenny Roberts.\nStoria.\nKenny Roberts si era ritirato dall'agonismo alla fine del motomondiale 1983 dopo aver ottenuto 3 titoli iridati piloti in sella a moto Yamaha, casa motociclistica giapponese a cui era restato fedele per tutta la sua carriera. Grazie ai suoi buoni rapporti, riusc\u00ec ad ottenere dalla casa dei tre diapason un appoggio ufficiale per iniziare una nuova carriera come team manager; questa attivit\u00e0 inizi\u00f2 gi\u00e0 nel motomondiale 1984 in classe 250 schierando quale pilota di punta Wayne Rainey affiancandogli Alan Carter.\nNel 1986 schier\u00f2 invece una squadra nella classe 500, sempre con modelli Yamaha, accompagnando in gara Randy Mamola che termin\u00f2 l'anno al terzo posto della classifica iridata piloti e riusc\u00ec a migliorarsi ulteriormente l'anno successivo finendo al secondo posto. Perso Mamola passato alla Cagiva nel 1988 il team schier\u00f2 nella classe regina Rainey affiancato da Kevin Magee; si piazzarono rispettivamente al terzo e al quinto posto del mondiale piloti; la stessa accoppiata di piloti venne schierata anche nel 1989 ottenendo il secondo e il quinto posto.\nNel 1990, grazie anche all'arrivo di un nuovo sponsor importante dell'industria dei tabacchi, il team ampli\u00f2 la sua attivit\u00e0, gareggiando in due categorie: oltre che nella mezzo litro dove a Rainey si era affiancato Eddie Lawson (di ritorno in Yamaha dopo un anno passato con la Honda), nella quarto di litro corse John Kocinski. Fu questo un anno particolarmente positivo per il team che ottenne il titolo iridato piloti in entrambe le classi: oltre a Kocinski in 250, Wayne Rainey ottenne il titolo nella 500, il primo di tre consecutivi senza cambiare team. Ritornato solo all'impegno nella classe maggiore, sia nel 1991 che nel 1992 il team affianc\u00f2 all'iridato Rainey il connazionale Kocinski mentre nel 1993 gli affianc\u00f2 Luca Cadalora. Proprio nel 1993 Rainey incorse anche nel grave incidente che gli tronc\u00f2 la carriera agonistica e nel motomondiale 1994 il confermato Cadalora venne affiancato da Daryl Beattie, sostituito l'anno successivo da Norifumi Abe.\nNel 1996 Roberts schier\u00f2 in squadra Abe, affiancandogli Jean-Michel Bayle e suo figlio Kenny jr ma al termine della stagione il rapporto di lunga data con la Yamaha ebbe termine e Kenny Roberts decise di intraprendere allora una nuova carriera non pi\u00f9 solo come team manager ma anche come progettista/costruttore.\nLa nuova attivit\u00e0 inizi\u00f2 con la KR V3, motocicletta per il cui sviluppo si affid\u00f2 ad una struttura situata in Gran Bretagna e il cui sostegno economico veniva garantito dalla casa motociclistica malese Modenas. La squadra debutt\u00f2 cos\u00ec nella stagione 1997 con motociclette marchiate Modenas, nome mantenuto fino al termine del 2000.\nDal 2001 prese invece il nome del nuovo sponsor, anch'esso malese, la Proton e, dopo aver proseguito ancora per un paio d'anni il progetto della motocicletta con motore a due tempi, present\u00f2 il nuovo modello a quattro tempi KR5 per la nuova MotoGP.\nCon l'entrata in vigore della MotoGP e delle nuove regole per le case costruttrici e i team partecipanti al motomondiale, venne registrato come Proton tra le case costruttrici e come \"Proton Team KR\" tra i team, concludendo l'anno al quarto posto tra i costruttori e al settimo tra i team; i piloti schierati furono Nobuatsu Aoki e Jeremy McWilliams. Gli stessi piloti gareggiarono anche nel motomondiale 2003 ma i posizionamenti furono peggiorati con il sesto posto tra i costruttori e l'undicesimo tra i team.\nLa situazione non miglior\u00f2 neppure l'anno seguente quanto McWilliams venne sostituito dall'altro figlio del team manager, Kurtis e da James Haydon nelle ultime gare della stagione in cui Kurtis era infortunato.\nNel 2005 Roberts strinse un accordo per la fornitura del propulsore con la casa austriaca KTM ma l'accordo ebbe termine prima del termine della stagione e il team ottenne un solo punto in tutta la stagione. Nel frattempo la denominazione ufficiale era cambiata in Team Roberts, perdendo la denominazione dello sponsor.\nDal 2006 la squadra ha potuto contare sul supporto della Honda, che forniva a pagamento il motore. La nuova moto era la KR211V risultante dalle iniziali di Roberts e dal nome del propulsore Honda (che equipaggiava anche la Honda RC211V). Roberts, come unico pilota, scelse suo figlio Kenny Roberts Junior che riusc\u00ec ad ottenere due piazzamenti sul podio; il team riusc\u00ec ad arrivare al sesto posto nella classifica specifica.\nUna situazione simile si \u00e8 verificata nel 2007, con l'introduzione della KR212V (il cambio di nome era dovuto all'aggiornamento del propulsore che, dopo il cambio di regolamento che limitava la cilindrata a 800\u00a0cm\u00b3, era passato a quello che equipaggiava anche la Honda RC212V); in corso di stagione Kenny Jr venne dapprima affiancato e poi sostituito dal fratello Kurtis ma non vennero ottenuti risultati di rilievo con il team che scese all'undicesimo posto in classifica.\nFu questo anche l'ultimo anno di attivit\u00e0 del team che annunci\u00f2 il suo ritiro dal mondiale a causa della mancanza di sponsor.\nRisultati MotoGP.\n\"I punti e il risultato finale sono la somma dei punti ottenuti da tutti i piloti (diversamente dalla classifica costruttori) e il risultato finale si riferisce al team e non al costruttore.\""}
{"id": "623853", "revid": "264902", "url": "https://it.wikipedia.org/wiki?curid=623853", "title": "Larsa", "text": "Larsa (la moderna Tell as-Senkereh e la probabile citt\u00e0 biblica di Ellasar, Genesi ), fu un'importante citt\u00e0 dell'antica Mesopotamia. \nLa citt\u00e0 giace a 24 chilometri sud-est delle rovine di Uruk (la biblica Erech), vicino alla sponda orientale del canale di \nShatt-en-Nil (oggi moderno Iraq meridionale). Larsa \u00e8 accennata nelle iscrizioni sumeriche fin dal tempo di Ur-Gur, 2700 o 2800 a.C., che costru\u00ec o restaur\u00f2 la ziggurat di E-Babbar, il tempio dedicato al dio del sole Shamash.\nStoria.\nLarsa divenne subito una formidabile forza politica e militare, durante l'antico periodo babilonese (circa 2000-1600 a.C.). Dopo la Terza dinastia di Ur, per\u00f2, Larsa perse tutto il suo potere. Nella Mesopotamia del sud, un funzionario di Ibbi-Sin, l'ultimo re della Terza dinastia di Ur, fu assegnato da Ur a Isin, e questo diede vita a un governo che aveva la pretesa di seguire i passi della terza dinastia. Questo re, Ishbi-Erra (ca. 2017-1985 a.C.) contribu\u00ec alla riconquista di alcune delle terre che precedentemente appartenevano alla dinastia, tra le quali vi erano le importanti citt\u00e0 di Ur e Uruk. \nIshbi-Erra, inoltre, riconquist\u00f2 la citt\u00e0 di Lagash, che in quel periodo controllava anche Larsa. I successivi re di Isin nominarono funzionari che governarono su Lagash, uno di questi era un amorrita di nome Gungunum. Questo, alla fine, ruppe con Isin e fond\u00f2 una dinastia indipendente a Larsa. Per legittimare il suo potere e mettere in difficolt\u00e0 Isin, Gungunum cattur\u00f2 la citt\u00e0 di Ur. Essendo questa il principale centro di commercio con il golfo Arabo-Persiano, Isin perse un'importantissima rotta commerciale, oltre ad una delle principali citt\u00e0 di culto. \nOltre a questi pochi particolari, il motivo preciso della rottura di Gungunum con Isin \u00e8 in gran parte sconosciuto. Un gruppo di studiosi ipotizza che la colpa sia da attribuire ai problemi interni di Isin; sembra infatti che i governanti della citt\u00e0 non dessero un grande impulso all'irrigazione e ai sistemi agricoli. La causa poteva essere dovuta a negligenza, ma \u00e8 pure evidente che riuscire ad accedere alle risorse idriche in questa regione arida, fosse un problema abbastanza comune per la maggior parte della Mesopotamia del sud di questo periodo.\nI due successori di Gungunum furono Abisare (ca. 1905 a.C.) e Sumul-el (ca. 1894 a.C.); entrambi presero misure contro Isin, tagliandone l'accesso ai canali. Dopo questo periodo, Isin perse rapidamente forza politica ed economica.\nLarsa ebbe un notevole sviluppo, ma non arriv\u00f2 mai ad estendere il proprio dominio su un grande territorio. Nel suo momento di massimo splendore, sotto il re Rim-Sin (ca. 1822-1763 a.C.), Larsa controllava soltanto altre 10-15 citt\u00e0-stato, nessuna delle quali posta nelle vicinanze dei territori controllati dalle altre dinastie mesopotamiche. Tuttavia prove archeologiche ci hanno rivelato progetti di enormi costruzioni e il grande sviluppo agricolo raggiunto in questa citt\u00e0.\nArcheologia.\nLoftus ha condotto i primi scavi in questo luogo nel 1854. Lui descrive le rovine come una piattaforma bassa e circolare, con una circonferenza di circa sette chilometri, che aumenta gradualmente dal livello della pianura ad un monticello centrale alto circa 24 metri. Questa rappresenta l'antica ziggurat del tempio di Shamash, che fu in parte esplorata da Loftus. Dalle iscrizioni trovate in essa sembra che, oltre ai re gi\u00e0 accennati, anche Hammurabi, Burna-buriash e Nabucodonosor II di Babilonia restaurarono o ricostruirono il tempio di Shamash. Gli scavi a Larsa hanno portato alla scoperta di numerose iscrizioni, consistenti in tavolette d'argilla, soprattutto contratti, ma che includono anche importanti tavolette di matematica e un certo numero di tavolette che mostrano scene di vita quotidiana. Loftus ha trovato inoltre i resti di un antico cimitero babilonese. Dalle rovine sembrerebbe che Larsa cess\u00f2 di essere abitata subito dopo la conquista persiana.\nI re di Larsa.\nConquistata da Babilonia (1763 a.C.-1750 a.C.)"}
{"id": "623855", "revid": "1652635", "url": "https://it.wikipedia.org/wiki?curid=623855", "title": "Granata Pazzaglia", "text": "Le Bombe o Granate Pazzaglia (dal nome del suo inventore) sono delle armi artigianali utilizzate dai soldati italiani durante la seconda guerra mondiale soprattutto nel teatro Nordafricano per rimediare alla cronica mancanza di armi efficaci contro i corazzati nemici.\nDescrizione.\nLa bomba era costituita da un contenitore in lamiera al cui interno vi era la carica esplosiva e da un tubo di circa 7 cm al cui interno era inserita una bomba a mano O.T.O (la cosiddetta \"Red Devil\" per i britannici) utilizzata come innesco.\nIl tutto era inserito in un sacchetto di tela munito di gancio di trasporto.\nCostruite in due varianti \u2014 da 1 Kg e da 2 Kg di esplosivo, cui andava aggiunto un ulteriore chilogrammo complessivo di confezione \u2014 richiedevano una buona prestanza fisica per il lancio a causa del peso ma erano efficaci comunque solo se lanciate con precisione sul vano motore, nel qual caso erano in grado di distruggere qualsiasi corazzato. Per questa ragione il militare che voleva utilizzarla doveva necessariamente accostarsi all'obiettivo, evitando di essere colpito dal fuoco delle mitragliatrici di bordo o dalla fanteria che seguiva i carri durante le loro avanzate.\nNel 1942, campioni di bombe \"Pazzaglia\" furono inviate e studiate dal Genio Militare in Italia ma a ci\u00f2 non fece seguito nessuna produzione negli stabilimenti sul territorio.\nUso operativo.\nPer il lancio si impugnava la bomba con la mano destra ben stretta sul manicotto e con la sinistra si strappava la linguetta di sicura, si portava la bomba all'indietro e si lanciava. Per essere correttamente utilizzata doveva essere lanciata da in piedi e con una traiettoria circolare dall'alto verso il basso e possibilmente ad almeno 20/25 m.\nDi norma i soldati italiani, quando giudicavano l'obiettivo a distanza utile, saltavano fuori dalle loro postazioni difensive (trincee o buche) e correndo si avvicinavano al carro armato. Altre volte strisciavano tra i carri in movimento e, per evitare di essere schiacciati dai cingoli, lasciavano anche che questi passassero loro sopra per poi alzarsi e lanciare la loro arma dopo che il carro li aveva superati.\nOltre al rischio di essere colpiti dalle armi nemiche o di rimanere schiacciati dai cingoli, l'uso stesso della bomba era pericoloso perch\u00e9 con la sua esplosione dal vano motore divampavano immediatamente alte fiamme, il liquido idraulico schizzava rovente in ogni direzione e le munizioni stesse potevano saltare in aria."}
{"id": "623860", "revid": "119211391", "url": "https://it.wikipedia.org/wiki?curid=623860", "title": "Palazzo dell'Arte", "text": "Il Palazzo dell'Arte Bernocchi \u00e8 l'edificio, donato dalla famiglia Bernocchi, sede della Triennale di Milano sito in viale Emilio Alemagna 6 (all'epoca della costruzione viale Italia). Fu costruito in soli diciotto mesi fra il 1931 e la primavera del 1933 su progetto dell'architetto Giovanni Muzio.\nStoria.\nL'edificio Palazzo dell'Arte Bernocchi, realizzato grazie al lascito di oltre 7 milioni di lire del cavaliere del lavoro e senatore Antonio Bernocchi, venne progettato per essere sede delle \"Esposizioni internazionali delle Arti decorative e industriali moderne e dell'Architettura moderna\" (le cosiddette \"Triennali\", appunto) fino ad allora tenutesi, con cadenza biennale, all'ISIA di Monza dove la manifestazione era nata nel 1923. \n&lt;br&gt;La posizione del palazzo venne studiata per fare da completamento al complesso monumentale del Castello Sforzesco e del Parco Sempione che, proiettandosi verso l'Arco della Pace, ospitava anche altri interventi come l'edificio liberty dell'Acquario e la progettata Torre Littoria, che sarebbe stata inaugurata nel 1933 con la V Triennale di Milano. \n&lt;br&gt;Alle funzioni espositive, la Triennale univa spazi di servizio (come uffici, magazzini e depositi) a saloni e corridoi per esposizioni temporanee, una biblioteca, un teatro per 1200 persone, un ristorante collegato alla terrazza giardino, un caff\u00e8 ed alcuni \"atelier\" da affittare ad artisti ritenuti meritevoli. L'edificio era inoltre progettato per essere strettamente collegato anche allo spazio verde antistante, come denota il forte elemento del portico aggettante.\nIl linguaggio architettonico scelto da Giovanni Muzio per l'edificio \u00e8 uno stile classico che sottolinea il carattere monumentale dell'edificio. Prettamente razionalisti sono corpi come la scala di sicurezza sul lato nord, la torre degli ascensori, le passerelle di collegamento con la terrazza, le coperture e la terrazza a nord; le parti pi\u00f9 in vista sono invece caratterizzate da soluzioni quali l'ordine gigante, l'arcata in serie, la scelta dell'\"impluvium\" interno (originariamente decorato da una fontana di Mario Sironi e una \"Donna seduta\" in pietra vicentina di Leone Lodi) ed altri tocchi classicheggianti. Sironi disegna anche l'imponente triportico della facciata e affresca la sala centrale del palazzo, mentre il resto degli interni sono lasciati volutamente grezzi, per lasciare il massimo spazio agli allestimenti delle varie mostre.\nNel 1933 il Palazzo viene suddiviso architettonicamente da Muzio \u00e8 suddiviso in tre settori: gli uffici, la zona espositiva, il Loisir nel quale trovano posto sia il Ristorante con la sala da concerti che altri spazi destinati alla fruibilita del pubblico. Sulla terrazza viene invece creata la sala Danzante e data in gestione, insieme al ristorante, alla Ditta F.lli Beretta.\nNel 1943, durante l'occupazione nazista in Italia, il Ristorante del palazzo viene adibito a circolo ricreativo per gli alti ufficiali tedeschi e la terrazza definitivamente chiusa (viene piazzata una batteria di contraerea). Il locale acquisisce il teutonico nome di Ballhaus (in tedesco sala da ballo ).\nNel 1947 il Palazzo Bernocchi torna a nuova vita e cos\u00ec anche il Ristorante, che riprende il suo nome originario \"Ristorante del Palazzo dell'Arte\" e viene suddiviso in due sale da un enorme camino centrale raccogliendo in s\u00e9 sia il ristorante che la sala da ballo con due piste separate. \nIl 1947 \u00e8 un anno molto importante perch\u00e9 segna la riapertura della Triennale e il processo di normalizzazione della societ\u00e0 italiana.\nNegli anni 50 lo spazio \u00e8 in gestione alla CRTI, la compagnia di radio trasmissioni che ha nelle sale del Teatro (costruito proprio in quegli anni) la prima sala sperimentale delle trasmissioni televisive Italiane. Sar\u00e0 proprio da quelle sale che verranno irradiate le prime trasmissioni di \"Lascia o Raddoppia\" di Mike Bongiorno.\nNegli anni '60 il locale del Palazzo diventa il \"Piper\" di Milano. Personaggi come Patty Pravo, Lucio Dalla e altri grandi nomi della musica italiana e straniera (tra cui i \"Beatles jugoslavi\" Kameleoni) infiammano le notti Milanesi, ma \u00e8 il 23 giugno del 1968 che il locale sorge agli onori della leggenda musicale con il concerto di Jimi Hendrix: oltre 1000 persone assistono alla sua performance mentre una folla in delirio cerca di accedere ai locali.\nIl restauro del 1984 ha aggiunto all'edificio originale le scale di sicurezza esterne."}
{"id": "623861", "revid": "31269", "url": "https://it.wikipedia.org/wiki?curid=623861", "title": "Max Greggio", "text": "Biografia.\nCresciuto e vissuto a Livorno, si \u00e8 laureato in Lettere all'Universit\u00e0 di Pisa e vive a Bergamo.\nCarriera.\ne pi\u00f9 recentemente, Il Tirreno come cronista e disegnatore. \nNel 1973 comincia la sua collaborazione, ancora attiva, con Il Vernacoliere, allora \"Livornocronaca\", rivista di satira politica e di costume, in massima parte scritta in dialetto livornese (vernacolo), al quale contribuisce con fumetti, vignette ed una folta galleria di personaggi, molti dei quali diventati ormai storici e parte del patrimonio culturale della citt\u00e0: \"Zat\u00e0che Caz\", \"Ga\u00ecno l'Attiassino\", \"Budi\u00f9lik,\" \"'R Troiantropo\", \"L'appuntato Fosforo\", \"L'agente Zerozerobeppe\", \"Sgainator\", \"La Nonna Bionica\", \"Pipaluce\", \"Arvaro 'l Laido ed altri\".\nHa collaborato anche con \"Panorama\", \"Epoca\", \"Smemoranda\" e Totem Comics.\nVerso la met\u00e0 degli anni ottanta comincia il suo impegno come autore televisivo, firmando programmi come \"Odiens\", \"Drive In\", \"L'araba fenice\", \"Lupo solitario\", \"Paperissima\" e \"Striscia la notizia\", di cui, insieme a Lorenzo Beccati e Gennaro Ventimiglia, \u00e8 uno degli autori storici."}
{"id": "623870", "revid": "1573940", "url": "https://it.wikipedia.org/wiki?curid=623870", "title": "Quadraspidiotus perniciosus", "text": "La cocciniglia di San Jos\u00e9 (\"Quadraspidiotus perniciosus\" ) \u00e8 un insetto Rincote della superfamiglia dei Coccoidea (famiglia Diaspididae). Deve il suo nome comune dalla citt\u00e0 di San Jose, in California, dove Comstock lo studi\u00f2 e classific\u00f2 nel 1881.\nSpecie ormai cosmopolita, \u00e8 ritenuta la cocciniglia pi\u00f9 pericolosa del mondo.\nStoria.\nFu probabilmente introdotta a San Jos\u00e9 nel 1870 da legname importato dalla Cina.\nNel 1890 si diffuse in tutta la California, nel 1895 il contagio si estese a molti vivai e frutteti, soprattutto negli stati dell'Est.\nCharles Lester Marlatt fece indagini entomologiche in Cina, Giappone e nell'isola di Java nel 1901-02. \u00c8 arrivata anche in Europa all'inizio del XX secolo, probabilmente tramite le imbarcazioni provenienti dalle Americhe.\nCaratteristiche.\nQuesto insetto possiede uno scudetto protettivo, di colore grigiastro-plumbeo, allungato nei maschi e tondeggiante nelle femmine. Questi scudetti, detti anche follicoli, si sovrappongono al fine di formare strati spessi ed, a volte, impermeabili ai trattamenti fitosanitari.\nDanni.\nLa Cocciniglia di San Jos\u00e9 provoca danni sugli organi legnosi, attraverso punture e la loro saliva determina delle alterazioni cromatiche rossastre, che evidenziano il sollevamento della scorza; in seguito i tessuti necrotizzano determinando deformazioni e disseccamenti sui rami. I gravi attacchi causano, invece, ingrossamenti degli strati dei follicoli, comportando asfissia sugli organi attaccati. Sulle foglie compaiono punteggiature necrotiche, che comportano, in certi casi, delle filloptosi. I frutti manifestano macchie rossastre con un puntino centrale di colore grigio; le macchie determinano il deprezzamento dei frutti.\nQuesto fitofago sverna come neanide e compie tre generazioni annuali.\nMetodi di lotta.\nA partire dal 1940, il Decreto Ministeriale ha dichiarato la lotta, contro il \"Quadraspidiotus perniciosus\", obbligatoria, da effettuare in presenza di attacchi sulle Drupacee e sulle Pomacee.\nLa lotta chimica deve essere fatta in inverno o nelle fasi di rottura delle gemme. I prodotti da utilizzare sono: polisolfuri di calcio od oli bianchi attivati.\nGli interventi si possono fare anche in altri momenti:\n- all'uscita delle neanidi di prima generazione, con clorpirifos-metile, dimetoato e buprofezin;\n- all'uscita delle neanidi di terza generazione, a fine estate, con la caduta delle foglie.\nIn caso di infestazioni massicce, \u00e8 molto utile effettuare spazzolature su tronchi.\nLa lotta biologica si basa sulla conservazione ambientale di Coccinellidi predatori, come: \"Chilocorus bipustulatus\" e \"Exochomus quadripustulatus\".\nSempre nella lotta biologica, \u00e8 previsto anche l'inserimento dell'Imenottero parassitoide \"Encarsia perniciosi\", ormai ben acclimato in Italia dal 1932."}
{"id": "623874", "revid": "287204", "url": "https://it.wikipedia.org/wiki?curid=623874", "title": "Cospaia", "text": "Cospaia (\"Co\u0161p\u00e8ja, Co\u0161p\u00e4ja o Co\u0161p\u00e8a\" in dialetto altotiberino) \u00e8 una frazione del comune di San Giustino (PG).\nStoria.\nCospaia \u00e8 stata per diversi secoli una minuscola repubblica indipendente, posta fra lo Stato della Chiesa e la Repubblica di Firenze (poi il Granducato di Toscana). Ottenne, inaspettatamente, l'indipendenza nel 1441, quando papa Eugenio IV, impegnato nella lotta con il Concilio di Basilea, cedette il territorio di Sansepolcro alla Repubblica di Firenze. Per errore, nella designazione del confine, una piccola striscia di terreno non venne inclusa nel trattato che delimitava i confini, e i relativi abitanti dichiararono prontamente l'indipendenza.\nGli abitanti fecero tesoro della situazione e ne approfittarono per sviluppare fra i primi in Italia la coltivazione del tabacco. Tuttora, alcune variet\u00e0 di tabacco vengono definite con il nome di \"cospaia\".\nDopo diversi secoli di esistenza, il 26 giugno 1826, ottenuto un atto di sottomissione da parte di quattordici rappresentanti del territorio, venne a far parte dello Stato della Chiesa.\nCultura.\nEventi.\nIn giugno si tiene la \"Festa della repubblica di Cospaia\", per commemorare la fine dell'indipendenza.\nEconomia.\nL'importanza della coltivazione del tabacco \u00e8 in calo, a causa della diminuzione degli aiuti economici forniti dagli enti governativi agli agricoltori. Rimangono comunque le tipiche strutture poste a servizio delle aziende come i vari essiccatoi sparsi nel suo territorio."}
{"id": "623877", "revid": "1318789", "url": "https://it.wikipedia.org/wiki?curid=623877", "title": "This Land Is Your Land", "text": "This Land is your Land \u00e8 una celebre canzone tradizionale statunitense scritta da Woody Guthrie nel 1940. Fa parte del patrimonio folk USA e, oltre che dal suo compositore, \u00e8 stata eseguita nel tempo in differenti versioni da molti cantanti tra cui Bob Dylan, Peter, Paul and Mary, Johnny Cash, Bruce Springsteen e Neil Young.\nLa melodia di \"This Land is your Land\" \u00e8 stata composta sulla base di quella del gospel \"When the world's on fire\" (\"Quando il mondo andr\u00e0 a fuoco\"), pi\u00f9 conosciuto nella versione del gruppo The Carter Family, registrato dieci anni prima che Guthrie realizzasse la sua canzone.\nLa risposta a Irving Berlin.\n\"This Land is your Land\" \u00e8 stata scritta in risposta alla famosa canzone \"God bless America\" (\"Dio benedica l'America\", del 1918) di Irving Berlin, che Guthrie considerava poco realistica ed anzi piuttosto faziosa.\nLa canzone.\n\"This Land is your Land\" \u00e8 stata scritta nel 1940 ma pubblicata solo nel 1945, con alcune variazioni, effettuate dallo stesso autore. La versione originale conteneva infatti due strofe di protesta nei confronti della disuguaglianza tra le classi negli USA e l'eccessiva privatizzazione del paese.\nI suoi versi pi\u00f9 significativi affermano:\n\u00c8 probabile che, vista la terribile situazione in cui si trovava il mondo alla fine del secondo conflitto mondiale, l'autore abbia preferito eliminare queste strofe, scritte prima che la guerra divampasse, rendendo la canzone molto pi\u00f9 patriottica di quanto non fosse stata originariamente pensata.\nUna versione realizzata nel 1972 riproduce comunque la canzone nella sua versione originale."}
{"id": "623882", "revid": "31886", "url": "https://it.wikipedia.org/wiki?curid=623882", "title": "San Vivaldo (Montaione)", "text": "San Vivaldo \u00e8 una frazione del comune di Montaione, nella citt\u00e0 metropolitana di Firenze.\nSi tratta di un piccolo centro abitato situato sulla strada che conduce a Iano, altra frazione nel territorio comunale di Montaione.\nLa frazione \u00e8 composta da un complesso religioso e da un piccolo borgo di case, dove oggi vi sono anche servizi per i turisti, assai numerosi in tutto il comune di Montaione.\nStoria.\nLa selva di Camporena, dove la frazione di San Vivaldo si trova, era meta di eremiti fin dall'epoca medievale: il pi\u00f9 noto fu Vivaldo da San Gimignano (1260 - 1320), il quale vi dimor\u00f2 per circa venti anni riparandosi nel gigantesco tronco di un castagno. Mor\u00ec in odore di santit\u00e0 e sul luogo del ritrovamento del corpo esanime fu costruita, anche se probabilmente era gi\u00e0 esistente, una piccola chiesa .\nNei secoli la chiesa fu ampliata e abbellita: come la vediamo oggi \u00e8 frutto di una ricostruzione avvenuta intorno al 1500, anno in cui i francescani si insediarono nella zona e costruirono il convento e il complesso architettonico delle cappelle del Sacro Monte.\nIl borgo di San Vivaldo \u00e8 poco distante dal complesso religioso. Da un documento del 1830 (carta del catasto generale toscano) risulta che esistevano tutte le case della parte vecchia della frazione schierate lungo la strada. \nCome risulta da un censimento del 1861, con lo sviluppo della lavorazione del vetro, a San Vivaldo vivevano molti maestri vetrai al punto che era la frazione con il pi\u00f9 basso tasso di analfabetismo.\nNei primi anni del 1900 a San Vivaldo si trovavano due frantoi, un mulino, una tabaccaia e due fornaci di mattoni. Ad oggi esistono ancora un frantoio in disuso e la tabaccaia. \nSan Vivaldo \u00e8 tutt'oggi abitato, alcune case sono state ristrutturate e suddivise in appartamenti per uso turistico. Lungo la strada si trova un ristorante con bottega.\nIl Sacro Monte.\nSan Vivaldo ospita un famoso Sacro Monte, costruito per volere dei frati francescani, in particolare da fra Tommaso da Firenze e fra Cherubino Conzi, i quali costruirono prima il convento e poi trentaquattro cappelle, aiutati nell'impresa, anche dagli abitanti del luogo che trasportavano le pietre necessarie alla costruzione dal fondo del fiume Egola.\nLe cappelle vennero realizzate per offrire alla popolazione un luogo di pellegrinaggio. Nella bolla papale di Leone X (della famiglia dei Medici), si evince il riconoscimento delle cappelle e la concessione di una indulgenza a coloro che vi sarebbero recati a pregare.\nFra Tommaso da Firenze si affid\u00f2, per la realizzazione delle cappelle, alla sua esperienza maturata dagli innumerevoli viaggi in Terra Santa ed alle interazioni con il frate Bernardino Caimi, che in quegli anni progettava il Sacro Monte di Varallo a Sesia in Piemonte.\nFra Tommaso scelse il luogo con estrema accuratezza prendendo in considerazione l'orientamento astronomico di Gerusalemme e non quello locale: aveva identificato ad est del Convento una valle boscosa che ricordava la valle di Giosafat, a sud un rilievo che rappresentava idealmente il Monte degli Ulivi, e a nord un piano naturale poteva rappresentare la spianate del tempio, mentre poco distante, una collinetta, riportava alla mente il Monte del Calvario. Per questo motivo San Vivaldo \u00e8 denominata anche la \"Gerusalemme di Toscana\", per la somiglianza topografica con i santuari esistenti a Gerusalemme all'inizio del '500.\nLe cappelle ospitano al loro interno pregevoli terrecotte di tradizione robbiana che illustrano l'ultimo periodo della vita di Ges\u00f9. Avevano la funzione di \"Biblia puperum\" ovvero di rappresentare la Bibbia e renderla comprensibile, anche empaticamente, al popolo analfabeta."}
{"id": "623892", "revid": "287204", "url": "https://it.wikipedia.org/wiki?curid=623892", "title": "San Juan (Porto Rico)", "text": "San Juan \u00e8 la capitale e la citt\u00e0 pi\u00f9 grande di Porto Rico, situata sulla costa settentrionale dell'isola.\nSi trova a nord di Aguas Buenas e di Caguas, a est di Guaynabo e a ovest di Carolina e di Trujillo Alto.\n\u00c8 bagnata a nord dalle acque dell'oceano Atlantico.\nIl nome deriva da San Giovanni Battista (in spagnolo: \"San Juan Bautista\"), patrono della citt\u00e0.\nStando all'ultimo censimento conta una popolazione urbana di abitanti, che la rendono di fatto la 46\u00aa citt\u00e0 pi\u00f9 popolosa sotto la giurisdizione degli Stati Uniti.\n\u00c8 inoltre il secondo pi\u00f9 antico insediamento europeo nel continente americano, preceduto solo da Santo Domingo.\nLa citt\u00e0 \u00e8 stata fondata dai coloni spagnoli nel 1521, ed \u00e8 la pi\u00f9 antica citt\u00e0 di Porto Rico. Oggi rappresenta il pi\u00f9 importante porto dell'isola ed \u00e8 anche il maggior centro manifatturiero, finanziario, culturale e turistico del paese. La popolazione dell'area metropolitana, includendo i comuni di Bayam\u00f3n, Guaynabo, Cata\u00f1o, Can\u00f3vanas, Caguas, Toa Alta, Toa Baja, Carolina e Trujillo Alto, raggiunge i abitanti, che sono circa la met\u00e0 dell'intera popolazione dell'isola.\nGli scali aerei principali sono l'aeroporto internazionale Luis Mu\u00f1oz Mar\u00edn, a Carolina, e l'aeroporto Fernando Luis Ribas Dominicci, a Isla Grande, quartiere di Santurce, circoscrizione del comune di San Juan.\nDenominazione.\nA lungo si us\u00f2 \"San Juan Bautista\" e \"Puerto Rico\" per chiamare indistintamente la citt\u00e0 e l'isola, tanto che, dal 1746, il nome originale della citt\u00e0 (\"Puerto Rico\") divenne quello dell'intera isola, mentre il nome dell'isola (San Juan Bautista) divenne quello della citt\u00e0.\nStoria.\nLa fondazione.\nNel 1508 fu Juan Ponce de Le\u00f3n a trovare l'insediamento originario di \"Caparra\", l'attuale \"pueblo viejo\" di Guaynabo.\nL'anno successivo questo insediamento fu abbandonato in favore di uno nuovo nelle vicinanze, che all'epoca venne chiamato \"Puerto Rico\", nome che rievocava l'attuale meta turistica di Puerto Rico sull'isola Gran Canaria, che significava letteralmente \"porto ricco\".\nNel 1521, al nuovo insediamento venne dato il nome di \"San Juan Bautista de Puerto Rico\", seguendo l'usanza di battezzare le citt\u00e0 sia col nome formale sia col nome che Cristoforo Colombo aveva originariamente dato all'isola, in onore di Giovanni Battista.\nLe guerre contro la Spagna.\nNel 1595, nel quadro della guerra anglo-spagnola dal 1585 al 1604, sir Francis Drake sottopose la citt\u00e0 a un attacco navale dal 22 al 25 novembre, ma fall\u00ec nell'intento, respinto dalle forze spagnole. Solo tre anni dopo una flotta inglese al comando di George Clifford, 3\u00ba conte di Cumberland, oper\u00f2 uno sbarco nei pressi di San Juan, la sottopose ad assedio e, ottenutane la resa per fame, la saccheggi\u00f2. Dopo l'attacco, gli spagnoli inviarono rifornimenti e armi per ricostruire la citt\u00e0 e le sue difese. Dal 1601 al 1609, la ricostruzione del castello di El Morro vide realizzare delle strutture di difesa che oggi sono state ritrovate durante gli scavi archeologici sull'isola.\nNel settembre del 1625, nel quadro della guerra degli ottant'anni, una flotta olandese tent\u00f2 la conquista della citt\u00e0, ma dopo due mesi di assedio dovette soprassedere, senza aver raggiunto alcun risultato. \nIl 7 aprile 1797 il generale inglese Ralph Abercromby insieme all'ammiraglio Henry Harvey si present\u00f2 di fronte all'isola di Porto Rico con 68 navi cercando di occuparla e conquistare la citt\u00e0. Tuttavia la guarnigione spagnola, pur in forte inferiorit\u00e0 numerica, riusc\u00ec a respingere gli attacchi e dopo infruttuosi tentativi, il 30 aprile la flotta inglese dovette ritirarsi.\nDurante la guerra ispano-americana la citt\u00e0 sub\u00ec tre attacchi da parte della marina degli Stati Uniti d'America: \nLa Vecchia San Juan.\nDurante il periodo di colonizzazione spagnola la maggior parte della popolazione urbana risiedeva in quella zona che oggi \u00e8 chiamata \"Viejo San Juan\" (la \"Vecchia San Juan\").\nQuesta zona si trova nell'estrema parte occidentale della \"Isleta de San Juan\" (isoletta di San Juan), collegata all'isola maggiore tramite due ponti e una strada rialzata costruita su un terrapieno.\nTale isoletta si estende per 122 km\u00b2 e ospita, tra le altre cose, il quartiere di Puerta de Tierra, dove hanno sede la maggior parte degli edifici governativi di Porto Rico, tra cui il Campidoglio del Commonwealth.\nLa Vecchia San Juan risulta essere il maggior centro turistico e culturale del paese ed \u00e8 provvista di moli d'approdo per navi crociera di grande stazza.\nIl centro storico \u00e8 caratterizzato da strade strette in \"pav\u00e9\" e da edifici coloniali dai colori sgargianti, risalenti al XVI e XVII secolo.\nUna buona parte di questo centro storico si trova ancora oggi circondata e protetta dalle alte mura che vennero erette a difesa della citt\u00e0, cos\u00ec come numerose strutture difensive e fortezze, tra cui i pi\u00f9 famosi e meglio conservati Forte San Felipe del Morro (1539), Forte San Crist\u00f3bal (XVII secolo), entrambi facenti parte del Sito storico nazionale di San Juan, e il Palazzo di Santa Catalina (1533), meglio noto come La Fortaleza, attuale residenza del governatore.\nTra gli edifici risalenti a prima del XIX secolo vanno menzionati l\"'Alcaldia\" (il municipio), la chiesa di San Jos\u00e9 (1523) con l'annesso monastero dominicano, la Cattedrale di San Juan Bautista (sede dell'arcidiocesi portoricana e basilica minore dal 1978) e la prima abitazione della famiglia di Juan Ponce de Le\u00f3n, meglio nota come \"Casa Blanca\".\nGeografia fisica.\nClima.\nIl clima \u00e8 tropicale con temperature che oscillano tra i e i durante l'anno.\nInfrastrutture e trasporti.\nL'area metropolitana della citt\u00e0 \u00e8 dotata di un sistema di trasporto ferroviario rapido (assimilabile a una metropolitana) parzialmente sopraelevato.\nNelle vicinanze della citt\u00e0 \u00e8 presente il maggior aeroporto dell'isola, l'aeroporto internazionale Luis Mu\u00f1oz Mar\u00edn.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "623895", "revid": "287204", "url": "https://it.wikipedia.org/wiki?curid=623895", "title": "Enzo Nini", "text": "\u00c8 sassofonista, flautista, compositore, arrangiatore e insegnante.\nInsegna Jazz presso il conservatorio \"Lorenzo Persi\" di Campobasso e si interessa della didattica per l'infanzia per il progetto \"Sequoia\" presso l'American Studies Centre di Napoli.\nPercorso artistico.\nDopo gli studi di flauto classico con Jean Claude e Laurent Masi studia sassofono con Joe Viola, Joe Allard e Andy McGhee frequentando la Berklee College of Music di Boston.\nDiventa leader del quartetto jazz Gossip, e della Enzo Nini Rubber Band ha pubblicato a suo nome i CD \"Quartieri Spagnoli\" e \"Doppio Sogno Doppio\".\nSi \u00e8 anche occupato del rapporto idiomatico tra musica e letteratura ed ha curato, in questa ottica, le musiche del CD accluso al libro di poesie \"Contrappunti in Utopia\" di Vittorio Russo, mentre per la rivista \"FA LA UT\" ha inciso \"Eliot's Gossip\", ha collaborato con Roberto De Simone coordinandoo i testi e scrivendo la musica dello spettacolo \"L'incanto muore senza lutti\" (Bisceglie), ha curato e scritto musica per numerosi spettacoli in forma di lettura-concerto collaborando con molti poeti tra i quali Edoardo Sanguineti, Ronny Someck, Muhammad Hanza Jhanien.\nHa curato e introdotto l'antolog\u00eca musicale \"Parole e Musica dal sud Italiano\" (ed. Orsara Musica) ed ha partecipato agli interventi del libro James Senese \"Je sto'cca\" di Carmine Aymone.\nIncontri Live &amp; in Studio con\nBruno Tommaso, Paolo Fresu, Mariapia De Vito, Giancarlo Schiaffini, Mario Schiano, Maurizio Giammarco, Gary Alston, Lea Costa, Bruce Foreman, Giulia Gibbons, James Naughton, John Oddo, John Russel, Charles Sidoun, Roger Turner, Dawn Zurlinden, Armancio Prada, Mike Applebaum, Dimos Dimitriadis, Eugenio Colombo, Jackie Byard, Bob Mintzer, Christian Escoud\u00e8, Marco Tamburini, Dario Deidda, Randy Weston, Alex Blake, Neil ClarkeFamoudou Don Moye, Silvia Schiavone, Joe Lovano.\nAttivit\u00e0 extra jazzistiche.\nDurante un'intensa attivit\u00e0 nell'ambito della musica di tradizione partenopea, iniziata nel 1979, ha suonato in numerose rassegne e manifestazioni esibendosi a Toronto, Montr\u00e9al, Vienna e Berlino.\nHa partecipato a programmi della Rai televisiva (Domenica in, Cantagiro, Capodanno RAI 1) e radiofonica (Notturno italiano, Audiobox, Radio3 Suite) in veste di \"esecutore, compositore e arrangiatore\".\nHa scritto musica per opere teatrali e colonne sonore.\nHa partecipato come solista in vari contesti di musica leggera e pop partecipando alla tourn\u00e9e dei Soul Brothers Band di Enzo Avitabile suonando, in quella occasione nell'anfiteatro di Tunisi (1992).\nHa suonato al \"Carrefour de la Mediterrane\u00e9\" a Salonicco (1991) e nell'orchestra dello spettacolo \"Le R\u00e9ve de Kok\u00f2\" all'auditorium Les Halles di Parigi e alla Reggia di Caserta eseguendo musiche di Paolo di Sarcina (1993).\nSotto la direzione del maestro Renato Piemontese ha fatto parte dei solisti del gruppo *Media Aetas* per lo spettacolo \"Rosa del Ciel\" di Roberto De Simone (Palermo, 2000).\nHa suonato nell'orchestra dell'opera teatrale \"Eden Teatro\" di Raffaele Viviani nell'allestimento 2002-2003 di Roberto De Simone per la riapertura del Teatro Trian\u00f2n di Napoli.\nHa suonato e diretto per lo spettacolo teatrale \"Luci, voci e volti dal faro\" di Lucianna De Falco nel Comune di Forio d'Ischia (2008). \"Premio Speciale Opera IMAIE III edizione 2009.\"\nAttivit\u00e0 e produzioni musicali con altri linguaggi.\nCon il Gruppo di ricerca \"Linea d'Ombra\".\nHa partecipato al \"Premio Diaristico Pieve S.Stefano\" (Pieve Santo Stefano, AR 1998).\nHa suonato, composto ed allestito la rassegna poetico musicale \"Il suono dei poeti\" per il Caff\u00e8 Letterario \"Intra Moenia\" di Napoli (1998-99).\nHa composto e eseguito le musiche per la lettura concerto \"Suoni e Parole\" da Giacomo Leopardi al Chiostro di S.Patrizia (Napoli 1999) al teatro \"La Perla\" (1999 Agnano, NA) all'auditorium \"Sannino\" (1999 Ponticelli (Napoli)) nell'anfiteatro de \"La Valle dell'Orso\" a chiusura delle celebrazioni leopardiane in Campania (Torre del Greco, NA 2000).\nCon lo spettacolo \"La sagra del 99\" con E. Puntillo ha suonato a Villa Campolieto (Ercolano, 1999) e alla Certosa di Padula (Padula, 1999) e nella \"Sala della Loggia\" al Maschio Angioino per il Marzo Donna (NA 2000).\nHa scritto le musiche e suonato per lo spettacolo \"L'Orologio Federico\" con il quale si \u00e8 conclusa la settimana di studi su Federico Fellini a villa Bruno con Mariano B\u00e0ino e Antonello Cossia (San Giorgio a Cremano, NA 1999).\nAll'arenile di Bagnoli ha suonato, composto e allestito la rassegna poetico-musicale \"Armi Improprie\" con Enzo Gragnaniello, Marcello Colasurdo, Renato Carpentieri e l'avv. Vincenzo Siniscalchi (1999).\nCon il poeta M. B\u00e0ino ha partecipato agli incontri internazionali di poesia \"Napoli Poesia\" al Maschio Angioino (2000).\nPer il \"Parco Letterario Giordano Bruno\" di Nola \"Una poesia per Gerusalemme\" interagendo musicalmente con i poeti Muhammad Hanza Jhanien, Ronny Someck, Fausta Squatriti introdotti da Roberto De Simone (2002).\nAl teatro Garibaldi di Bisceglie: \"L'Incanto muore senza lutti\" - gossip per Luciano Berio con Roberto De Simone, Edoardo Sanguineti e Carmine Lubrano, musica ed elaborazione del testo a cura di Enzo Nini commissionata dal Festival dei popoli del Mediterraneo (2003).\nAl Castel Nuovo di Napoli (Maschio Angioino): il 16 dicembre 2004, Video Show di Camillo Capolongo con Wanda Marasco. Il 23 dicembre 2004, \"Cangiullo e Campana\" con Tonino Taiuti.\nIl 17 giugno 2004, \"Carmina Foemine\" con Wanda Marasco, Linda Santojanni e Monica Ventra.\nAlla Galleria Morra di Napoli: Il 20 maggio 2004, presentazione di \"Sfinimondo\" di Nanni Balestrini con Raffaele Rizzo.\nCon l'Associazione \"Aladin\" (Armonia - Lettere: Accademia Degli Incerti).\nVoci Dissonanti - La Dispensa della Follia con Bruno Tommaso e Marcello Colasurdo (Roma 2001)\nPassaggio a Trieste con la scrittrice Fabrizia Ramondino e la psichiatra Assunta Signorelli (NA 2001)\nGlobal no-global - La Stanza sull'Acqua al Premio Elsa Morante (Bacoli, NA 2001)\nFermenti al Circolo degli Artisti di Roma con Mimmo Napolitano e Patrizia Del Vasco (2001)\nI misteri della Napoli sotterranea e la Rivoluzione del 1799 al Teatro della Kulturbrauerei di Berlino (8 e 9 giugno 2002)\nCantos desde Partenope e Neruda en el Corazon a Castel Sant'Elmo in occasione del 50\u00ba Premio Napoli (2004) - Con Patrizia del Vasco, Marcello Colasurdo, Maurizio Villa e la partecipazione del cantante madrileno Armancio Prada.\nL'Antro della Sibilla Cumana (Bacoli) per gli \"Itinerari della Psiche\" incontri dell'AIPA (Associazione Italiana di Psicologia Analitica) (2004) con Patrizia del Vasco, Marcello Colasurdo e le Tammorre Vesuviane.\nDiscografia.\nPropri lavori discografici.\nEdizioni Musicali Officina 1990\nProdotto da Enzo Nini &amp; Steps Multimedia\nEdizioni Musicali Polosud Records 1997\nProdotto da Enzo Nini\nEdizioni Musicali Polosud Records 2009\nProdotto da Enzo Nini\nCollaborazioni discografiche con altri artisti.\nEdizioni Musicali Polosud Records 1996\nProdotto da Paolo Di Sarcina &amp; Luciano Nini\nEdizioni Musicali Polosud Records 2002\nProdotto da Paolo Di Sarcina &amp; Elia Di Filippo\nEdizioni Musicali Falaut 2002\nDirezione Artistica: Salvatore Lombardi\nEdizioni Musicali Officina \u2013 Il Manifesto 2003\nProdotto da L. Di Fenza \u2013 Hozi\u00e8 \u2013 Guarracino\nEdizioni Musicali Polosud Records 2003\nProdotto da JAM diretta da Bruno Tommaso\nEdizioni Musicali SuonidelSud &amp; RAI Trade 2004\nProdotto da JAM diretta da Bruno Tommaso\nEgea Distribution\nPoesie in Musica di Vittorio Russo \u2013 Libro e CD\nPironti Editore 2005\nProdotto da ALADIN \u2013 Musiche Originali di Enzo Nini\nProdotto da: Materiali Sonori Associated - Roma 2006\nPromosso da Assessorato Politiche Sociali e Promozione della Salute Comune di Roma\nEnzo Nini-Mimmo Napolitano-Patrizia Del Vasco\nProdotto da: Boom Record TAM TAM di Renato Salvetti - Napoli 2007\nPromosso da Provincia e Comune di Napoi, Ministero del Lavoro, Assessorato Turismo Grandi Eventi\nEnzo Nini-Enza Di Blasio-Ernesto Nobili-Federico Odling\nProdotto da: Claudia Gualdieri e Ninni Pascale Polosud Records MFL Comunicazione - Napoli 2009\nin OMAGGIO al grande Musicista (Paolo Di Sarcina)"}
{"id": "623926", "revid": "78273", "url": "https://it.wikipedia.org/wiki?curid=623926", "title": "Spot televisivo", "text": ""}
{"id": "623927", "revid": "287204", "url": "https://it.wikipedia.org/wiki?curid=623927", "title": "Stenocereus", "text": "Stenocereus \u00e8 un genere di succulente della famiglia delle Cactaceae, originario della Baja California e del Messico occidentale.\nIl nome ha una derivazione greco-latina: \"steno\" deriva infatti dal greco \"\u03c3\u03c4\u03b5\u03bd\u03cc\u03c2\" (=stretto), e dal latino \"cereus\" (=torcia), ad indicare le dimensioni e la slanciatezza che caratterizzano questa pianta grassa.\nDescrizione.\nIl genere \u00e8 caratterizzato, di norma (esistono infatti alcune eccezioni), dal portamento colonnare e dal fusto verde acceso o grigio-bronzino. Questo \u00e8 molto ramificato, spesse volte alla base o al di sotto di essa, ed eretto (con l'esclusione della specie \"S. eruca\", che si sviluppa principalmente in orizzontale), e presenta tendenzialmente e a seconda dei casi circa mezza dozzina di costolature molto profonde su cui si formano grosse areole lanuginose, provviste di spine radiali quasi sempre di colore rosso, e tendenti al grigio-bianco con l'et\u00e0.\nDurante il periodo vegetativo produce, sul fusto, numerosi fiori, dal profumo molto delicato, tubiformi, bianchi e rosa, che si schiudono solamente di notte.\nDistribuzione e habitat.\nLe specie di questo genere sono diffuse in tutta la Mesoamerica, soprattutto in Messico e nelle piccole repubbliche centro-americane come la Costa Rica, il Belize ed il Nicaragua.\nAlcune specie sono endemiche dell'area Caraibica, ed in particolare Cuba, Giamaica ed Antille Olandesi, mentre, caso a parte, la specie \"Stenocereus griseus\" si ritrova nei territori tropicali e sub tropicali di Colombia e Venezuela. \nInfine, sebbene meno comuni, si possono ritrovare esemplari anche nella Baja California, in Arizona e pi\u00f9 in generale nelle zone desertico-steppose del sud-ovest degli Stati Uniti.\nGrazie alla loro bellezza e portamento furono tra le prime cactacee importate in Europa ed utilizzate come piante ornamentali.\nTassonomia.\nAlwin Berger nel 1905 inser\u00ec \"Stenocereus\" come sottogenere di \"Cereus\" mentre Vincenzo Riccobono, nel 1909, lo elev\u00f2 al rango di genere.\nNel 1992 Paolo V. Heath propose di modificarne la nomenclatura per diritto di priorit\u00e0, in quanto Nathaniel Lord Britton e Joseph Nelson Rose furono i primi a promuoverlo a genere con il nome di \"Rathbunia\" (sempre nel 1909 ma prima di Riccobono).\nQuesta richiesta verr\u00e0 poi rigettata, nel 1994, da Nigel Paul Taylor e Arthur Charles Gibson che proposero di considerare \"Stenocereus\" come \"nomen conservandum\", per la sua diffusione ormai radicata nella letteratura botanica ed orticola. Tale proposta fu confermata cinque anni dopo all\"'International Botanical Congress\" di Saint Louis ed inclusa nel 2000 nella versione rivista del Codice internazionale di nomenclatura botanica.\nIl genere comprende le seguenti specie:\nColtivazione.\nLo Stenocereus \u00e8 una pianta mediamente facile da coltivare, anche se ha una crescita piuttosto lenta, e se ben curato pu\u00f2 raggiungere i 3 metri; in natura, trovandosi unito in gruppi molto densi, anche di decine di esemplari, pu\u00f2 toccare dimensioni ed altezze ancora pi\u00f9 ragguardevoli.\nDeve essere annaffiato durante tutto l'arco vegetativo, da circa met\u00e0 marzo fino agli inizi di ottobre, e solo quando il terriccio \u00e8 asciutto. Moderare l'acqua in primavera ed autunno (1-2 volte al mese), mentre d'inverno al contrario lasciare assolutamente a secco.\nIl terreno \u00e8 preferibile sia costituito da terriccio comune mescolato a sabbia e una lega di ferro-carbonio (perlite; \u00e8 opportuno mettere sul fondo del vaso argilla espansa o lapillo per facilitare il drenaggio.\nLe moltiplicazioni possono essere ottenute sia con la semina che con la talea, avendo l'accortezza di estrarre fin dalle radici la piantina dalla pianta madre.\nInfine, per quanto riguarda l'esposizione, bisognerebbe tenerla in pieno sole d'estate, anche interrata in vaso, mentre d'inverno soffre abbastanza il freddo, e sarebbe quindi meglio portarlo in un ambiente pi\u00f9 mite, con almeno una quindicina di gradi, mentre per brevi gelate primaverili si pu\u00f2 lasciare tranquillamente all'esterno.\nUsi.\nIl frutto dello Stenocereus, simile al \" red dragon fruit\" (o frutto rosso del drago), gommoso, acido e rinfrescante, viene consumato fin dall'antichit\u00e0 dalle popolazioni autoctone del nord-est del Messico, i quali hanno dato allo Stenocereus il nome \"ziix is ccapxl\" , ovvero la \"cosa il cui frutto \u00e8 amaro\".\n\u00c8 conosciuto dalle popolazioni di lingua ispanica come Pitaya, allo stesso modo del frutto prodotto dall'Hylocereus undatus, di cui, come gi\u00e0 detto, condivide molte propriet\u00e0.\nNota a margine, esiste, nella penisola di Guajira (tra Colombia e Venezuela) una specie di Stenocereus, la \"S. griseus\" che, sebbene geograficamente molto distante dall'areale di origine, presenta le medesime caratteristiche ed i cui frutti, meglio noti come \"iguaraya\", fanno parte della dieta del gruppo etnico Wayuu.\nGrazie alla loro compattezza e alla loro particolare forma, i tronchi di \"Stenocereus\" vennero utilizzate come materia prima per la costruzione di abitazioni. I Wayuu della Colombia usano tuttora i tronchi dello \"Stenocereus griseus\" come pali e strutture portanti e la sua polpa come intonaco, con una tecnica che essi chiamano \"yotojoro\"."}
{"id": "623942", "revid": "7969", "url": "https://it.wikipedia.org/wiki?curid=623942", "title": "Sentiero delle bocchette", "text": ""}
{"id": "623947", "revid": "124592723", "url": "https://it.wikipedia.org/wiki?curid=623947", "title": "Rashid Ali al-Kaylani", "text": "\u00c8 ricordato per la sua vicinanza al nazismo e la ostilit\u00e0 verso il liberale Regno Unito, giungendo finanche ad allearsi con l'asse tedesco-italiano.\nBiografia.\nNato da un'illustre famiglia di Baghdad che vantava una discendenza diretta dal grande mistico \u02bfAbd al-Q\u0101dir al-Kayl\u0101n\u012b (o G\u012bl\u0101n\u012b), egli \u00e8 stato spesso confuso col primo primo ministro dell'Iraq \u02bfAbd al-Ra\u1e25m\u0101n al-Kayl\u0101n\u012b (\u02bfAbd al-Ra\u1e25m\u0101n al-\u1e24aydar\u012b al-Kiy\u0101l\u012b), sebbene le loro due famiglie fossero del tutto estranee.\nRash\u012bd \u02bf\u0100l\u012b al-Kayl\u0101n\u012b, che aveva compiuto studi da avvocato, cominci\u00f2 la sua carriera in politica nel 1924 nel primo governo guidato da Y\u0101s\u012bn al-H\u0101shim\u012b, che lo nomin\u00f2 suo ministro della Giustizia. I due uomini erano appassionati nazionalisti, ostili a ogni ingerenza britannica nella politica interna del loro Paese, tanto da respingere entrambi il trattato anglo-iracheno firmato dal gabinetto di N\u016br\u012b al-Sa\u02bf\u012bd nel 1930 e da formare per questo un loro proprio partito, il partito della Fratellanza Nazionale ( \"\u1e24izb al-ikhw\u0101\u02be al-wa\u1e6dan\u012b\" ), per promuovere gli ideali nazionalistici arabi.\nNel 1933 divenne per la prima volta primo ministro. Durante gli anni Trenta, Rash\u012bd \u02bf\u0100l\u012b al-Kayl\u0101n\u012b fu fortemente influenzato dal muft\u012b di Gerusalemme Hajj Am\u012bn al-\u1e24usayn\u012b, che era stato esiliato dal mandato britannico della Palestina a causa delle sue attivit\u00e0 nazionalistiche e che aveva trovato sostegno nella sua campagna contro l'immigrazione ebraica nel suo Paese nel regime nazista in Germania.\nQuando Rash\u012bd \u02bf\u0100l\u012b al-Kayl\u0101n\u012b fu nominato ancora una volta primo ministro nel 1940, l'Iraq aveva da poco subito il trauma della prematura morte del re Gh\u0101z\u012b ed era passato sotto la debole reggenza dello zio del re defunto, l'emiro \u02bfAbd al-Il\u0101h, in attesa della maggiore et\u00e0 del figlio di Gh\u0101z\u012b, Faysal, di appena quattro anni. Mentre \u02bfAbd al-Il\u0101h appoggiava la Gran Bretagna nel suo impegno bellico nella seconda guerra mondiale, non fu capace di tenere sotto controllo Rash\u012bd \u02bf\u0100l\u012b al-Kayl\u0101n\u012b, che us\u00f2 la guerra per conseguire i suoi obiettivi nazionalistici, rifiutando di concedere alle truppe britanniche di traversare l'Iraq per raggiungere il fronte.\nEgli respinse anche le domande perch\u00e9 l'Iraq rompesse le sue relazioni con l'Italia e invi\u00f2 il suo ministro della Giustizia N\u0101j\u012b Shawkat a incontrare l'ambasciatore tedesco in Turchia, Franz von Papen, per guadagnare il sostegno della Germania al suo governo. In un ultimo incontro, in cui il segretario particolare del muft\u012b fece da rappresentante del governo iracheno, Rash\u012bd \u02bf\u0100l\u012b al-Kayl\u0101n\u012b assicur\u00f2 alla Germania che le risorse naturali del suo Paese sarebbero state messe a disposizione dell'Asse in cambio del riconoscimento tedesco dei diritti all'indipendenza e all'unit\u00e0 politica degli Stati arabi, come pure del diritto ad affrontare il problema degli ebrei che vivevano nei territori arabi.\nLa guerra contro il Regno Unito e l'esilio.\nIl Regno Unito reag\u00ec con severe sanzioni economiche contro l'Iraq. Nel frattempo le notizie di vittorie britanniche contro le forze italiane in Nord Africa attenuarono il sostegno di cui godeva il governo di Rash\u012bd \u02bf\u0100l\u012b al-Kayl\u0101n\u012b e il 31 gennaio 1941, per le pressioni effettuate dal reggente, egli rassegn\u00f2 le proprie dimissioni da primo ministro. Ci\u00f2 riusc\u00ec soltanto a esacerbare gli animi dei suoi sostenitori e il loro rancore nei confronti del Regno Unito, tanto che, insieme ad alcuni suoi colleghi favorevoli all'Asse, Rash\u012bd \u02bf\u0100l\u012b al-Kayl\u0101n\u012b prese in considerazione piani per assassinare il reggente e assumere il potere. \u02bfAbd al-Il\u0101h abbandon\u00f2 il Paese il 31 marzo e il 3 aprile, Rash\u012bd \u02bf\u0100l\u012b al-Kayl\u0101n\u012b torn\u00f2 al potere, grazie al convinto appoggio garantitogli dalle forze armate, guidate da quello che era chiamato il Quadrato d'oro. Uno dei primi atti fu quello di spedire una forza d'artiglieria irachena per affrontare i difensori britannici della principale base aerea della RAF ad al-\u1e24abb\u0101niya. Nel frattempo per\u00f2 altre forze britanniche mettevano piede a Basra (Bassora), avviando la guerra anglo-irachena.\nL'Iraq era stato il principale fornitore di petrolio per lo sforzo bellico alleato e un'importante cerniera fra le forze britanniche in Egitto e in India. Per assicurarsi l'Iraq, Winston Churchill ordin\u00f2 al gen. Archibald Wavell di proteggere la base di al-\u1e24abb\u0101niya (che non solo avrebbe dovuto rifiutare di accettare le richieste irachene per la cessazione delle sue attivit\u00e0 addestrative, ma che, in risposta ad altre provocazioni irachene, avrebbe dovuto vibrare il primo colpo e togliere l'assedio) per muovere poi da l\u00ec alla volta di Baghdad. Lo scontro militare avvenne, ma, a causa della pochezza del dispositivo militare che non era stato significativamente rafforzato n\u00e9 dalla Germania n\u00e9 dall'Italia, le forze armate irachene non furono in grado di contrastare lo strapotere bellico britannico, malgrado ricorressero anche alla rottura di dighe per cercare di impantanare uomini e mezzi avversari.\nLa progressione britannica indusse al-Kayl\u0101n\u012b a volare verso Berlino e un nuovo governo fu insediato al posto del suo dai vincitori che riportarono al potere il reggente e N\u016br\u012b al-Sa\u02bf\u012bd. A Berlino Rash\u012bd \u02bf\u0100l\u012b al-Kayl\u0101n\u012b fu ricevuto da Hitler e riconosciuto come rappresentante del governo iracheno in esilio e, dopo la sconfitta della Germania, egli trov\u00f2 rifugio in Arabia Saudita.\nRash\u012bd \u02bf\u0100l\u012b al-Kayl\u0101n\u012b torn\u00f2 dall'esilio solo dopo la rivoluzione che abbatt\u00e9 la monarchia hascemita nel 1958. Una volta ancora tent\u00f2 di tornare al potere e organizz\u00f2 un complotto contro il governo di \u02bfAbd al-Kar\u012bm Q\u0101sim. La rivolta fall\u00ec e al-Kayl\u0101n\u012b fu condannato a morte. Perdonato, pi\u00f9 tardi egli riprese la via dell'esilio, fino alla sua morte avvenuta nel 1965."}
{"id": "623950", "revid": "827882", "url": "https://it.wikipedia.org/wiki?curid=623950", "title": "Alfred Deakin", "text": "Fu leader del movimento federalista e il secondo premier della storia australiana.\nBiografia.\nFiglio di immigrati inglesi, Deakin si diplom\u00f2 alla Melbourne Grammar School e si laure\u00f2 in legge all'Universit\u00e0 di Melbourne senza tuttavia divenire un avvocato di successo. La fama l'acquis\u00ec come giornalista del quotidiano \"The Age\". Si distinse inoltre come attivista dell'associazione dei nativi australiani e convinto spiritualista.\nNel 1879 Deakin fu eletto nel parlamento dello Stato di Victoria, e come liberale protezionista sostenne il premier radicale, Graham Berry. Tra il 1883 e il 1890 guid\u00f2 vari dicasteri e avrebbe potuto accedere alla carica di primo ministro se nel 1890 non fosse divenuto un federalista convinto. Nel 1891 fu travolto dal crollo del valore delle propriet\u00e0 immobiliari e fu costretto a riprendere la professione di avvocato per migliorare la sua situazione finanziaria.\nVenne eletto alla convenzione federale nel 1891 e nel 1897. La Federazione divenne lo scopo della sua vita. Il suo radicalismo fu sempre temperato da un sano realismo e quando appoggi\u00f2 degli emendamenti alla carta costituzionale presentati dai conservatori i rapporti con alcuni suoi colleghi subirono un peggioramento.\nNel 1900 Deakin si rec\u00f2 a Londra per sostenere la nascita della Federazione Australiana presso il parlamento britannico e fece parte della delegazione che negozi\u00f2 con il ministro delle colonie, Joseph Chamberlain. Deakin si definiva come un indipendente australiano britannico, favorevole all'autogoverno dell'Australia ma nello stesso tempo leale membro dell'Impero britannico.\nNel 1901 fu il primo speaker del parlamento australiano e divenne ministro della giustizia nel governo guidato da Edmund Barton. Si ritiene che Deakin sia stato il vero leader del governo, e quando Barton si dimise per fondare la Corte Suprema australiana, assunse nel settembre del 1903 la guida del governo.\nIl suo primo ministero, formato dal solo partito protezionista del quale era il leader, come del resto quello del suo predecessore, non godeva di una maggioranza in parlamento e si manteneva in vita solamente grazie all'appoggio esterno del Partito Laburista, che pretendeva in cambio una legislazione pi\u00f9 radicale di quella approvata dallo stesso Deakin. Pertanto nell'aprile del 1904 egli rassegn\u00f2 le sue dimissioni e fu rimpiazzato prima dal leader laburista John Christian Watson e poi dal capo del partito del libero commercio George Reid, che non riuscirono tuttavia a formare un governo stabile.\nDeakin riassunse la guida del governo nel 1905 e la mantenne per tre anni. Durante questo secondo governo Deakin fece approvare numerose leggi fondamentali, inclusa la legge che consent\u00ec la creazione di una moneta australiana e la fondazione della marina militare australiana. Nel 1908, costretto alle dimissioni dai laburisti, fond\u00f2 una nuova formazione politica, \u201c la Fusione\u201d, insieme al suo vecchio avversario conservatore Reid. Grazie a questo nuovo partito nel 1909 Deakin torn\u00f2 alla guida di un governo che questa volta godeva di un'autonoma maggioranza nel parlamento.\n\"La Fusione\", nota anche come partito liberale del commonwealth, venne tuttavia considerata un tradimento dei principi liberali propugnati da Deakin, e nell'aprile 1910 il suo partito fu sonoramente sconfitto alle elezioni dai Laburisti guidati da Andrew Fisher. Deakin si dimise dal parlamento nel 1913 e si ritir\u00f2 dalla vita pubblica. Egli fu colpito da un collasso mentale probabilmente causato dall'Alzheimer e mor\u00ec nel 1919, all'et\u00e0 di 63 anni.\nDeakin fu uno scrittore prolifico e autore di vari editoriali politici anonimi per il quotidiano londinese \"Morning Post\".\nDai suoi contemporanei venne chiamato \"Affabile Alfred\" ed \u00e8 considerato il padre nobile del moderno partito Liberale."}
{"id": "623965", "revid": "73537", "url": "https://it.wikipedia.org/wiki?curid=623965", "title": "Vlore", "text": ""}
{"id": "623973", "revid": "810736", "url": "https://it.wikipedia.org/wiki?curid=623973", "title": "Kalki", "text": "Kalki (devan\u0101gar\u012b: \u0915\u0932\u094d\u0915\u093f; anche Kalkin) \u00e8, nell'induismo, un \"avat\u0101ra\" di Vi\u1e63\u1e47u. il cui avvento segner\u00e0 la fine del \"Kali Yuga\", l'epoca attuale di discordia e ipocrisia (oscurit\u00e0 e corruzione).\nFonti.\nLe caratteristiche e le vicende inerenti all\"'avat\u0101ra\" Kalki sono narrate in particolar modo nel \"Kalki Pur\u0101\u1e47a\", ma la sua figura \u00e8 tratteggiata anche, tra gli altri, negli \"Agni Pur\u0101\u1e47a\" (16), nei \"V\u0101yu Pur\u0101\u1e47a\" (98 e 104), nei \"Brahm\u0101 Pur\u0101\u1e47a\" (213), nei \"Li\u1e45ga Pur\u0101\u1e47a\" (I, 40) e nel \"Mah\u0101bh\u0101rata\" (II, 50; III, 192).\nCos\u00ec il \"Bh\u0101gavata Pur\u0101\u1e47a\":\nKalki apparir\u00e0 in sella a un cavallo bianco, brandendo una spada che risplender\u00e0 come una stella. Punir\u00e0 i malvagi e consoler\u00e0 i virtuosi, infine distrugger\u00e0 l'intero mondo da cui sorger\u00e0 una nuova era, con una nuova umanit\u00e0.\nOrigini del mito.\nUna delle pi\u00f9 antiche citazioni di Kalki \u00e8 nel , risalente alla fine del periodo Gupta, intorno al VII secolo; a questo fa seguito l'Agni Pur\u0101\u1e47a (Agni \u00e8 dio induista del fuoco e simbolo di energia vitale e trasformazione), tra le manifestazioni di , e che nel citare Kalki sembra prendere a fondamento il precedente; infine il Kalki Pur\u0101\u1e47a, un Pur\u0101\u1e47a \"minore\", contiene un'esaustiva esposizione di aspettative e predizioni su quando, dove e perch\u00e9 egli verr\u00e0, e cosa verr\u00e0 a compiere: questo Pur\u0101\u1e47a ha una prospettiva estremamente militante, e prevede la sconfitta delle tradizioni ritenute eretiche in quanto non aderenti alla tradizione dei Veda, come buddismo e giainismo.\n&lt;br&gt;\u00c8 inoltre citato anche in altri Pur\u0101\u1e47a minori.\n&lt;br&gt;\u00c8 stato ipotizzato che il Kalki Pur\u0101\u1e47a sia stato scritto come risposta induista alle profezie buddiste del \"Kalachakra Tantra\" o quelle relative a Maitreya.\n&lt;br&gt;Nel buddismo di scuola Kalachakra i Kulika, sono i Re di Shamballa, il leggendario regno che sar\u00e0 fondato quando tutta l'umanit\u00e0 sar\u00e0 illuminata."}
{"id": "623981", "revid": "842", "url": "https://it.wikipedia.org/wiki?curid=623981", "title": "MIPS (microprocessori)", "text": ""}
{"id": "623983", "revid": "1075510", "url": "https://it.wikipedia.org/wiki?curid=623983", "title": "Jean Jacques Dortous de Mairan", "text": "Biografia.\nJean Jacques Dortous de Mairan nasce a B\u00e9ziers il 26 novembre 1678 in una delle famiglie pi\u00f9 antiche della citt\u00e0 che fin dal '500 annoverava tra i suoi membri procuratori, avvocati, notai, consiglieri presidiali. Alla morte del padre (1682), avvocato, proprietario di signoria e di feudo nobiliare, \u00e8 la madre a curarsi della sua educazione. Orfano anche di madre, tra il 1694 e il 1697 segue con profitto gli studi al collegio di Tolosa, acquistando una buona conoscenza delle lingue classiche, in particolare del greco.\nVentenne si reca a Parigi dove soggiorna per quattro anni, dedicandosi allo studio delle matematiche e della fisica, frequenta tra l'altro il Padre Nicolas Malebranche con cui approfondisce lo studio del calcolo infinitesimale. Ritornato a B\u00e9ziers vi prosegue i suoi studi di fisica. Tra l'autunno del 1713 e l'autunno dell'anno successivo intrattiene un notevole carteggio con Malebranche sulla filosofia di Spinoza.\nVince per tre anni consecutivi il Premio dell\"'Acad\u00e9mie Royale des Sciences\" di Bordeaux presentando delle memorie sulle variazioni barometriche (1715); sul ghiaccio (1716), sui fosfori e nottiluchi (1717). L'accademia di Bordeaux l'ammette tra i suoi membri. Mairan vi manterr\u00e0 anche successivamente costanti contatti. Nel 1718 si stabilisce a Parigi, dove il 24 dicembre \u00e8 ammesso in qualit\u00e0 di \"associ\u00e9 g\u00e9om\u00e8tre\" all'Accademia francese delle scienze. Nel luglio del 1719 \u00e8 ricevuto come membro effettivo \"pensionnaire g\u00e9ometre\" dell'Accademia in sostituzione di Michel Rolle. In questi primi anni all'Accademia sviluppa i princ\u00ecpi della sua teoria del caldo e del freddo.\nNel corso del 1722 su incarico dell'Accademia visita con Pierre Varignon i principali porti del mar Mediterraneo al fine di individuare un metodo in grado di correggere gi errori commessi nel calcolo del tonnellaggio delle navi per prevenire le frodi mercantili. Nel 1723 in un soggiorno a B\u00e9ziers, insieme con gli amici Jean Bouillet e Antoine Portalon, con la protezione del cardinale di Fl\u00e9ury, vi fonda un'accademia destinata a diffondere il gusto per le scienze esatte nel Mezzogiorno della Francia.\nNel 1740 accetta per un triennio di prendere il posto di Fontenelle come segretario dell\"'Acad\u00e9mie des sciences\". La qualit\u00e0 degli elogi accademici che pronuncia in tale veste, gli apre nello stesso anno le porte dell'Acad\u00e9mie fran\u00e7aise. La sua reputazione internazionale \u00e8 testimoniata dalla collezione di titoli accademici: \u00e8 infatti Membro dell'Accademia Imperiale di S. Pietroburgo, delle Societ\u00e0 reali di Londra e di Edimburgo, della Societ\u00e0 reale di Uppsala, associato dell'Istituto di Bologna e dell'Accademia di Rouen. Stimato da Voltaire che lo considera il suo maestro in questioni di fisica, e lo conosce dall'autunno del 1724, Mairan frequenta con assiduit\u00e0 oltre all'Accademia, la migliore societ\u00e0 parigina: Madame Geoffrin, il conte di Caylus, il principe di Conti ne amano la compagnia Dal 1743 \u00e8 incaricato della direzione del \"Journal des Savants\". Muore a Parigi il 20 febbraio 1771. Il 19 luglio Mme Geoffrin, sua legataria universale, pone in vendita i 3400 volumi della sua biblioteca, che vengono acquistati dal conte Wielhorsky."}
{"id": "623994", "revid": "1305772", "url": "https://it.wikipedia.org/wiki?curid=623994", "title": "Dioscoride di Vienna", "text": "Il Dioscoride di Vienna \u00e8 la pi\u00f9 antica copia illustrata dell'opera \"De materia medica\" di Dioscoride di Anazarbo, medico e botanico greco vissuto nel I secolo d.C. nella Roma dei tempi di Nerone.\nIl codice \u00e8 talvolta chiamato anche \"Codex Aniciae Julianae\" per nobilitarlo, in quanto espone una miniatura della nobile bizantina Anicia Giuliana. Altri nomi sono \"Codex Vindobonensis\" (\"Vindobonensis Medicus Graecus 1\", da Vindobona, nome latino di Vienna) o \"Codex Byzantinus\".\nQuesta copia \u00e8 un capolavoro della tecnica della miniatura del VI secolo ed appartiene alla Biblioteca nazionale austriaca a Vienna.\nStoria.\nSecondo la tradizione, il codice sarebbe stato regalato dal popolo di Costantinopoli ad Anicia Giuliana intorno all'anno 512 d.C., per ringraziarla della costruzione di una chiesa cristiana.\nL'ultimo proprietario del codice a Istanbul, fu l'ebreo Moise Hamon, medico di Solimano il Magnifico. \nQui, nel Cinquecento, sarebbe stato scoperto da Ogier Ghislain de Busbecq, che era ambasciatore di Ferdinando I d'Asburgo. \nIl figlio del medico proprietario lo vendette quindi all'imperatore Massimiliano II d'Austria. Fu cos\u00ec portato a Vienna, ed \u00e8 stato da allora conservato nella biblioteca.\nIl Dioscoride contiene il \"De materia medica\" di Pedanio Dioscoride, il \"Carmen de herbis\" di Rufus, un trattato di ornitologia di Dionysius e un trattato contro i morsi dei serpenti di Nicandro."}
{"id": "624014", "revid": "1543377", "url": "https://it.wikipedia.org/wiki?curid=624014", "title": "Parco nazionale di Andasibe-Mantadia", "text": "Il Parco nazionale di Andasibe-Mantadia \u00e8 un'area naturale protetta ubicata nella parte orientale del Madagascar, poco distante da Antananarivo.\n\u00c8 comunemente noto anche come riserva di P\u00e9rinet.\nTerritorio.\nComprende due distinte aree della \"fivondrona\" di Moramanga (Provincia di Toamasina): la Riserva speciale d'Indri d'Analamazaotra e il Parco Nazionale di Mantadia. Entrambe le aree coprono una superficie di oltre 15.500 ha di foresta pluviale, che ospita un vasto campionario di biodiversit\u00e0 tra cui molte specie endemiche in pericolo di estinzione. \u00c8 attraversata da numerosi corsi d'acqua che danno vita a laghi e cascate.\nFlora.\nLa lussureggiante vegetazione della foresta pluviale \u00e8 arricchita da numerose specie di orchidee, molte delle quali endemiche, e da varie specie di ninfee, che ricoprono la superficie del \"Lac rouge\".\nFauna.\nNel parco vivono 11 differenti specie di lemuri dalle abitudini sia diurne che notturne. Tra questi ultimi vi sono l\"'aye aye\" (\"Daubentonia madagascariensis\"), il microcebo rosso (\"Microcebus rufus\") e il chirogaleo bruno (\"Cheirogaleus major\"). Di giorno \u00e8 invece possibile osservare il \"sifaka diadema\" (\"Propithecus diadema\"), il lemure dal ventre rosso (\"Eulemur rubriventer\") e una numerosa colonia di \"Indri indri\".\nOccasionalmente \u00e8 possibile incontrare in questa area il fossa (\"Cryptoprocta ferox\") nonch\u00e9 diverse specie di tenrec.\nNell'area sono state censite le seguenti specie di pipistrelli: \"Myzopoda aurita\", \"Miniopterus manavi\", \"Miniopterus majori\", \"Myotis goudoti\", \"Mormopterus jugularis\", \"Mops leucostigma\", \"Tadarida pumila\", \"Neoromicia robertsi\".\nIl parco ospita inoltre numerose specie di uccelli (tra cui l'elusivo barbagianni del Madagascar, \"Tyto soumagnei\" e la rara falsa nettarinia ventregiallo, \"Neodrepanis hypoxantha\"), un ricco contingente di anfibi (\"Aglyptodactylus madagascariensis\", \"Blommersia blommersae\", \"Boophis boehmei\", \"Boophis erythrodactylus\", \"Boophis guibei\", \"Mantella crocea\", \"Scaphiophryne marmorata\") e diverse specie di rettili.\nStrutture ricettive.\nAd Andasibe \u00e8 possibile trovare ospitalit\u00e0 alberghiera ed esistono 3 campeggi all'interno del Parco."}
{"id": "624019", "revid": "122325832", "url": "https://it.wikipedia.org/wiki?curid=624019", "title": "Baia", "text": "Una baia \u00e8 un'insenatura costiera poco estesa, generalmente meno di un golfo, che presenta un'entrata dal mare o dal lago talvolta stretta ma anche larga e che poi penetra profondamente nell'entroterra. \nNei toponimi di origine anglosassone, si usa il termine \"baia\" anche per specchi d'acqua ampi come golfi o come mari, dato che l'inglese \"bay\" indica insenature anche molto vaste, rispetto al corrispettivo termine italiano. La baia di Hudson ad esempio \u00e8 molto pi\u00f9 grande di altri specchi acquei definiti \"mari\", come il mare Adriatico, il Mar Tirreno e il Mar Ionio.\nBaie famose.\nTra le baie pi\u00f9 famose ci sono:"}
{"id": "624020", "revid": "6923", "url": "https://it.wikipedia.org/wiki?curid=624020", "title": "Storia di Pistoia", "text": "La storia di Pistoia si estende per oltre due millenni. Ricordata come \"oppidum\" romano nel II secolo a.C. da Ammiano Marcellino, dopo la caduta dell'Impero romano d'Occidente, nel 477, fu distrutta dagli Ostrogoti. Fu quindi assoggettata al potere dei Longobardi. Durante il dominio di questi ultimi, la citt\u00e0 visse un periodo di splendore e forte rinascita economica. Divenuta Comune durante il Medioevo, durante l'epoca rinascimentale fece parte dei territori della signoria medicea, evolutasi in seguito nel Granducato di Toscana. Dopo l'unit\u00e0 d'Italia, la citt\u00e0 divenne, con l'avvento del Fascismo, capoluogo dell'omonima provincia.\nLe origini: l'et\u00e0 etrusca, ligure e romana.\nMenzionata da Ammiano Marcellino come \"Oppidum Pistoriense\" e ricordata come \"Pistoria\", \"Pistoriae\", \"Pistorium\", Pistoia sorse su un'area dove esistevano precedenti insediamenti etruschi e, nelle zone appenniniche, liguri. La citt\u00e0 \u00e8 menzionata anche da Sallustio, che riporta la battaglia del 62 a.C. in cui perse la vita Catilina.\nIl nome di Pistoia, \"Pistorium\", \"Pistoria\" o \"Pistoriae\", viene fatto risalire a coloro che impastavano il pane (\"pistores\") per rifornire le truppe, tanto che Plauto, in un noto passo di una sua commedia (\"Captivi\"), poteva a buon diritto scherzare sul doppio senso del nome attribuito ai pistoiesi: abitanti di Pistoia e fornai. Ma non manca chi ipotizza che il nome di Pistoia derivi da un pi\u00f9 antico \"Pisto\" o \"Pist-oros\", da una radice ligure o etrusca di diverso significato, e che per assonanza sia stato erroneamente associato in epoca romana al latino \"pist\u014fr\" con il significato di fornaio o mugnaio.\nNel 1972 Natale Rauty rinvenne nell'ala est del palazzo dei Vescovi un cippo funerario etrusco con elementi che coincidono con quelli della cosiddetta \"scuola fiesolana\", la quale \u00e8 da inserirsi tra le date approssimative 520 - 470 a.C. Mentre i precedenti ritrovamenti erano troppo modesti per indurre a pensare che in loco si trovasse uno stanziamento etrusco, il cippo ritrovato nel 1972, data la sua funzione di corredo di una tomba di un personaggio importante, potrebbe essere la definitiva conferma di uno stanziamento etrusco agli inizi del V secolo a.C.\nMentre nelle aree appenniniche, comprese anche le pendici, sono state trovate tombe a cassetta liguri databili dal V al II secolo a.C., in una fascia che va da Marliana, passa per Piteglio e termina a Germinaia in Valdibrana, alle porte di Pistoia.\nI corredi funerari delle tombe liguri di Vicciana, Mumigliana e Germinaia sono oggi conservati nei depositi del Museo civico di Pistoia. Secondo l'archeologa Nora Nieri Calamari a monte della citt\u00e0 di Pistoia i toponimi e gli idronomi di origine ligure sarebbero oltre cinquanta.\nQuindi, Pistoia si form\u00f2 probabilmente come piccolo centro romano dotato di istituzioni municipali, in un territorio dove per secoli Etruschi e Liguri avevano convissuto. I primi cenni nelle fonti storiografiche latine su Pistoia si hanno nel II secolo a.C., quando i Romani iniziarono le guerre contro i Liguri per impadronirsi del territorio montagnoso, l'Appennino pistoiese, da loro occupato. L'ultima battaglia, quella decisiva con cui il console Flaminio sconfisse i Liguri Friniati, \u00e8 del 176 a.C..\nLa via Cassia costituiva il \"decumanus maximus\" della cittadina romana (coincidente con parte dell'attuale via degli Orafi) mentre il \"cardo maximus\" sembrerebbe coincidere con l'attuale via Bracciolini; il \"forum\" della Pistoia romana si sarebbe situato quindi all'incrocio di queste due vie, all'imbocco dell'attuale centro cittadino costituito da Piazza del Duomo. Il fatto che il \"cardo\" non corrisponda a un asse nord-sud fa pensare che la citt\u00e0 sia nata in funzione della strada consolare, che doveva quindi incontrarsi con una via secondaria che attraversava l'Appennino tosco-emiliano: le citt\u00e0 nate per importanza dell'insediamento in s\u00e9 seguivano infatti un impianto orientato secondo i punti cardinali.\nPoche le tracce di epoca romana: un tratto pavimentato della Via Cassia, trovato nell'angolo nord ovest di piazza del Duomo in un saggio di scavo; le rovine della villa di et\u00e0 imperiale di un dominus locale in piazza del Duomo, nel tratto compreso fra il palazzo comunale, il campanile ed il lato nord; le tracce murarie (sempre di et\u00e0 imperiale) nel sottosuolo del palazzo dei Vescovi, costruzione che chiude a sud la stessa piazza. Oltre a quanto citato finora, qualche moneta, qualche frammento d'opera, ed alcuni resti di anfore vinarie.\nPoich\u00e9 le vie del centro storico non seguono l'impianto romano che doveva basarsi sul decumano (nel centro antico nessuna strada infatti \u00e8 parallela a via degli Orafi) e il centro cittadino in epoca longobarda corrispondeva all'attuale piazza della Sala e non all'antico \"forum\" romano che doveva invece situarsi all'incrocio tra cardo e decumano, si pu\u00f2 teorizzare la distruzione della citt\u00e0 romana ed una seguente ricostruzione slegata dall'impianto originale (ipotesi avvalorata dagli scavi archeologici del 1903 che rilevarono segni di distruzione e incendio databili entro la prima met\u00e0 del V secolo d.C.). Natale Rauty riporta l'ipotesi che tale distruzione potrebbe essere stata opera dei Goti di Radagaiso, sconfitti da Stilicone nella non lontana Fiesole nel 405 d.C..\nUna lettera scritta da Papa Gelasio alla fine del V secolo d.C. menziona per la prima volta il vescovo di Pistoia.\nEpoca ostrogota e longobarda.\nPistoia fu distrutta dagli Ostrogoti nel 406 d.C. Dopo la ricostruzione conobbe un momento di grandezza sotto il dominio longobardo nell'VIII secolo. Con i Longobardi divenne un importante centro militare e politico-amministrativo sul confine con l\u2019Italia bizantina. Pistoia fu sede di gastaldato e di contea, ed entr\u00f2 a far parte della Marca di Tuscia. Il periodo longobardo ha lasciato un'importante impronta nell'urbanistica della citt\u00e0, infatti ancora oggi troviamo molti edifici e la stessa centrale piazza della Sala.\nEt\u00e0 comunale.\nNel 1105 Pistoia diviene un libero comune con impronta filo-imperiale e poi ghibellina. Pistoiese \u00e8 il documento italiano pi\u00f9 antico (1117) dell'et\u00e0 comunale: lo \"statuto dei consoli\" , che racconta dei primi 5 consoli della citt\u00e0: Bonetto, Placito, Diotisalvi, Gerardo e Guido e della nascita del comune.\nNel 1158, ai consoli subentra il podest\u00e0 che prende la sua residenza nel palazzo del tribunale. Il podest\u00e0, diversamente dalla realt\u00e0 italiana e da come accade anche nella citt\u00e0 dal 1219, non \u00e8 un forestiero, ma viene scelto fra i cittadini pistoiesi. Questa particolarit\u00e0 deriva forse dalla grande credibilit\u00e0 che la citt\u00e0 godeva a quel tempo da parte di Federico Barbarossa che nel 1165, nel periodo della \"dieta di Roncaglia\", le aveva confer\u00ecto il titolo di \"\"Imperio fidelissima\": un diploma che l'imperatore rilasciava alle citt\u00e0 da lui ritenute esempio di fedelt\u00e0 per tutto l'impero. In quegli anni di protezione da parte dell'imperatore Federico la citt\u00e0 visse un periodo di vera crescita che culmin\u00f2 nel 1150 con la sconfitta di Firenze e la conquista della rocca-castello di Carmignano.\nNel 1180, quando Federico era impegnato a sedare i tentativi di rivolta dei futuri Comuni del settentrione italiano, Pistoia si scontr\u00f2 per motivi di frontiera con la vicina guelfa citt\u00e0 di Montecatini che con l'appoggio di Lucca riusc\u00ec ad avere la meglio ed a stabilizzare il reciproco confine sul crinale naturale di Serravalle. Nel 1180 i confini del territorio Pistoiese erano dunque: a ovest Serravalle con Lucca, a est Montemurlo con Firenze, a sud il fiume Arno sempre con Firenze e a nord il crinale appenninico con Bologna.\nIl XII secolo fu caratterizzato da un'economia vivace e da una rapida crescita edilizia e fu il secolo medievale di massima espansione della citt\u00e0. In questo periodo fu eretta la seconda cinta muraria dovuta all'incremento demografico. Essa quadruplic\u00f2 il territorio cittadino rispetto al tracciato preesistente, che risale al VII-VIII secolo e di cui rimangono ancora alcune vestigia nel centro urbano. Si pensi che nel 1200 nella sola citt\u00e0 di Pistoia esistevano 20 banchi di cambiavalute, cio\u00e8 punti dove si poteva cambiare il denaro, e questo ricorda l'importanza commerciale che fu di Pistoia. In questo periodo arrivavano mercanti da tutta Europa, la maggior parte erano provenienti dalla grandi fiere delle fiandre.\nL'ultima espansione cittadina si ha nel 1219-1220 con una guerra vinta contro Bologna che fece conquistare a Pistoia Treppio, Torri e Pavana, ancora oggi gli attuali confini tra le due province.\nA lungo alleata di Pisa e di Siena, nel 1228 si arrest\u00f2 la serie positiva di Pistoia con una sconfitta con Firenze che, come fece Montecatini anni prima per vincere, si alle\u00f2 con Lucca. Pesanti furono per la citt\u00e0 le condizioni destinate agli sconfitti: fu obbligata a comunicare ogni decisione cittadina a Firenze e a non difendere Carmignano.\nNel frattempo l'incremento demografico non si arrest\u00f2 e, secondo il \"liber focorum\"\" (il registro censuario dei fuochi, ovvero i nuclei familiari rilevanti ai fini dell'assoggettamento all'imposta del \"focatico\") e nel 1244 il \"castrum\", cio\u00e8 i territori fuori le mura, aveva una popolazione di 34.000 abitanti mentre solo all'interno della citt\u00e0 ne risiedevano 11.000 circa.\nTornando agli avvenimenti storici, nel 1237 venne instaurata a Pistoia una breve signoria da Agolante Tedici che era il rappresentante della \"pars populi\" (del popolo) cittadina per il decennio tra il 1230 e il 1240. La cosa non fu gradita da Firenze che stronc\u00f2 il tutto sul nascere e cre\u00f2 un nuovo attrito tra le citt\u00e0 che si plac\u00f2, solo apparentemente, nel 1254 con la \"pace di Empoli\". L'inefficienza di tale accordo \u00e8 dimostrata dall'ulteriore scontro tra le due perenni nemiche, nel 1257, che fin\u00ec ancor peggio del precedente con l'umiliazione di Pistoia del vedersi distrutte parte delle mura.\nNel 1260 si riebbe una rivincita dei ghibellini in Toscana con la battaglia di Montaperti dove le truppe di Siena, Pisa, Pistoia e di Manfredi di Svevia sconfissero i guelfi cacciandoli da Firenze. Ma gi\u00e0 nel 1266 Manfredi mor\u00ec nella battaglia di Benevento che oltre a ridare vigore ai guelfi decret\u00f2 la fine simbolica del partito ghibellino italiano.\nGli anni successivi del XIII secolo decretarono un declino Pistoiese anche se non si interruppero le molte attivit\u00e0 e si ritorn\u00f2 ai normali problemi di amministrazione cittadina con il podest\u00e0 e la neo-figura del capitano del popolo, nato per difendere i diritti dei ceti pi\u00f9 bassi dai sempre pi\u00f9 potenti nobiluomini che spadroneggiavano in citt\u00e0. Cos\u00ec nel 1280 furono approvate le \"leggi contro le schiatte\", cio\u00e8 contro queste caste nobiliari che effettivamente avevano il controllo cittadino. Per esempio nelle \"Storie pistoresi\" dell'\"anonimo\" si scrive che la famiglia Cancellieri aveva 18 cavalieri \"a speroni d'oro\" (di miglior livello) che svillaneggiavano per il centro urbano.\nFu proprio all'interno di questa famiglia, come racconta il cronista Giovanni Villani, che nacque la differenza tra guelfi bianchi e neri che poi si espanse a Firenze.\nNel 1294 viene eletto podest\u00e0 Giano della Bella, il fautore nel 1293 degli \"ordinamenti di giustizia\" a Firenze; come prima volont\u00e0 fu subito intenzionato a ridurre i privilegi delle classi magnatizie che a Pistoia erano rappresentati dalla famiglia Cancellieri, Lazzari, Pancianti, Ricciardi, Rossi, Sigimburdi, Taviani e Ted\u00ecci. Nell'adempiere alla sua intenzione si schier\u00f2 contro l'allora Vescovo Tommaso che lo scomunic\u00f2 e mise fine al suo breve periodo di potere a Pistoia. Dal 1296 al 1301 Firenze avanz\u00f2 le sue pretese di scegliere i podest\u00e0 e nel 1296 modific\u00f2 persino lo \"statuto del podest\u00e0\" cittadino introducendo la figura del \"gonfalone di giustizia\", figura gi\u00e0 introdotta nella \"citt\u00e0 del giglio\" dallo stesso Giano, incaricato della difesa del popolo con a disposizione anche un piccolo corpo di sicurezza.\nIl XIV secolo fu segnato anch'esso da numerose guerre in cui, dopo alterne vicende, Pistoia fin\u00ec per soccombere ed essere definitivamente assoggettata a Firenze.\nNel maggio del 1301 il capitano del popolo Andrea Gherardini appartenente alla fazione dei guelfi bianchi, condusse un'azione repressiva contro i guelfi neri. Fu una fulminea vittoria che diede lui il soprannome di \"scacciaguelfi\" e che fece del comune citt\u00e0 di riferimento per i guelfi bianchi e per i ghibellini di tutta la Toscana. Sempre nel 1301 inizi\u00f2 la celebre \"guerra dei cinque anni\" dove la sola Pistoia fronteggi\u00f2 i guelfi neri da essa appena esiliati, Firenze, Lucca, Siena, Prato, S. Gimignano, Colle di Val d'Elsa e altri borghi tutti sotto la guida del futuro re di Napoli Roberto I d'Angi\u00f2 allora duca di Calabria. La citt\u00e0 venne universalmente descritta valorosa e inespugnabile bellicamente e cos\u00ec solo lentamente si arrese: nel 1302 perse Piteglio, Serravalle e Larciano; nel 1303 Montale e Verruca. Nel maggio 1305 inizi\u00f2 l'assedio della citt\u00e0 dove i pistoiesi, sicuri delle loro mura invalicabili, capitanati da Tolosao degli Uberti, cugino di Farinata, resistettero per 11 mesi per poi aprire le porte nel 1306, spinti dalla fame, a Morello Malaspina (chiamato da Dante \u00abvapor di Val di Magra\u00bb nel XXIV canto dell'inferno) signore di Lunigiana e comandante di Lucca. Per questa sconfitta fu privata di ogni difesa: le vennero riempiti i fossati e demolite integralmente le mura, e dovette accettare durissime condizioni da sconfitta. Sull'accettare o meno le condizioni, le famiglie nobili pistoiesi - come accadde anche nel 1322 per una tregua con Lucca - si divisero fino a farsi guerra. \nNel 1314 si ha l'opposto risultato militare da parte di un ghibellino: Uguccione della Faggiola conquist\u00f2 Pisa e Lucca nel medesimo anno e non accontentandosi nel dicembre tent\u00f2 l'assalto a Pistoia accampandosi a Montecatini e conquistando nel 1315 Serravalle..\nSempre nel 1315 Uguccione con l'ausilio di Castruccio Castracani e Cangrande della Scala sconfisse le truppe guelfe di Firenze, Lucca e Napoli. In seguito a questa battaglia Firenze allent\u00f2 il controllo su Pistoia. Nel 1316 Castruccio divenne signore di Lucca, carica che ricopr\u00ec fino alla sua morte nel 1328. Nel 1319 m\u00f2r\u00ec Vanni Lazzari: colui che con Ormanno Tedici aveva svolto l'opera di plagio popolare per la tregua con Lucca. Infatti in quell'anno Castruccio dopo l'esser stato nominato \"capo dei ghibellini pistoiesi\" aveva tormentato i confini razziando i contadini e i pastori che arrivarono persino a pagare un pizzo purch\u00e9 evitasse di vandaleggiare sui loro averi, come accade oggi nei regimi mafiosi. Le famiglie cittadine che erano state unite durante l'assedio quindi tornano a litigarsi sul se rimanere fedeli a Lucca, come volevano i Ricciardi e i Tedici o no, come era intenzione dei Cancellieri e dei Taviani. Questa decisione da prendersi, anche se pu\u00f2 sembrare una notizia di poca rilevanza storica, ebbe un'importanza enorme nella storia della citt\u00e0. Alla fine si opt\u00f2 per l'accettare la tregua. Questo sia secondo l'\"Anonimo\", sia secondo il Fioravanti e il Cherubini fu il risultato della persuasione dell'abate di Badia a Pacciana (monastero benedettino dell'VIII secolo.) La tregua fu accettata da Castruccio che accolse gli ambasciatori mandati a trattare. Nel 1320 comunque intervenne Firenze con Guglione dell'Uliva che sorprendentemente vinse Castruccio alla badia di San Baronto. Tornado alla tregua il patto era un impegno a non attaccare la citt\u00e0 in cambio di 3.000/4.000 fiorini d'oro annui; una somma non ingente per la citt\u00e0 considerando i benefici che port\u00f2 con la ripresa dell'economia agricola.\nNello stesso anno il vescovo Ermanno degli Anastasi venne deposto dal neo-Papa, Giovanni XXII, con l'accusa, fondata, di propendere per la fazione ghibellina e guelfa bianca. Nel 1321 Anastasi muore a Pisa, dov'era fuggito dai pistoiesi che lo inseguirono. Sulla sua morte si parl\u00f2 di un sospetto di avvelenamento da parte di un membro della famiglia Lazzari come riporterebbe ironicamente l'Arferuoli\nFatto sta che nella citt\u00e0 si apr\u00ec una contesa per la successione vescovile ed \u00e8 da ricordare un documento del 21 agosto 1321 quando l'abate Ormanno Tedici e altri scrissero una lettera al re di Napoli Roberto I d'Angi\u00f2 per raccomandarsi la candidatura di Rustichello de Lazzari.\nNel 1322, come risultato della tregua, l'abate Ormanno Tedici divenne signore di Pistoia e inizi\u00f2 la sua politica filo-popolare cacciando le famiglie nobili filo-fiorentine dei Taviani e dei Lazzari. Il suo governo non fu dispotico e infatti lasci\u00f2 in vigore gli ordinamenti comunali precedenti e personalmente non volle neppure abitare nel palazzo del comune. Il punto importante della signoria fu il riuscire a mantenere indipendente la citt\u00e0 nonostante le pressioni di Firenze e Lucca. Per fare ci\u00f2 si avvalse di chiamare l'aiuto di una in scontro alle pressioini dell'altra e viceversa. Cos\u00ec quando Firenze volle riprendere il controllo su Carmignano chiese l'aiuto di Lucca e quando Lucca aveva intenzione di conquistare la zona montana della Lima chiese aiuto a Firenze. La signoria di Ormanno venne per\u00f2 interrotta dalla presa di potere del nipote Filippo Tedici con l'appoggio di alcuni cavalieri e del podest\u00e0.\nI dissidi interni non si esaurirono e Pistoia vide nel XV secolo continue lotte tra le famiglie rivali dei Panciatichi e dei Cancellieri. Proprio l'accanita lotta tra i Panciatichi ed i Cancellieri, ed all'interno di questa stessa famiglia (scissasi in Bianchi e Neri) determino la decadenza del comune pistoiese, che dopo una celere parentesi viscontea, passo sotto il dominio di Firenze.\nRinascimento e epoca pre-Risorgimentale.\nIl tentativo di nozze segrete di Paperino dei Cancellieri con Datina Guazzalotti fu all'origine della guerra civile pistoiese del 1401 - 1402 che ebbe, come sua estrema conseguenza, l'assoggettamento del Comune di Pistoia alla Repubblica di Firenze.\nNel XVI secolo la citt\u00e0 entr\u00f2 a far parte del ducato mediceo. Risale a quest'epoca la terza cinta muraria, ancora esistente, voluta da Cosimo de' Medici.\nNel XVII e XVIII secolo Pistoia godette di scarsa importanza politica.\nDurante i tempi del Granducato Mediceo Pistoia era un importante nodo politico ed anche culturalmente sorsero dei circoli o Accademie; la pi\u00f9 importante fu l'Accademia dei Risvegliati fondata dal Nobile Federigo Manni e da Monsignor Felice Cancellieri, dove si recitavano poemi, poesie e prose e si faceva musica. Le riunioni avvenivano per lo pi\u00f9 nei salotti delle case nobiliari ed erano a loro esclusivo uso e divertimento.\n\u00c8 da rimarcare l'ascesa al soglio pontificio di Giulio Rospigliosi, con il nome di Papa Clemente IX, nel 1667. Altro momento importante nella storia non solo pistoiese del XVIII secolo fu l'ordinazione a Vescovo di Scipione de' Ricci nel 1780. Egli era di pensiero giansenista, e in questo fu di sostegno alle rivendicazioni del granduca Pietro Leopoldo di Lorena, anche tramite il Sinodo di Pistoia che indisse.\nEpoca Risorgimentale.\nA partire dalla met\u00e0 del XIX secolo la citt\u00e0 riprese ad espandersi al di fuori delle mura.\nNel periodo della dominazione francese, quando la Toscana fu amministrativamente riorganizzata (1808) in tre dipartimenti (detti \"dell'Arno\", \"del Mediterraneo\" e \"dell'Ombrone\"), ognuno dei quali governati da un Prefetto, Pistoia fu aggregata al primo Dipartimento e fu sede di Sottoprefettura. Nel 1814 ci fu la restaurazione dei Lorena ed anche l'assetto amministrativo cambi\u00f2.\nNel 1848, con un decreto di Leopoldo II, nel quadro di una profonda riforma, Pistoia fu promossa capoluogo di Compartimento e dotata di una Prefettura. Un'autonomia amministrativa paragonabile oggi a quella riconosciuta alle province. Appena tre anni dopo, per\u00f2, Pistoia fu degradata a Sottoprefettura. Molti storici locali hanno sempre sostenuto che ci\u00f2 fu fatto per punirla dei suoi sentimenti unitari, sfociati nel periodo risorgimentale in moti contro gli austriaci, entrati in citt\u00e0 alla met\u00e0 del 1849, proprio a sostegno dei Lorena.\nInizi del XX secolo.\nAgli inizi del XX secolo, nel 1907, nella citt\u00e0 venne fondata la prima edizione della Settimana sociale dei cattolici italiani.\nEt\u00e0 fascista.\nNegli anni del regime fascista, nel 1927, Pistoia divenne il capoluogo di una delle nuove province istituite dal regime. \nLa genesi.\nPistoia aveva fino al 1922 una posizione strategica nelle comunicazioni, essendo il terminale della ferrovia Porrettana, che allora costituiva il pi\u00f9 importante valico esistente tra nord e il centro Italia. La direttissima Firenze-Bologna infatti venne costruita solo negli anni trenta.\nIl successivo controllo della stazione ferroviaria da parte degli squadristi pistoiesi, avvenuto nelle giornate tra il 26 ed il 29 ottobre 1922, permise di coprire le spalle alle colonne fasciste che marciavano su Roma, mettendole al sicuro da possibili sgradite sorprese, soprattutto nei primi incerti momenti della proclamazione stato d'assedio.\nIl fascismo pistoiese giunse all'appuntamento della marcia su Roma dopo un percorso iniziato ufficialmente solo il 22 gennaio 1921 sotto la guida di Nereo Nesi e con il contributo decisivo di un liberale, Dino Philipson, giovane e ricco proprietario terriero, che gi\u00e0 durante le agitazioni operaie e contadine del biennio rosso 1919-1920 si era adoperato per la genesi del fascismo locale.\nPhilipson, che ancora nel corso del primo dopoguerra divenne antifascista, aveva lo scopo di servirsi delle squadre fasciste per stroncare il movimento operaio e contadino per poi, in un secondo momento, ricondurre il fascismo nell'alveo della legalit\u00e0. A tal fine nel marzo-aprile 1922 ispir\u00f2 la nascita dell'Unione Democratica Pistoiese privando cos\u00ec il fascio pistoiese dell'apporto diretto di quegli esponenti del notabilato agrario e conservatore, che in varie altre parti d'Italia avevano finito per snaturare in senso reazionario le confuse tendenze di sindacalismo, futurismo e repubblicanesimo; espresse dal movimento fascista nazionale al suo sorgere nel 1919.\nLa svolta di Philipson apr\u00ec quindi la strada per l'affermazione, in sede locale, della componente della media e piccola borghesia urbana che ebbe l'esponente di punta nella figura di Enrico Spinelli, studente universitario di farmacia, ex-combattente; violento nelle imprese squadristiche non sar\u00e0 tuttavia privo di una parte propositiva riassumibile in alcune teorie espressione del cosiddetto \"fascismo di sinistra\": primato dell'industria, collaborazione fra un capitale \"controllato\" e il lavoro, lotta alla rendita parassitaria, un partito di \"duri e puri\". A Spinelli, il fascismo agrario pistoiese contrapporr\u00e0 poi il commerciante Ilio Lensi, capo delle squadre d'azione nel 1922, uomo di scarsa educazione e violento, ma ambizioso al punto di prestarsi a qualsiasi ruolo.\nGli anni dal 1919 al 1922 vedono dunque il movimento fascista, finanziato dagli industriali e dagli agrari e spesso tollerato e sostenuto da apparati centrali e periferici dello Stato, crescere ed affermarsi nel Paese grazie alla violenza squadristica.\n\u00c8 quest'ultima che stronca, in Italia ed anche nel Pistoiese, nell'agosto del 1922, al culmine di un biennio di sangue, lo \"sciopero legalitario\" antifascista indetto dalle organizzazioni operaie il 31 luglio. Proprio in questi frangenti, il 5 agosto 1922, usciva in citt\u00e0 il settimanale \"L'Azione fascista\". Il foglio avrebbe costituito un significativo successo dell'ala intransigente della formazione politica, perch\u00e9 permetteva ai fascisti di acquisire autonomamente un proprio spazio, senza doversi pi\u00f9 servire del settimanale liberale \"II Popolo pistoiese\", e che sentiva di essere ormai forte a sufficienza per scrollarsi di dosso il peso della mal sopportata alleanza nel patto del blocco nazionale stretto con i liberali dell'onorevole Philipson.\nNegli anni seguenti vennero create in citt\u00e0 altre pubblicazioni di stampo fascista; la pi\u00f9 celebre fu \"Il Ferruccio\", edito tra il 1932 e il 1944, alla quale collaborarono i giovanissimi Mario Luzi, Piero Bigongiari, Oreste Macr\u00ec e Danilo Bartoletti.\nLa marcia su Roma.\nSu \"L'Azione fascista\" venne scritta la cronaca del ruolo svolto dagli squadristi pistoiesi durante le giornate dell'ottobre 1922, preannunciate gi\u00e0 il 19 agosto da un fondo redazionale dal titolo \"La marcia su Roma\". \nNel settembre il giornale, in vista delle elezioni comunali, sviluppa una forte polemica con i liberali di Philipson, rifiutando qualsiasi apparentamento e nel contempo attacca il mondo cattolico con lo scopo di ridurre alla sottomissione quegli esponenti del popolarismo, che seppur in concorrenza e spesso in contrapposizione ai rossi, continuavano a rappresentare con le loro organizzazioni nelle campagne un serio pericolo per gli interessi dei ceti agrari dominanti.\nIntanto mentre il governo Facta mostra tutta la sua inconcludenza e varie amministrazioni comunali di sinistra, in Italia come nel pistoiese, sono obbligate a dimettersi dalla violenza fascista, il consiglio nazionale del movimento si riunisce per stabilire i tempi della marcia.\nMussolini, che aveva intanto rinunciato alla pregiudiziale repubblicana e riallacciato i rapporti con D'Annunzio, sembrava inizialmente accontentarsi di una partecipazione fascista ad un governo Giolitti, ma dopo la manifestazione di Napoli del 24 ottobre (sorta di \"prova generale\" alla quale prendono parte 40.000 camicie nere) alza il prezzo e pretende la Presidenza del Consiglio. Si sposta cos\u00ec da Napoli a Milano, iniziando varie e complesse trattative politiche con Roma che vedono coinvolti numerosi personaggi, tra i quali, sembra, anche lo stesso Philipson, mentre a Perugia un quadrumvirato formato da Michele Bianchi, Cesare Maria De Vecchi, Emilio De Bono e Italo Balbo si occup\u00f2 del coordinamento operativo della marcia.\nTra l'altro, alcuni storici, attribuiscono proprio al quadrumviro Balbo la decisione di forzare la mano al titubante Mussolini dando il via alla dimostrazione di forza che, per quanto riguarda Pistoia, comincia gi\u00e0 dal 26 ottobre.\nUn manifesto convoca in sede gli iscritti e gli squadristi dichiarando disertore chi manca alle disposizioni, mentre: \u00abGli onesti lavoratori, i cittadini tutti sono pregati di continuare la loro attivit\u00e0, [...] gli scioperi vengono considerati azioni delittuose\u00bb.\nIl 27 ottobre, dopo le 10 del mattino, su camion e automobili parte il primo gruppo di circa 200 squadristi salutati da una numerosa folla di simpatizzanti fascisti. Enrico Spinelli comand\u00f2 la colonna formata di quattro squadre. Ai suoi ordini erano: Dino Orlandini, capo della \"Disperata\", Nello Paolini, comandante della \"Pacino Pacini\", Dino Lensi, alla guida della \"Cesare Battisti\" e Giuseppe Costa, leader della \"Randaccio\". La colonna si diresse verso Empoli dove giunse in serata dopo aver sostato alcune ore al passo di San Baronto. Nella citt\u00e0 era stabilito un punto di raccolta. \nIntanto in citt\u00e0 sotto la guida di Lensi si formano 12 squadre di 25 uomini ciascuna che il giorno dopo occuparono gli edifici statali, mentre Leopoldo Bozzi, noto liberale futuro podest\u00e0 di Pistoia ed artefice dell'operazione \"Pistoia-Provincia\", occup\u00f2 con gli ex-combattenti ai suoi ordini la sede dei telefoni e dei telegrafi e, soprattutto, l'importante stazione ferroviaria.\nLa numerosa presenza di fascisti in citt\u00e0 che a taluni appar\u00ec come una disobbedienza gli ordini dei quadrumviri che invitavano a tralasciare il controllo delle citt\u00e0 sicure per portarsi a Roma, divent\u00f2 invece determinante nel quadro generale della \"marcia\".\n. Lo scrittore e giornalista pratese scrisse infatti di un treno di carabinieri respinto da alcune fucilate fasciste al ponte di Vaioni e di un camion di guardie regie provenienti da Lucca fermato a Serravalle dal fuoco di alcune mitragliatrici. Di ci\u00f2 non si hanno prove, si ha comunque fondata notizia che a Pistoia il 28 ottobre venne bloccato in stazione un treno che portava a Roma un battaglione di alpini, carabinieri e guardie regie.\nIntanto la colonna guidata da Spinelli aveva proseguito in treno per Chiusi e Orte dove trovava la linea interrotta da alcuni carri rovesciati. Dopo aver aggirato l'ostacolo pretendendo posto in un altro convoglio si era diretta per Monterotondo dove giungeva nelle prime ore del pomeriggio del 29. Poco dopo la mezzanotte del 30 ottobre, i fascisti pistoiesi ripresero la marcia per Roma fermandosi in attesa di ordini, come tutte le altre colonne, alle porte della citt\u00e0.\nQuando il re respinse la firma dello stato d'assedio dichiarato da Luigi Facta (che si diede le dimissioni) e il 30 ottobre affid\u00f2 il governo a Mussolini, gli squadristi poterono entrare in citt\u00e0 come fece anche la \"colonna Spinelli\", raggiunta nel frattempo a Roma dagli altri duecento fascisti pistoiesi della \"colonna Lensi\". Il pistoiese Martino Moscardi annot\u00f2: \u00abLa nostra entrata \u00e8 stata trionfale. Tutti i militari indistintamente, tutti i picchetti delle caserme ci accoglievano con l'onore delle armi, fraternizzando entusiasticamente con noi\u00bb. Le due colonne dopo essersi unite alla squadra di Bottai in una sanguinosa spedizione punitiva nei quartieri \"rossi\" del Trionfale e di San Lorenzo marciarono poi, insieme alle altre, nella parata della vittoria che ebbe luogo nel pomeriggio del 31 davanti al Re Vittorio Emanuele III al Quirinale.\nFederali fascisti.\nI federali dei fasci di combattimento di Pistoia furono: Leopoldo Bozzi (1927-1928), Ettore Pollastri (1928-1930), Piero Landini (1930), Franco Luigi Cottini (1930-1931), Brunetto Brunori (1931-1932), Fernando Franchini (1932), Armando Barlesi (1932-1933), Renato Fabbri (1933-1934), Luigi Pasqualacci (1934-1936), Orfeo Sellani (1936-1938), Carlo Righi (1938-1940), Luigi Alzoni (1940-1941), Mario Pigli (1941-1943) ed Elia Giorgetti (1943).\nPeriodo conclusivo e liberazione.\nA partire dal settembre 1943, dopo l'armistizio del settembre 1943 cominciarono i primi scontri, le prime opere di sabotaggio, le prime esecuzioni fra bande partigiane e fascisti. A partire dal luglio 1944, quando Mussolini decise di militarizzare il Partito Fascista Repubblicano, si form\u00f2 a Pistoia la \"XXXVIII Brigata Nera\", intitolata all'eroe del fascismo Ruy Blas Biagi. Tutti gli iscritti al PNF dovettero arruolarsi nelle Brigate nere, nuovo corpo armato che andava ad affiancarsi all'esercito, alla Guardia nazionale repubblicana (che aveva compiti di polizia e ordine pubblico) e ai corpi paramilitari SS italiane, X\u00aa Flottiglia MAS, ecc.\nLe Brigate nere furono le principali responsabili del clima di terrore e di violenza che caratterizz\u00f2 l'ultimo anno di guerra.\nPochi mesi dopo la costituzione di tale corpo militare, l'8 settembre 1944, Pistoia venne definitivamente liberata dall'occupazione nazi-fascista. Nell'operazione furono impegnati gli alleati sudafricani e brasiliani (di questi ultimi \u00e8 rimasto in citt\u00e0 un cimitero a loro votivo) e numerosi partigiani locali tra i quali Silvano Fedi, guida delle cosiddette \"Squadre Franche\" che, diversamente dai pi\u00f9 attivi gruppi partigiani, operavano in zone molto vicine alla citt\u00e0 e spesso addirittura in citt\u00e0 (celebri e ricordate dal racconto del vice comandante della formazione Enzo Capecchi le incursioni alla ex questura di via Palestro, alla Fortezza ed alle carceri di Collegigliato).\nFedi mor\u00ec a luglio (insieme a Marcello Capecchi), a pochissimi mesi dalla liberazione e la sua opera venne proseguita da Enzo Capecchi, suo vice, da Artese Benesperi e dagli altri partigiani della formazione.\nGli irriducibili della Valtellina.\nNei racconti di Giorgio Pisan\u00f2, storico e senatore neofascista, si ricorda che l'8 settembre 1943 si trovava solo da pochi giorni a Pistoia, dove era stato trasferito il padre che era funzionario di prefettura, e pianse all'annuncio dell'Armistizio di Cassibile ma trov\u00f2 ben presto la solidariet\u00e0 di un piccolo gruppo di giovani tra i quali Maurizio Degl'Innocenti, Valerio Cappelli, Rolando Chelucci, Ruy Blas Biagi, Mafilas Manini, Agostino Danesi che insieme ad altri, con l'arrivo dei tedeschi, riapriranno la federazione fascista. Cos\u00ec alcuni coerentemente partirono arruolandosi come allievi ufficiali nelle varie formazioni della Repubblica di Sal\u00f2: Pisan\u00f2, Manini, Degl'Innocenti, Stelvio Dal Piaz, Ennio Albano, Leo Maccioni, Luciano Savino e altri. Fra questi morirono in combattimento Valerio Cappelli nella GNR, Rolando Chelucci nei paracadutisti mentre Ruy Blas Biagi facente parte degli X Mas venne fucilato dagli Alleati presso Firenze dopo un'azione di sabotaggio oltre le linee nemiche.\nLa resa definitiva del Ridotto alpino repubblicano avvenne dopo aspri combattimenti. Pisan\u00f2, Danesi ed altri rimasero prigionieri, Manini mor\u00ec di malattia, in clandestinit\u00e0, a Milano. I collaborazionisti francesi, come Darnand, furono invece consegnati a De Gaulle e vennero tutti, sistematicamente, giustiziati.\nPost liberazione.\nDopo la liberazione della citt\u00e0, nella primavera del 1945 scoppi\u00f2 l'insurrezione nel Nord Italia. Alle ore 15:00 del 28 aprile 1945 sul lago di Como, a Giulino di Mezzegra, venne fucilato Benito Mussolini. Un paio d'ore dopo, ad una distanza di una cinquantina di chilometri, a Ponte in Valtellina, cominciavano ad arrendersi ai partigiani le truppe fasciste: tra i molti toscani presenti nelle loro file, vi erano anche alcuni pistoiesi, capeggiati da Giorgio Pisan\u00f2.\nPer quanto riguarda i casi di rappresaglie e , compresi alcuni pistoiesi."}
{"id": "624027", "revid": "33689", "url": "https://it.wikipedia.org/wiki?curid=624027", "title": "Tietoevry", "text": "Tietoevry \u00e8 una societ\u00e0 internazionale di sviluppo software, con sede in Finlandia e Svezia, fondata nel 1999.\nCon oltre 16.000 esperti \u00e8 attiva in pi\u00f9 di 25 paesi ed \u00e8 uno dei pi\u00f9 grandi fornitori di servizi IT in Europa. \u00c8 quotata alla Borsa di Helsinki e alla Borsa di Stoccolma.\nLa societ\u00e0 lavora nei settori di banche e assicurazioni, telecomunicazioni e media, benessere e salute, boschivo ed energia, produzione e vendita al dettaglio.\nVenne fondata nel 1999 come TietoEnator in quanto fusione della finlandese Tieto, esistente dal 1968, e della svedese Enator. Nel 2008 ricambi\u00f2 nome in Tieto.\nNel 2019 ha acquisito la societ\u00e0 norvegese dello stesso ramo, la Evry, mutando contemporaneamente nome in Tietoevry o TietoEvry."}
{"id": "624030", "revid": "124714643", "url": "https://it.wikipedia.org/wiki?curid=624030", "title": "Propaggini", "text": ""}
{"id": "624032", "revid": "36426", "url": "https://it.wikipedia.org/wiki?curid=624032", "title": "Auto sacramental", "text": "Gli autos sacramentales sono una particolare forma di dramma religioso, in un atto unico, che si svilupp\u00f2 in Spagna nella seconda met\u00e0 del sedicesimo secolo e che caratterizz\u00f2 il teatro spagnolo.\nTra i drammi pi\u00f9 significativi, si ricordano: \"La Farsa llamada de la muerte\" di Juan de Pedroza e \"L'auto de la Oveja perdida\" di Juan de Timoneda.\nStoria e caratteristiche.\nL\"'auto sacramental\" si rifaceva ai drammi ciclici sviluppatisi nel medioevo in tutta Europa e riuniva in s\u00e9 le caratteristiche della moralit\u00e0 medievale. Si diffuse durante le processioni trecentesche del Corpus Domini, istituite da papa Urbano IV, che vennero introdotte in Spagna dopo pochi decenni, nel 1314, con il nome di \"Festa del Corpus Christi\". Le loro caratteristiche principali erano una grande forza teatrale unita ad una naturale espressivit\u00e0. Il corteo era costituito da carri inscenanti quadri biblici ed attirava l'attenzione sia del popolo, sia dei nobili e del re, che assieme alla corte, seguiva la celebrazione del Sacramento. Lungo il percorso della processione, i carri si fermavano nei pressi di altari, vigilati da sacerdoti aventi il compito di dare la benedizione, proprio mentre gli attori svolgevano la loro funzione scenica. Questo era l'ambiente degli \"autos sacramentales\".\nIl dramma si basava sull'uso di figure allegoriche, cosicch\u00e9 sulla scena, accanto a personaggi umani e religiosi, agivano la Grazia, il Piacere, il Peccato, il Dolore, la Bellezza, il Fuoco, la Terra, l'Acqua e il Cielo. Purch\u00e9 illustrassero la virt\u00f9 dei sacramenti e la validit\u00e0 dei dogmi della Chiesa cattolica, le storie degli \"autos\" potevano essere attinte alle fonti pi\u00f9 disparate ed essere ispirate a temi secolari. La processione raccoglieva, quindi, l'intero cosmo, i simboli si materializzavano durante le azioni sceniche nel pieno rispetto della gerarchia di valori esistente fra Dio, il re e gli uomini.\nUno degli autori che si \u00e8 dedicato a questa forma scenica con esiti convincenti e mirabili \u00e8 stato Pedro Calder\u00f3n de la Barca (1600-1681), il quale ha realizzato una vera e propria storia dell'umanit\u00e0 incentrata sul cattolicesimo, grazie a figurazioni teologiche di grande impatto, come per esempio: \"El gran teatro del mundo\" (1635), \"La devoci\u00f3n de la misa\".\nTra gli altri autori di \"autos sacramentales\", si ricordano: Lope de Vega, Antonio Mira de Amescua, Tirso de Molina, Francisco de Rojas.\nLa diffusione di questo spettacolo ha scavalcato i confini spagnoli e varie imitazioni delle \"autos sacramentales\" si sono rintracciate nel centro e sud America: in Brasile Jos\u00e9 de Anchieta (1530-1597) infatti ha scritto l'\"Auto della predicazione universale\", mentre in Messico Juan de Torquemada ha inscenato \"Isacco e i Re Magi\".\nNel 1765 l'arcivescovo di Toledo, durante il regno di Carlo III li ha proibiti, dopo che, gi\u00e0 da qualche anno, gli \"autos sacramentales\" venivano criticati duramente anche da autori come Fern\u00e1ndez Nicola Morat\u00edn.\nDurante il Novecento e precisamente nel corso dell'anno 1930, i teatranti Alberti ed Hern\u00e1ndez, hanno cercato di riproporre il genere, ma con scarso successo."}
{"id": "624036", "revid": "958185", "url": "https://it.wikipedia.org/wiki?curid=624036", "title": "Settore economico", "text": "Un settore economico, in economia, indica ciascuna possibile modalit\u00e0 di accorpamento di differenti attivit\u00e0 economiche secondo caratteristiche comuni. Ad esempio l'ESCAP delle Nazioni Unite distingue il settore energia da quello dei trasporti, le risorse naturali dalle comunicazioni, ecc.\nLa suddivisione \u00e8 stata studiata inizialmente da Colin Clark e Jean Fourasti\u00e9 nel 1940 con la \"legge dei tre settori\" classificazione che distingue il settore primario (agricoltura), dal secondario (industria) e dal terziario (servizi); c'\u00e8 anche un quarto settore che \u00e8 quello dell'alta tecnologia. Altrettanto importante \u00e8 poi la suddivisione tra settore pubblico e settore privato.\nLa suddivisione in settori economici viene poi utilizzata in finanza per la diversificazione degli investimenti secondo una determinata asset allocation."}
{"id": "624040", "revid": "1782831", "url": "https://it.wikipedia.org/wiki?curid=624040", "title": "Hate-Edge", "text": "Il nome Hate Edge identifica una sottocultura derivata dallo Straight Edge, e che si distingue da questa per un esplicito ed ostentato culto della violenza e un pi\u00f9 marcato senso di appartenenza a questo stile di vita. L'Hate Edge viene chiamato anche Straight Edge Hard Line ed \u00e8 un veicolo perfetto per sterzare in svariate forme di fondamentalismo: esistono infatti gruppi Hate Edge nati e prosperati negli anni '90 dal filone Punk Hardcore come Vegan Reich, Statement, Earth Crisis e Chokehold che manifestano in maniera accesa un'inclinazione anarchica e libertaria a supporto di tematiche come il Veganesimo, la liberazione animale, l'astensione da ogni tipo di sostanza come alcoolici, tabacco, in molti casi la caffeina, droghe sintetiche e medicine moderne, la lotta per i diritti dell'uomo contro ogni forma di potere costituito, contro l'aborto, il sesso pre-matrimoniale, l'omosessualt\u00e0 e per una pesante sensibilizzazione in termini politico-sociali ma pi\u00f9 in generale per la stretta osservanza di rigidi schemi nei confronti del vivere secondo natura prendendo molti spunti da teorie sull'Anarchismo, l'Islam e il Rastafarianesimo mescolandole poi alla severa attitudine dello Straight Edge.\nDall'altra parte invece, grazie allo sviluppo in Europa del circuito Hatecore si \u00e8 assistito negli ultimi anni alla rapida espansione del movimento NS Straight Edge che si fa promotore di una militanza attiva e talvolta violenta concorde a una visione politica che si rif\u00e0 in molti temi al Nazionalsocialismo. Questo tipo di Hate Edge, o Terror Edge, promulga la classica lotta all'uso di sostanze stupefacenti, l'alcool e il tabacco per uno stile di vita sano, pulito, dedito molto spesso agli sport da combattimento e al culto del fisico, all'attivit\u00e0 politica e sociale e per una mente lucida e sgombra dai vizi al fine di portare la militanza nazionalsocialista ad un livello e ad una coscienza superiore; in paesi dell'Est-Europa come la Russia, dove il movimento ha affondato solide radici, gruppi NS Hardline organizzano azioni fisiche nei quartieri cittadini contro gli spacciatori, umiliandoli pubblicamente e confiscando loro le sostanze per distruggerle. Si sprecano poi iniziative ed esibizioni sportive di discipline come le Arti Marziali Miste ( MMA ) o Kick Boxing per diffondere l'idea della perfetta forma fisica e mentale del soldato politico attraverso la dedizione e la costanza. \nSpesso ma non necessariamente si pu\u00f2 assistere a derive animaliste nel movimento Ns Hate Edge anch'esso a supporto del Veganesimo e della lotta per i diritti degli animali ( Animal Liberation Front ).\nI gruppi musicali pi\u00f9 significativi sono i moscoviti You Must Murder, i tedeschi Daily Broken Dream, gli statunitensi Total War, i serbi xTerror Wavex e gli ungheresi Feh\u00e8r Torv\u00e8ny. Tutti questi gruppi si rifanno al genere musicale Punk Hardcore.\nEsistono inoltre gruppi Hate Edge dalle posizioni politiche meno accentuate se non addirittura inesistenti e pi\u00f9 portate al tradizionale stile di vita Straight Edge vissuto e difeso in maniera oltranzista. Band come gli americani xTyrantx, One Life Crew, Battleground o xRepresentx sono un chiaro esempio di Straight Edge votato alla militanza sobria e altamente ostile contro chi fa uso di droghe che affonda le radici in una coscienza pi\u00f9 personale e meno votata a cause sociali e politiche."}
{"id": "624061", "revid": "73560", "url": "https://it.wikipedia.org/wiki?curid=624061", "title": "Spagna (cantante)", "text": ""}
{"id": "624062", "revid": "1632387", "url": "https://it.wikipedia.org/wiki?curid=624062", "title": "Unleash the Beast", "text": "Unleash the Beast \u00e8 il tredicesimo album dei Saxon, uscito il 14 ottobre 1997 per l'Etichetta discografica CMC International.\nIl disco.\nDoug Scarrat, gi\u00e0 entrato nel gruppo poco prima del tour di \"Dogs of War\", offre la sua prima prova in studio (se non si considera la \"cover\" di \"You've got Another Thing comin\"' dei Judas Priest, realizzata dal gruppo nel 1996 per \"A Tribute to Judas Priest Legends of Metal vol.1\")."}
{"id": "624075", "revid": "767487", "url": "https://it.wikipedia.org/wiki?curid=624075", "title": "Metalhead (album)", "text": "Metalhead \u00e8 il quattordicesimo album dei Saxon, uscito il 9 novembre 1999 per l'etichetta discografica Steamhammer/SPV GmbH.\nIl disco.\nPresenta un ulteriore cambio di formazione con l'arrivo del tedesco Fritz Randow alla batteria al posto di Nigel Glockler, dimissionario a causa di problemi di salute. Anche a livello musicale si pu\u00f2 notare un ennesimo cambio di rotta: il disco \u00e8 influenzato da sonorit\u00e0 moderne (la \"title-track\" per esempio), mentre nelle canzoni pi\u00f9 classicheggianti si respira un'aria tendente allo \"speed metal\" (\"Conquistador\", \"All Guns Blazing\"). Il disco venne comunque ben recepito sia dal pubblico che dalla stampa."}
{"id": "624078", "revid": "547992", "url": "https://it.wikipedia.org/wiki?curid=624078", "title": "L'Ulivo", "text": "L'Ulivo \u00e8 stata un'alleanza elettorale del centro-sinistra italiano. Essa ha costituito:\nSorto per iniziativa di Romano Prodi come sintesi tra le esperienze dei Progressisti e quelle del centrista Patto per l'Italia, L'Ulivo ha rappresentato il raggruppamento di forze riformiste riunito attorno a tre sostanziali idee-cardine: la cultura socialista-socialdemocratica, quella cattolico-democratica e quella liberaldemocratica, cui facevano poi seguito il convinto impegno ambientalista ed europeista. Il raggruppamento ulivista \u00e8 stato al governo negli anni 1996-2001 (governi: Prodi I, D'Alema I, D'Alema II e Amato II) e 2006-2008 (governo Prodi II). Ha inoltre dato l'appoggio esterno al governo Dini (1995-1996).\nSulla \"radice\" dell'Ulivo \u00e8 sorto il 14 ottobre 2007 il Partito Democratico, che ha deciso di conservare nel proprio simbolo il ramoscello d'ulivo utilizzato gi\u00e0 dal 1996. Con le primarie del Partito Democratico del 14 ottobre 2007, l'esperienza politica dell'Ulivo trova la sua conclusione.\nLa coalizione de \"L'Ulivo\".\nCon il nome di L'Ulivo si identifica, dal 1995 al 2004, l'insieme dei partiti della coalizione di centro-sinistra, presentatasi alle elezioni politiche del 1996 e del 2001; rispettivamente con i simboli di \"L'Ulivo - alleanza per il Governo\" e \"L'Ulivo con Rutelli - insieme per l'Italia\".\nLa Nascita.\nLa politica italiana, in seguito alla scomparsa dei principali partiti di riferimento che ne avevano segnato la storia repubblicana, come la Democrazia Cristiana, il Partito Comunista Italiano e il Partito Socialista Italiano, volge ormai verso la prospettiva del bipolarismo, dopo l'esperienza delle elezioni politiche del 1994, in cui aveva prevalso la coalizione guidata da Silvio Berlusconi, andata in crisi dopo pochi mesi.\nA tale alleanza di centro-destra si opponevano una coalizione centrista Patto per l'Italia (PPI-Segni-PSDI-PRI) ed una di sinistra Alleanza dei Progressisti (PDS-PRC-PSI-Verdi-RS-CS-AD).\nIn seguito alla sconfitta del '94 tra i partiti della sinistra riformista e le forze del centro italiano, si svilupparono rapporti di consultazione politica. Dopo la caduta del Governo Berlusconi I nel dicembre 1994 tuttavia, l'Italia fu per un anno governata da una squadra di tecnici guidati da Lamberto Dini, che ebbe il sostegno di un'inedita maggioranza di centro-sinistra formata da Progressisti (meno Rifondazione Comunista), PPI e Lega Nord. La fine del Governo Dini nel 1996 port\u00f2 dunque a nuove elezioni, nelle quali lo stesso Dini si present\u00f2 con un suo partito di natura moderata e centrista: Rinnovamento Italiano, che scelse di entrare subito nel costituendo schieramento di centro-sinistra.\nDall'unione della maggior parte delle forze di centro (esclusi solo i settori centristi di Forza Italia ed il CCD-CDU) e le forze della sinistra riformista, nacque una nuova coalizione di \"centro-sinistra\". Questa era cos\u00ec formata da partiti moderato-riformisti di centro e centrosinistra (PPI, RI, AD, La Rete, PSI) alleati con partiti collocati nell'ambito della sinistra moderata e democratica (Rinascita Socialista, Verdi, Cristiano Sociali, PDS): era cos\u00ec nata la coalizione de \"L'Ulivo\". Tale coalizione riconobbe come proprio \"leader\" l'ex Presidente dell'IRI ed ex Ministro dell'Industria Romano Prodi, economista da sempre vicino ai settori riformisti e \"morotei\" della Democrazia Cristiana e perci\u00f2 ben visto tanto dai settori centristi quanto da quelli di sinistra dello schieramento.\nQuesti dunque, come \"leader\" del centro-sinistra italiano sigl\u00f2 accordi di desistenza con il principale partito dell'area della sinistra radicale, PRC (che comunque rimaneva fuori dall'alleanza) e port\u00f2 la sua coalizione alla vittoria nelle elezioni politiche del 1996.\nAlle elezioni politiche del 1996 infatti, in alcune circoscrizioni, il Partito della Rifondazione Comunista present\u00f2 candidati con il simbolo dei Progressisti e con l'appoggio esterno dei partiti dell'Ulivo, in base a reciproci accordi di desistenza.\nCos\u00ec per la prima volta in Italia si creava un unico blocco che oltre ai tradizionali eredi delle culture socialista, socialdemocratica, cattolico-popolare e liberale, coinvolgeva anche i post-comunisti e gli ambientalisti.\nPartiti e movimenti fondatori della coalizione erano:\nIn seguito, faranno parte dell'Ulivo anche:\nLe evoluzioni di partiti gi\u00e0 esistenti:\nPartecipano stabilmente, in molte competizioni elettorali, anche partiti regionalisti come:\nL'Ulivo al governo.\nNel 1996 la coalizione dell'Ulivo vince le elezioni politiche, prevalendo sul Polo per le Libert\u00e0 di Silvio Berlusconi, conseguendo un'ampia maggioranza al Senato ma senza riuscire a raggiungerla alla Camera dei deputati, dove necessita dell'appoggio di Rifondazione Comunista (altro partito nato dalla scissione del PCI), con cui aveva stabilito accordi pre-elettorali, denominati \"patti di desistenza\". Questo provocher\u00e0 problemi e rallentamenti nei progetti della coalizione, con in particolare la caduta del Governo Prodi I, nell'ottobre 1998.\nI cinque anni di governo della coalizione ulivista (dal 1996 al 2001) portano, tra l'altro, all'approvazione di leggi di snellimento burocratico, di liberalizzazione economica, di acquisizione di diritti, di miglioramento economico generale, importanti per lo sviluppo dell'Italia che con il Governo Prodi I ha consolidato la propria appartenenza all'Unione europea in coincidenza con l'avvento dell'euro.\nTuttavia nel quinquennio, pur dotato di una certa continuit\u00e0 esecutiva, si possono riconoscere tratti distintivi individuabili nei tre differenti capi del governo che si succedettero. Con Romano Prodi, l'Ulivo al governo si occup\u00f2 di rilanciare il Paese con un programma riformista, europeista, in concertazione con le forze sindacali. La sua attivit\u00e0 si estende per quasi due anni e mezzo, entrando, all'epoca, al secondo posto, nella storia della Repubblica, per durata di un esecutivo (superando il governo Moro del 1966). Con Massimo D'Alema vi fu un periodo caratterizzato da un iniziale rilassamento dopo la corsa per il rispetto dei Maastricht (in questo momento e per i successivi cinque anni, il \"leader\" e promotore dell'Ulivo, Romano Prodi, ha l'incarico di svolgere le mansioni di Presidente della Commissione Europea). Termina dopo la sconfitta elettorale nelle elezioni regionali del 2000, di cui D'Alema si assume la responsabilit\u00e0 e si dimette. Sotto Giuliano Amato, per un anno, con ormai un consolidato risanamento economico alle spalle ci fu il tentativo di recuperare negli aspetti pi\u00f9 duri ad evolversi nell'economia italiana, come l'occupazione.\nLa caduta di Prodi nel 1998.\nQuando la direzione di Rifondazione Comunista decise di ritirare l'appoggio esterno al Governo Prodi I, i parlamentari eletti si divisero: il presidente del partito, Armando Cossutta, raccolse i favorevoli al proseguimento dell'esperienza di governo, facendo partire una scissione da Rifondazione che port\u00f2 alla nascita del nuovo Partito dei Comunisti Italiani. Tuttavia questa mossa non fu sufficiente, e per un solo voto il governo venne sfiduciato, con il voto determinante di Silvio Liotta di Rinnovamento Italiano.\nProdi fu costretto alle dimissioni e il Presidente della Repubblica, Oscar Luigi Scalfaro, avvi\u00f2 le consultazioni per l'incarico ad un nuovo premier: per evitare nuove elezioni e consentire un nuovo governo di centrosinistra, venne costituito un nuovo gruppo parlamentare di esponenti di centro, l'UDR, \"Unione Democratica per la Repubblica\", guidato da Francesco Cossiga e Clemente Mastella, al quale ader\u00ec anche il CDU di Rocco Buttiglione, sostenitore della premiership di Massimo D'Alema, che ottenne la fiducia. In un secondo momento, per\u00f2, il CDU torner\u00e0 nella coalizione di centrodestra.\nRomano Prodi fu quindi, temporaneamente allontanato dalla politica italiana, sostenendolo come candidato alla Commissione Europea.\nRiforme della giustizia.\nL'avvocato Giovanni Maria Flick, che fu Ministro di grazia e giustizia del Governo Prodi I, prima delle elezioni del 1996 si era occupato di scrivere il programma dell'Ulivo sulla giustizia, i cui punti principali prevedevano:\nAll'epoca alcuni magistrati si mostrarono scettici sul fatto che tale programma sarebbe stato seguito dall'Ulivo, e prospettarono che invece sarebbero state varate riforme volte a minare l'indipendenza della magistratura e ad affossare le iniziative giudiziarie sulla corruzione.Piercamillo Davigo: \u00abI progressisti ci distruggeranno e lo faranno con pi\u00f9 astuzia di quelli del centrodestra: senza farsene accorgere, senza strillare, e questa volta senza nemmeno incontrare ostacoli dall'altra parte. Saranno tutti d'accordo, quando si tratter\u00e0 di disarmarci\u00bb.Marcello Maddalena: \u00abSar\u00e0 la sinistra a normalizzarci, e d'altra parte \u00e8 sempre stato cos\u00ec: facile stare dalla parte dei magistrati quando si \u00e8 all'opposizione. Ma basta che un partito si avvicini all'area di governo, e automaticamente vede i poteri di controllo indipendenti \u2013 dalla magistratura alla stampa \u2013 come una minaccia. \u00c8 un processo che \u00e8 gi\u00e0 iniziato con il governo Dini\u00bb.\nTra le proposte di riforma, quelle che vennero approvate passarono con maggioranze del 90-95%, dovute ad accordi con l'allora opposizione.\nIl Nuovo Ulivo.\nIl 13 maggio 2001, mentre Romano Prodi \u00e8 impegnato a Bruxelles con la presidenza della Commissione europea, la coalizione dell'Ulivo vede in Francesco Rutelli il possibile premier che possa portare avanti i progetti avviati nel quinquennio uscente. La coalizione si presenta all'appuntamento elettorale formata dagli stessi partiti di cinque anni prima, con l'aggiunta dell'UDEUR di Clemente Mastella (nato sulla scia della vecchia UDR ormai disciolta), che partecipa al progetto politico della Margherita, guidato dal candidato premier. Rimane fuori Rifondazione Comunista, che presenta i suoi candidati autonomamente.\nL'Ulivo non regge il confronto con il centrodestra di Silvio Berlusconi e perde le elezioni. Tra le cause della sconfitta:\nGli anni della XIV legislatura sono stati caratterizzati dal ruolo di opposizione ai governi di Silvio Berlusconi e, dal punto di vista interno, anni di fervente riorganizzazione e riavvicinamento con le forze del centrosinstra rimaste fuori dalla coalizione Ulivista. Infatti, i partiti dell'Ulivo puntarono a consolidare le proprie strutture e a semplificare il quadro politico complessivo: lo fecero i Democratici di Sinistra, che celebrarono un congresso straordinario per rilanciare l'azione del partito; lo fecero i partiti dell'area di centro che si riunirono in un soggetto unitario, La Margherita. Come opposizione al Governo Berlusconi, inoltre, la coalizione riapr\u00ec un dialogo con soggetti che precedentemente erano rimasti fuori, in primis Rifondazione Comunista e Italia dei Valori, che stipularono un patto con i partiti riuniti nell'Ulivo per far nascere forme di collaborazione nel contesto delle amministrazioni locali ed anche nelle istituzioni nazionali.\nDurante questi anni da opposizione, l'Ulivo (ed il centrosinistra in genere), sin dagli appuntamenti elettorali successivi al 2001, comincia a recuperare consensi soprattutto alle elezioni amministrative del 2002, 2003 e 2004.\nLa lista Uniti nell'Ulivo.\nIn vista delle elezioni europee del 2004, Romano Prodi, che si apprestava ormai a divenire nuovamente \"leader\" del centro-sinistra, propose alle forze dell'Ulivo di presentarsi congiuntamente in una lista unitaria. Accolsero l'appello i Democratici di Sinistra, la Margherita, i Socialisti Democratici Italiani e il Movimento Repubblicani Europei (non vi aderirono invece i Verdi e i Comunisti Italiani). Fu cos\u00ec che l'Ulivo da coalizione si trasform\u00f2 in una federazione di partiti. Parallelamente, lo schieramento di centro-sinistra assunse prima la denominazione di Grande Alleanza Democratica e successivamente l'Unione.\nLe elezioni del 2006 e il Partito Democratico.\nLe elezioni politiche del 2006.\nDall'autunno-inverno del 2005 si delinea la \"nuova identit\u00e0\" dell'Ulivo, che si materializza come accordo-base (proiettato alla nascita di un partito unitario) fra i due maggiori partiti dell'Unione, i DS e la Margherita, con la partecipazione di movimenti e forze e di culture che si richiamano al riformismo, alla tradizione socialdemocratica, cristiano-sociale, repubblicana, liberaldemocratica.\nIn conformit\u00e0 con le decisioni e gli accordi stipulati qualche mese prima, l'Ulivo \u00e8 presente sulla scena politica delle elezioni 2006 nella competizione per la Camera dei deputati, dove viene presentata la lista unitaria in tutte le circoscrizioni.\nLe elezioni si risolvono con una vittoria dell'Unione, ma soltanto per poche decine di migliaia di voti: alla Camera, il centrosinistra, con un vantaggio di 24\u00a0000 voti, ottiene il premio di maggioranza che assicura stabilit\u00e0 parlamentare; al Senato, la coalizione guidata da Prodi prevale per soli due seggi (determinanti i voti ottenuti nella circoscrizione Estero), pur avendo preso complessivamente meno voti della Casa delle Libert\u00e0.\nL'Ulivo si conferma come la lista pi\u00f9 votata, ottiene quasi 12 milioni di voti con una percentuale del 31,3. I risultati elettorali, e il fatto che il simbolo dell'Ulivo abbia raccolto pi\u00f9 voti della sommatoria Ds-Margherita, pone come tema centrale la costituzione del grande partito unitario, il \"Partito Democratico\", tant'\u00e8 che a livello parlamentare si assume la decisione di costituire gruppi unitari nel nome dell'Ulivo. Alla Camera, l'Ulivo ottiene 218 deputati: ai 220 ottenuti dalla lista unitaria, se ne aggiungono cinque ottenuti all'estero sotto il simbolo dell'Unione; quattro sono detratti a favore dell'Udeur e tre a favore dell'Italia dei Valori, a titolo di diritto di tribuna qualora le due formazioni non avessero superato gli sbarramenti previsti. Al Senato, l'Ulivo ottiene 107 parlamentari: 62 eletti nei DS, 39 nella Margherita, 1 nell'Ulivo (Molise), 4 all'estero sotto il simbolo dell'Unione, 2 attraverso candidature comuni con la SVP; un deputato \u00e8 invece devoluto all'Italia dei Valori. I capigruppo sono Dario Franceschini alla Camera e Anna Finocchiaro al Senato.\nAll'indomani delle elezioni politiche, si svolgono le elezioni del nuovo presidente della Repubblica, che portano al Quirinale Giorgio Napolitano. Il nuovo Capo dello Stato, il 17 maggio 2006, affida a Prodi l'incarico di formare il nuovo governo. Tra l'altro, per una singolarit\u00e0 degli eventi, Prodi aveva ricevuto il medesimo incarico esattamente dieci anni prima (il 17 maggio 1996).\nDall'Ulivo al Partito Democratico.\nRomano Prodi, appena re-insediatosi come capo del Governo, conferma l'obiettivo di portare a compimento il grande progetto del \"Partito Democratico\", fondato sull'esperienza dell'Ulivo, nel quale far confluire DS, DL e movimenti portatori di altre culture. Visti i nuovi obiettivi (la costituzione di un partito unico), viene archiviata l'iniziativa della Federazione che, pur avendo previsto di riunirsi all'indomani delle elezioni politiche, finisce definitivamente in soffitta.\nIl 17 luglio 2006 si svolgono le assemblee nazionali di DS e DL che danno un indirizzo favorevole alla costruzione del soggetto unitario. Ma il sigillo ufficiale all'iniziativa \u00e8 rimandato ai congressi nazionali che i due partiti tengono nell'aprile 2007: la Margherita presenta un'unica linea - sostenuta dal suo presidente Rutelli insieme all'area ulivista - di avviare la fase costituente del PD; i DS, invece, svolgono un congresso a mozioni dove, accanto alla mozione (che ottiene il 75% dei consensi) del segretario Fassino protesa e spedita verso il PD, si contrappongono altre due mozioni, l'una contraria, l'altra scettica.\nIl 5 maggio 2007, le aree diessine che si rifanno alla mozione Mussi e a parte della mozione Angius, contrarie alla nascita del PD, danno vita ad un nuovo movimento, denominato Sinistra Democratica che si pone l'obiettivo di unificare la sinistra nel nome del socialismo europeo.\nIl percorso del PD (che in questa fase costituente assume il nome di \"L'Ulivo-Partito Democratico\" e mantiene lo storico simbolo ulivista) intanto prosegue con la predisposizione delle regole per l'elezione dell'Assemblea Costituente, attraverso il metodo delle primarie, in programma per il 14 ottobre 2007, data di nascita ufficiale del nuovo partito. A tale scopo viene costituito un \"Comitato 14 ottobre\", composto da 45 rappresentanti politici e della societ\u00e0 civile.\nCon le Primarie del Partito Democratico del 14 ottobre 2007 l'esperienza politica dell'Ulivo ha una battuta di arresto che diviene definitiva in seguito alla decisione del Partito Democratico di presentarsi solo con l'Italia dei Valori alle elezioni politiche del 2008."}
{"id": "624083", "revid": "92843", "url": "https://it.wikipedia.org/wiki?curid=624083", "title": "L'Ulivo (federazione)", "text": ""}
{"id": "624085", "revid": "1123217", "url": "https://it.wikipedia.org/wiki?curid=624085", "title": "Khagan", "text": ""}
{"id": "624089", "revid": "125281477", "url": "https://it.wikipedia.org/wiki?curid=624089", "title": "Antonio Salvi", "text": "Biografia.\nSalvi svolse principalmente l'attivit\u00e0 di medico al servizio della corte ducale di Firenze. Dal 1694 inizi\u00f2 a scrivere libretti per i teatri di Livorno e Firenze e tra il 1701 e 1710 rappresent\u00f2 sette dei suoi lavori nella Pratolino, diventando cos\u00ec il librettista favorito del \"Gran Principe\" Ferdinando de' Medici. Dopo la morte di quest'ultimo, avvenuta nel 1713, Salvi allarg\u00f2 la sua sfera d'azione al di fuori della Toscana, toccando quindi citt\u00e0 come Roma, Reggio Emilia, Torino, Venezia e Monaco. I suoi libretti furono musicati dai pi\u00f9 famosi compositori dell'epoca, come Alessandro Scarlatti, Antonio Vivaldi e Georg Friedrich H\u00e4ndel.\nStile.\nI lavori di Salvi si distinguono per mezzo della semplicit\u00e0 dello stile, della regolarit\u00e0 delle forme e dell'emotivit\u00e0 del contenuto. In parte in questo si riflette l'influsso del teatro francese."}
{"id": "624090", "revid": "1632387", "url": "https://it.wikipedia.org/wiki?curid=624090", "title": "Killing Ground", "text": "Killing Ground \u00e8 il quindicesimo album dei Saxon, uscito il 25 settembre 2001 per l'Etichetta discografica Steamhammer/SPV GmbH.\nIl disco.\nPer ammissione del gruppo stesso, \"Killing Ground\" \u00e8 un ritorno a sonorit\u00e0 pi\u00f9 classiche rispetto al precedente \"Metalhead\". Da segnalare \u00e8 la cover di \"The Court of the Crimson King\" dei King Crimson, in una versione accorciate e intitolata \"Court of the Crimson King\". Sebbene le canzoni vengano firmate a nome Saxon (ci\u00f2 vale anche per la succitata cover), l'ex batterista Nigel Glockler ha affermato in un'intervista di avere partecipato al processo compositivo dell'album, come anche per il seguente \"Lionheart\". Le prime copie dell'album sono uscite in un'edizione speciale limitata a due CD. Nel CD bonus sono presenti 8 classici del gruppo rivisitati dalla nuova formazione. Il materiale del secondo CD venne riproposto nel successivo \"Heavy Metal Thunder\"."}
{"id": "624093", "revid": "122744693", "url": "https://it.wikipedia.org/wiki?curid=624093", "title": "Lionheart (Saxon)", "text": "Lionheart \u00e8 il sedicesimo album dei Saxon, uscito il 28 settembre 2004 per l'etichetta discografica Steamhammer/SPV GmbH."}
{"id": "624094", "revid": "2178", "url": "https://it.wikipedia.org/wiki?curid=624094", "title": "Gob an Choire", "text": ""}
{"id": "624098", "revid": "1437331", "url": "https://it.wikipedia.org/wiki?curid=624098", "title": "Architettura ARM", "text": "L'architettura ARM (precedentemente Advanced RISC Machine, prima ancora Acorn RISC Machine), in elettronica e informatica, indica una famiglia di microprocessori RISC a 32-bit e 64-bit sviluppata da ARM Holdings e utilizzata in una moltitudine di sistemi \"embedded\". Grazie alle sue caratteristiche di basso consumo elettrico, rapportato alle prestazioni, l'architettura ARM domina il settore dei dispositivi mobili dove il risparmio energetico delle batterie \u00e8 fondamentale.\nNel 2007 la famiglia ARM copriva il 75% del mercato mondiale dei processori a 32 bit per applicazioni \"embedded\", posizionandosi come una delle pi\u00f9 diffuse architetture a 32 bit del mondo. I processori ARM vengono utilizzati in cellulari, tablet, lettori multimediali, console portatili, PDA e periferiche per computer (come router, hard disk di rete ecc). Importanti rami della famiglia ARM sono i processori XScale e i processori OMAP, prodotti da Texas Instruments.\nStoria.\nIl progetto ARM inizi\u00f2 nel 1983 nella sezione ricerca e sviluppo della Acorn Computers Ltd.\nIl team guidato da Sophie Wilson e Steve Furber puntava a una versione migliore del MOS Technology 6502. Acorn in quel periodo utilizzava il MOS 6502 per i suoi computer e i manager pensarono che utilizzare processori prodotti internamente avrebbe fornito notevoli vantaggi.\nIl team complet\u00f2 lo sviluppo del prototipo, chiamato ARM1, nel 1985 e il primo processore realmente prodotto, l'ARM2, fu realizzato l'anno successivo. L'ARM2 era un processore con bus dati a 32 bit, bus di indirizzi a 26 bit, in modo da poter indirizzare fino a 64 Megabyte, e registri a 16/32 bit. Uno dei registri serviva per definire l'allineamento del program counter dato che i primi 6 bit e gli ultimi 2 erano utilizzati come flag dal processore per specificarne lo stato. L'ARM2, coi suoi 30.000 transistors era probabilmente il pi\u00f9 semplice processore a 32 bit. Pi\u00f9 semplice del Motorola 68000 che, pur avendo 68.000 transistor, forniva prestazioni paragonabili. Il processore doveva la sua semplicit\u00e0 alla mancanza di microcodice (nel 68000 il microcodice occupa un quarto dei transistors) e, come la maggior parte delle CPU dell'epoca, non aveva cache. Il successore ARM3 invece ebbe 4KB di cache per migliorare le prestazioni.\nAlla fine degli anni ottanta Apple computer inizi\u00f2 a lavorare con Acorn per sviluppare una nuova versione del core ARM. Il progetto era talmente importante da spingere Acorn a spostare il team di sviluppo in una nuova compagnia chiamata Advanced RISC Machines Ltd.. Per questo spesso ARM \u00e8 espanso come Advanced RISC Machine invece di Acorn RISC Machine. Advanced RISC Machines divenne ARM Ltd quando nel 1998 la societ\u00e0 madre ARM Holdings si quot\u00f2 al London Stock Exchange e al NASDAQ.\nI lavori del team di sviluppo portarono alla realizzazione dell'ARM6. Il primo modello fu prodotto nel 1991 e Apple utilizz\u00f2 il processore ARM 610 basato su core ARM6 per l'Apple Newton. Nel 1994 Acorn utilizz\u00f2 ARM610 come processore centrale del suo computer RiscPC.\nIl core era quasi immutato rispetto all'originale ARM2: mentre l'ARM2 aveva 30.000 transistor l'ARM6 ne aveva 35.000. L'idea della societ\u00e0 era di permettere agli OEM di prendere il core ARM e combinarlo con vari componenti opzionali per ottenere una cpu completa economica e a basso consumo, dato che era ottimizzata per i singoli compiti. Gli OEM poi avrebbero fatto produrre il processore ai produttori di semiconduttori che lavorano su commissione.\nL'implementazione di maggior successo \u00e8 sicuramente l'ARM7TDMI, utilizzato in console portatili, telefoni cellulari e periferiche varie, e prodotto in centinaia di milioni di esemplari.\nLa DEC licenzi\u00f2 l'architettura ARM, producendo molta confusione nel mercato dato che la stessa DEC disponeva di una propria linea di processori i DEC Alpha, e produsse lo StrongARM. A 233\u00a0MHz il processore consuma solo 1 Watt e le versioni recenti consumano anche meno. Intel, nel corso di una transazione con DEC per una causa legale, acquis\u00ec la linea StrongARM e la utilizz\u00f2 in congiunzione con il suo processore i960 per realizzare la linea XScale, in seguito venduta durante una ristrutturazione aziendale.\nL'architettura comunemente supportata da Windows Mobile e Android (sistemi operativi installati su PDA, smartphone, Tablet computer e altri dispositivi portatili) \u00e8 l'ARM6. I processori XScale e l'ARM926 sono basati su ARMv5TE mentre gli StrongARM, gli ARM925T e gli ARM7TDMI sono basati su ARM4.\nNote di progetto.\nPer mantenere il progetto pulito, semplice e veloce il processore non ha microcodice, come il processore MOS 6502 utilizzato nei primi computer Acorn.\nL'architettura ARM \u00e8 un'architettura RISC che prevede:\nPer compensare il progetto semplice rispetto a processori della stessa epoca come l'Intel 80286 e il Motorola 68020, il processore comprendeva alcune caratteristiche uniche come:\nUna delle caratteristiche pi\u00f9 interessante dei processori ARM sono 4 bit addizionali utilizzati per realizzare dei codici condizionali per ogni istruzione.\nQuesti codici hanno ridotto le possibilit\u00e0 di indirizzo dato che il processore non ha molti bit per poterli specificare, ma il grande vantaggio \u00e8 che questi codici permettono di evitare i salti nei caso di semplici codice_1. Un esempio classico si ha nell'esecuzione dell'algoritmo di Euclide per la ricerca del massimo comune divisore (MCD).\nIn linguaggio C il codice \u00e8:\nint gcd (int i, int j)\n while (i != j)\n if (i &gt; j)\n i -= j; /*in forma classica i=i-j;*/\n else\n j -= i; /*in forma classica j=j-i;*/\n return i;\nIn assembly ARM il ciclo diventa:\nloop CMP Ri, Rj ; set condition \"NE\" if (i != j)\n ; \"GT\" if (i &gt; j),\n ; or \"LT\" if (i &lt; j)\n SUBGT Ri, Ri, Rj ; if \"GT\", i = i-j;\n SUBLT Rj, Rj, Ri ; if \"LT\", j = j-i;\n BNE loop ; if \"NE\", then loop\nQuesto evita i rami del codice_2 e dell'codice_3.\nUn'altra caratteristica unica del set di istruzioni \u00e8 la capacit\u00e0 di shiftare i dati durante le normali operazioni sui dati (operazioni aritmetiche, logiche e di copia di registri). Per esempio il codice C seguente\nviene tradotto in questa unica istruzione assembly eseguita in un solo ciclo\nQueste caratteristiche rendono i programmi ARM normalmente pi\u00f9 \"densi\" degli equivalenti programmi per altri processori RISC. Inoltre il processore fa meno accessi alla memoria e riesce a riempire meglio le pipeline. Quindi le CPU ARM possono utilizzare frequenze inferiori a quelle di altri processori consumando meno potenza per svolgere gli stessi compiti.\nInoltre un processore ARM ha altre caratteristiche viste raramente nei processori RISC come l'indirizzamento relativo al PC (il PC negli ARM \u00e8 il registro R15), indirizzamento con il pre e post incremento.\nUna caratteristica \"curiosa\" dei processori ARM \u00e8 che con il tempo il set di istruzioni incrementa. I primi processori ARM (prima dell'ARM7TDMI) per esempio non avevano istruzioni per caricare quantit\u00e0 a due byte. E quindi non era in grado di gestire direttamente i tipi \"short\" in C.\nI primi processori tipo gli ARM7 erano basati su un disegno con pipeline a 3 stadi, fetch, decode e execute. I processori pi\u00f9 moderni come l'ARM9 per incrementare le prestazioni sono passati a pipeline a 5 stadi. Altri cambiamenti per incrementare le prestazioni includono un sommatore veloce e un sistema di predizione dei salti.\nThumb.\nGli ultimi processori ARM sono dotati di un set di istruzioni a 16 bit chiamato Thumb che utilizza quattro byte per ogni istruzione. Il codice Thumb \u00e8 pi\u00f9 leggero, ma \u00e8 dotato di meno funzionalit\u00e0. Per esempio solo i salti possono essere condizionati e alcuni opcode non possono essere utilizzati da tutte le istruzioni. Nonostante queste limitazioni, Thumb fornisce prestazioni migliori del set di istruzioni completo nel caso di sistemi dotati di limitata larghezza di banda. Molti sistemi embedded sono dotati di un bus verso la memoria limitato e, sebbene il processore possa indirizzare a 32 bit, spesso si utilizzano indirizzamenti a 16 bit o simili: un esempio molto diffuso \u00e8 il Game Boy Advance. In queste situazioni conviene creare codice Thumb per la maggior parte del programma e ottimizzare le parti di codice che richiedono molta potenza di calcolo utilizzando il set di istruzioni completo.\nIl primo processore dotato di Thumb \u00e8 stato l'ARM7TDMI. Tutti gli ARM9 e le famiglie successive (incluso gli XScale) sono dotati di Thumb.\nJazelle.\nARM ha implementato in alcuni processori la tecnologia per permettere al processore di eseguire nativamente il Java bytecode. Questa tecnologia \u00e8 interoperabile con il codice ARM standard e Thumb.\nIl primo processore dotato di Jazelle \u00e8 stato l'ARM926J-S, la tecnologia Jazelle \u00e8 stata sottolineata dalla J nella sigla. Il processore viene utilizzato sui telefoni cellulari per velocizzare l'esecuzione dei giochi Java ME e delle applicazioni. L'idea di facilitare l'esecuzione di codice Java per queste applicazioni ha probabilmente spinto ARM a sviluppare questa tecnologia.\nThumb-2.\nLa tecnologia Thumb-2 ha fatto il suo debutto nell'ARM1156 core, presentato nel 2003. Thumb-2 estende le limitate istruzioni a 16 bit con delle addizionali istruzioni a 32 bit per fornire maggior potenza al processore. La tecnologia Thumb 2 fornisce codice con densit\u00e0 (e quindi occupazione di banda) simile a quello del codice Thumb ma con prestazioni pi\u00f9 vicine a quello ARM a 32 bit.\nThumb-2 inoltre estende le istruzioni ARM e Thumb con delle nuove istruzioni che permettono la manipolazione dei singoli bit, l'esecuzione condizionata e la gestione di tabelle con salti.\nThumb-2EE.\nThumb-2EE, venduta come JazelleRCT, \u00e8 una tecnologia annunciata nel 2005 che \u00e8 stata implementata per la prima volta nel processore Cortex-A8. Thumb-2EE \u00e8 una estensione delle istruzioni Thumb-2, specificamente progettato per gestire codice generato in tempo reale, per esempio durante la esecuzione di codice compilato just in time. La tecnologia Thumb 2EE \u00e8 stata progetta per linguaggi come Java, C#, Perl e python in modo da generare codice compilato di dimensioni ridotte senza impattare sulle prestazioni.\nLe nuove istruzione fornite permettono di controllare automaticamente i puntatori nulli prima di ogni load o store, permettono di gestire l'eventuale sfondamento degli array, la gestione delle diramazioni e molte altre caratteristiche fornite da linguaggi ad alto livello come l'istanza di memoria per i nuovi oggetti.\nNEON.\nLa tecnologia NEON \u00e8 una combinazione di istruzioni a 64 e 128 bit SIMD (Single Instruction Multiple Data) per accelerare e standardizzare il trattamento e l'elaborazione di segnali multimediali. NEON permette di eseguire la decodifica MP3 con una CPU a 10 Megahertz e permette di eseguire il codec GSM AMR (Adaptive Multi-Rate) con una CPU a 13 Megahertz. La tecnologia poggia su un set di istruzioni separato, registri indipendenti e esecuzione del codice separata. NEON gestisce dati a 8/16/32/64 bit di tipo intero, a singola precisione e in virgola mobile. La tecnologia SIMD \u00e8 cruciale per l'esecuzione di operazioni vettoriali, operazioni che trattano molti dati con lo stesso programma. NEON permette di gestire fino a 16 operazioni contemporaneamente.\nVFP.\nLa tecnologia VFP \u00e8 un'estensione dell'architettura ARM che fornisce un coprocessore matematico. La tecnologia \u00e8 nata per fornire operazioni in grado di trattare dati in virgola mobile a singola e doppia precisione in modo economico e pienamente compatibile con la standard \"ANSI/IEEE Std 754-1985 Standard for Binary Floating-Point Arithmetic\". VFP fornisce istruzioni per applicazioni tipo compressioni, decompressioni, grafica tridimensionale, analisi audio e altro. Questa estensione risulta utile per dispositivi tipo PDA, smartphone, set-top box e applicazioni di automazione e controllo. La tecnologia VFP gestisce anche brevi vettori di dati con tecnologia SIMD.\nLicenze ARM.\nARM Ltd non produce realmente le sue CPU e non vende dispositivi basati sulle sue CPU. ARM Ltd licenzia ad altre aziende la possibilit\u00e0 di realizzare CPU basate su core ARM. ARM offre una serie di licenze che variano a seconda del processore, delle personalizzazioni e del numero di pezzi prodotti. Tutte le licenze ARM prevedono una descrizione hardware dei core e il set completo di strumenti di sviluppo per la realizzazione del software per i processori. Le aziende, dopo aver acquistato la licenza da ARM, si rivolgono a una fonderia di silicio che provvede a realizzare fisicamente il processore basandosi sulla descrizione fornita da ARM. Se l'acquirente lo richiede, ARM fornisce anche i simulatori dell'hardware delle CPU in modo da permettere all'acquirente di modificare la CPU aggiungendovi funzionalit\u00e0 e poi di testarne l'effettiva funzionalit\u00e0 senza dover realizzare fisicamente il chip. Alcuni acquirenti acquistano direttamente la descrizione verilog dei processori in modo da poter ottimizzare anche il singolo core migliorandone le prestazioni o riducendone i consumi per utilizzi particolari. Caso a parte sono le fonderie di silicio: queste possono effettuare delle modifiche per un cliente e le stesse modifiche possono essere vendute ad altri clienti.\nCome le altre aziende, ARM vende le licenze in base al loro valore percepito. Core lenti vengono venduti a un prezzo inferiore a quello di core pi\u00f9 moderni e veloci. Inoltre versioni ottimizzate hanno costi maggiori di versioni realizzate assemblando blocchi precostituiti. La situazione viene ulteriormente complicata dalla presenza di fonderie che rivendono versioni ridotte delle licenze ARM (Samsung e Fujitsu per esempio), avendo preso dei core base e avendoli personalizzati per migliorarne le prestazioni. Rispetto a fonderie che lavorano su progetti dedicati e quindi realizzati espressamente, queste fonderie offrono prezzi 2 o 3 volte inferiori con prestazioni spesso accettabili. Nel caso di bassi volumi di acquisto usualmente conviene rivolgersi alle fonderie per le licenze mentre in caso di alti volumi di vendita conviene contattare direttamente ARM per una licenza specifica e poi rivolgersi a fonderie dedicate che lavorano solo per il committente e non come Samsung o Fujitsu che lavorando per pi\u00f9 committenti contemporaneamente non possono seguire il prodotto allo stesso modo.\nI maggiori gruppi di semiconduttori hanno licenza con ARM. Tra questi: Atmel, Broadcom, Cirrus Logic, Freescale (societ\u00e0 spin-off di Motorola dal 2003), Fujitsu, Intel (tramite un accordo con DEC), IBM, Infineon Technologies, Nintendo, OKI, Philips, Samsung, Sharp, STMicroelectronics, Texas Instruments e VLSI. I contratti di licenza sono regolati da clausole di non divulgazione quindi non si conoscono con certezza i costi dei core ARM anche se si sa che sono tra i core pi\u00f9 costosi del mercato a parit\u00e0 di prestazioni. Una singola licenza ARM per un prodotto con un processore ARM pu\u00f2 costare fino a 200.000 dollari. Per quantit\u00e0 elevate e per modifiche significative all'architettura il costo della licenza pu\u00f2 superare i 10 milioni di dollari."}
{"id": "624100", "revid": "865160", "url": "https://it.wikipedia.org/wiki?curid=624100", "title": "Coito", "text": ""}
{"id": "624107", "revid": "580", "url": "https://it.wikipedia.org/wiki?curid=624107", "title": "Distribuzione di Skellam", "text": "&lt;/math&gt;\n | curtosi = formula_1\n | entropia =\n | momgenfun = formula_2\n | funzcar = formula_3\nIn teoria delle probabilit\u00e0 la distribuzione di Skellam \u00e8 una distribuzione di probabilit\u00e0 che governa la differenza tra due variabili aleatorie indipendenti aventi entrambe una distribuzione di Poisson. Prende il nome da John Gordon Skellam.\nDefinizione.\nLa distribuzione di Skellam di parametri formula_4 \u00e8 la distribuzione di probabilit\u00e0 della variabile aleatoria\ndefinita da due variabili aleatorie indipendenti formula_6 e formula_7 che seguono rispettivamente le distribuzioni di Poisson di parametri formula_8 e formula_9.\nLa distribuzione di probabilit\u00e0 di formula_5 \u00e8\ndove formula_12 \u00e8 la funzione di Bessel di primo tipo modificata\nQuesta distribuzione si ricava dalle distribuzioni formula_13, esprimendo\nmostrando che formula_15 si ottiene la formula per la distribuzione di formula_16.\nNel caso particolare in cui entrambe le variabili formula_6 e formula_7 seguano la stessa distribuzione di probabilit\u00e0 formula_19, la distribuzione diventa simmetrica e la distribuzione \u00e8\nCaratteristiche.\nLa variabile aleatoria formula_5 con distribuzionedi Skellam di parametri formula_4 ha\nPrendendo\ndalla funzione generatrice dei momenti si ricavano i primi momenti semplici\ne i primi momenti centrali\nin particolare si trovano la varianza\ne gli indici di asimmetria e curtosi\nPropriet\u00e0.\nLa distribuzione di Poisson pu\u00f2 essere considerata un caso particolare della distribuzione di Skellam, con parametri formula_38; in altri termini, considerando la distribuzione degenere (formula_39) un caso particolare di distribuzione di Poisson con parametro 0, la variabile aleatoria formula_40 \u00e8 differenza di due variabili aleatorie indipendenti aventi distribuzioni di Poisson.\nLa somma e la differenza di due o pi\u00f9 variabili aleatorie indipendenti che seguono distribuzioni di Skellam (o di Poisson) seguono entrambe una distribuzione di Skellam. Questa propriet\u00e0 segue dalla definizione di distribuzione di Skellam e dall'analoga propriet\u00e0 per la somma di due o pi\u00f9 variabili aleatorie indipendenti con distribuzione di Poisson.\nPi\u00f9 precisamente, se formula_41 e formula_42 seguono rispettivamante le distribuzioni di Skellam di parametri formula_4 e formula_44, allora"}
{"id": "624108", "revid": "479590", "url": "https://it.wikipedia.org/wiki?curid=624108", "title": "Variabile casuale di Rademacher", "text": ""}
{"id": "624111", "revid": "1711941", "url": "https://it.wikipedia.org/wiki?curid=624111", "title": "Lingua tarifit", "text": "La lingua tarifit \u00e8 una lingua berbera parlata in Marocco, nella regione del Rif.\nDistribuzione geografica.\nIl tarifif \u00e8 parlato principalmente nel Rif. I parlanti di solito fanno riferimento alla propria lingua col termine \"tamazi\u0263t\", che peraltro al giorno d'oggi \u00e8 considerato poco specifico, essendo in uso anche presso molte altre popolazioni berbere.\nLa regione in cui si parla tarifit non \u00e8 compresa esclusivamente nel Marocco. Infatti essa comprende la citt\u00e0 di Melilla (in tarifit: \"Mri\u010d\"), appartenente alla Spagna, e inoltre il margine orientale sconfina di poco oltre la frontiera coll'Algeria. Numerosi sono poi gli emigrati in Europa, che si concentrano soprattutto nei Paesi Bassi.\nSecondo \"Ethnologue\", si stimano complessivamente 1.470.000 locutori di tarifit, di cui 1.240.000 censiti in Marocco nel 2004.\nClassificazione.\nDal punto di vista della classificazione all'interno del berbero, il tarifit appartiene al berbero del nord, e pi\u00f9 precisamente fa parte del numeroso gruppo di parlari zanata.\nSecondo \"Ethnologue\", la classificazione della lingua tarifit \u00e8 la seguente:\nFonologia.\nLa fonetica \u00e8 il settore in cui il tarifit pi\u00f9 si differenzia dagli altri parlari berberi. Tra i numerosi fenomeni che vi si rilevano, si possono segnalare:\nGrammatica.\nIn tarifit, il prefisso dei nomi maschili al singolare, \"a-\" cade in certe parole (di solito in sillaba aperta, cio\u00e8 se seguita da una sola consonante), per esempio \"afus\" (\"mano\") diventa \"fus\", e \"afi\u0263ar\" (\"serpente\") diventa \"fi\u0263ar\". Questo fenomeno morfo-fonetico \u00e8 caratteristico delle parlate di tipo zanata, e rappresenta una tratto notevole di divergenza tra il tarifit e gli altri parlari berberi del Marocco, tamazight e tashelhit.\nSistema di scrittura.\nPer molti secoli la lingua berbera del Rif \u00e8 stata prevalentemente orale, e non ha conosciuto un uso scritto di un certo rilievo. Agli usi sporadici dell'alfabeto arabo che si rilevavano tradizionalmente, si sono aggiunti recentemente l'uso dell'alfabeto berbero latino e di quello Neo-tifinagh.\nPer la trascrizione del tarifit in caratteri latini, si segnala in particolar modo il colloquio \"\u00abVers une standardisation de l'\u00e9criture tarifit. Implications th\u00e9oriques et solutions pratiques\u00bb\", organizzato dall'Universit\u00e0 di Utrecht (NL) il 21-23 novembre 1996, con lo scopo di elaborare un sistema standardizzato di scrittura.\nDopo la decisione dell'Institut Royal de la Culture Amazighe (IRCAM, Istituto Reale della Cultura Amazigh), nel 2003, di optare per la grafia tifinagh del berbero, in diverse scuole del Rif \u00e8 iniziato l'insegnamento della lingua con l'uso di questo alfabeto. Un aneddoto interessante riguarda la decisione, presa il 29 aprile di quell'anno dal consiglio municipale di Nador, di introdurre nei propri documenti pubblici e nella segnaletica stradale locale anche scritte in tarifit coi caratteri tifinagh. La decisione dur\u00f2 solo poche ore in quanto in breve tempo il ministro dell'Interno, Mustapha Sahel, invalid\u00f2 la decisione del consiglio municipale e diede ordine di sostituire tutti i cartelli bilingui che erano stati collocati in quella citt\u00e0.\nVocabolario.\nLa lingua del Rif era molto presente tra le popolazioni di religione islamica che occuparono la penisola iberica dopo il 711. Molti termini che in spagnolo sono considerati di origine araba provengono in realt\u00e0 da dialetti berberi, e precisamente dal tarifit. Lo provano alcune spie linguistiche:"}
{"id": "624112", "revid": "767487", "url": "https://it.wikipedia.org/wiki?curid=624112", "title": "Distretto di contea di Caerphilly", "text": "Il distretto di contea di Caerphilly (in inglese \"Caerphilly County Borough\", in gallese \"Bwrdeistref Sirol Caerffili\") \u00e8 un distretto di contea del Galles meridionale.\nGeografia fisica.\nIl distretto confina a nord con la contea di Powys, a nord-est con il distretto di contea di Blaenau Gwent, a est con quello di Torfaen, a sud-est con Newport, a sud con Cardiff e a est con i distretti di Rhondda Cynon Taff e di Merthyr Tydfil.\nIl territorio \u00e8 prevalentemente collinare. Da nord a sud scorrono il fiume \"Rhimney\", \"Sirhowy\" e \"Ebbw\" che scavano delle vallate dove si concentrano le citt\u00e0 maggiori. Il Sirhowy confluisce nell'Ebbw a \"Crosskeys\". La citt\u00e0 principale del distretto \u00e8 Caerphilly, posta sul fiume Rhimney e dominata dall'imponente castello. Altri centri sono: \"Risca\", \"Ystrad Mynach\", \"Newbridge\", \"Blackwood\", \"Bargoed\", \"Bedwas\" e \"Rhymney\".\nL'estremo nord del distretto ricade nel parco nazionale di Brecon Beacons.\nStoria.\nIl distretto \u00e8 una unitary authority nata il primo aprile del 1996 in attuazione del \"Local Government (Wales) Act\" del 1994.\nNel distretto sono stati riuniti gli ex distretti di \"Rhymney Valley\" della contea di Mid Glamorgan e di \"Islwyn\" della contea del Gwent.\nNel 2010 la citt\u00e0 di Risca fu suddivisa nelle comunit\u00e0 di Risca East e Risca West\nLista delle comunit\u00e0.\nIl distretto di contea di Caerphilly \u00e8 suddivisa nelle seguenti 27 comunit\u00e0: "}
{"id": "624115", "revid": "834", "url": "https://it.wikipedia.org/wiki?curid=624115", "title": "Tarifit", "text": ""}
{"id": "624119", "revid": "647919", "url": "https://it.wikipedia.org/wiki?curid=624119", "title": "Lingua rifana", "text": ""}
{"id": "624120", "revid": "1565034", "url": "https://it.wikipedia.org/wiki?curid=624120", "title": "Santa Maria &quot;Regina Pacis&quot; in Ostia mare (titolo cardinalizio)", "text": "Il titolo cardinalizio di Santa Maria Regina Pacis in Ostia Mare (in latino: \"Titulum Sanct\u00e6 Mari\u00e6 Regin\u00e6 Pacis ad litus Ostiense\") fu eretto da papa Paolo VI nel 1973 con la costituzione apostolica \"Hac nostra aetate\"."}
{"id": "624121", "revid": "647919", "url": "https://it.wikipedia.org/wiki?curid=624121", "title": "Rif (lingua)", "text": ""}
{"id": "624123", "revid": "842", "url": "https://it.wikipedia.org/wiki?curid=624123", "title": "Million instructions per second", "text": ""}
{"id": "624126", "revid": "188323", "url": "https://it.wikipedia.org/wiki?curid=624126", "title": "Attivit\u00e0 sessuale", "text": ""}
{"id": "624127", "revid": "287204", "url": "https://it.wikipedia.org/wiki?curid=624127", "title": "Live at the BBC", "text": "Live at the BBC o At the BBC fa riferimento ad album live di vari artisti e gruppi musicali, registrati durante esibizioni dal vivo alla BBC."}
{"id": "624128", "revid": "12067", "url": "https://it.wikipedia.org/wiki?curid=624128", "title": "NetWare", "text": ""}
{"id": "624129", "revid": "1305772", "url": "https://it.wikipedia.org/wiki?curid=624129", "title": "Annunciazione della Beata Vergine Maria a Via Ardeatina", "text": "Annunciazione della Beata Maria Vergine in Via Ardeatina (in latino: \"Diaconia Annuntiationis Beatae Mariae Virginis in Via Ardeatina\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Sanctissimis templis\".\nIl titolo cardinalizio insiste sull'omonima chiesa, sede parrocchiale dal 1935."}
{"id": "624130", "revid": "117226097", "url": "https://it.wikipedia.org/wiki?curid=624130", "title": "Dio Padre misericordioso (diaconia)", "text": "Dio Padre misericordioso (in latino: \"Diaconia Dei Patris misericordis\") \u00e8 una diaconia istituita da papa Giovanni Paolo II nel 2001.\nIl titolo cardinalizio insiste sull'omonima chiesa, sede parrocchiale dal 2003.\nL'attuale titolare \u00e8 il cardinale Crescenzio Sepe, arcivescovo emerito di Napoli.\nLa chiesa.\nIn vista del Giubileo del 2000, il Vicariato di Roma band\u00ec nel 1995 un concorso internazionale di architettura: tra i progetti presentati vinse quello di Richard Meier, autore a Roma anche del nuovo edificio/bacheca che contiene l'Ara Pacis. Egli stesso present\u00f2 la sua opera davanti al papa Giovanni Paolo II in Vaticano affermando: \"Le vele bianche ci condurranno verso un mondo nuovo\". Per realizzare il progetto venne scelta un'area periferica in un quartiere ancora in via di sviluppo, nel cui piano regolatore era gi\u00e0 prevista la costruzione di una chiesa parrocchiale, che inizialmente doveva essere dedicata a San Silvestro Papa.\nNel marzo del 1998 venne posata la prima pietra, ma la complessit\u00e0 dell'opera la port\u00f2 all'inaugurazione solo nell'ottobre del 2003."}
{"id": "624131", "revid": "1565034", "url": "https://it.wikipedia.org/wiki?curid=624131", "title": "Ges\u00f9 Buon Pastore alla Montagnola (diaconia)", "text": "Ges\u00f9 Buon Pastore alla Montagnola (in latino: \"Diaconia Iesu Boni Pastoris ad locum vulgo \u201cMontagnola\u201d\") \u00e8 una diaconia istituita da papa Giovanni Paolo II il 3 maggio 1985.\nAttualmente \u00e8 vacante.\nIl titolo cardinalizio insiste sulla chiesa omonima nel quartiere Ardeatino di Roma, sede della parrocchia istituita nel 1937."}
{"id": "624134", "revid": "461628", "url": "https://it.wikipedia.org/wiki?curid=624134", "title": "Nostra Signora del Sacro Cuore (diaconia)", "text": "Nostra Signora del Sacro Cuore (in latino: \"Diaconia Dominae Nostrae a Sacro Corde in Circo Agonali\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Sollicitudo omnium Ecclesiarum\".\nIl titolo insiste sulla chiesa di Nostra Signora del Sacro Cuore nel rione Parione tra corso del Rinascimento (sul quale d\u00e0 la facciata anteriore) e piazza Navona (sulla quale d\u00e0 la facciata posteriore).\nDal 20 novembre 2010 ne \u00e8 titolare il cardinale Kurt Koch, presidente del Pontificio Consiglio per la Promozione dell'Unit\u00e0 dei Cristiani e presidente della Commissione per i Rapporti Religiosi con l\u2019Ebraismo."}
{"id": "624136", "revid": "1565034", "url": "https://it.wikipedia.org/wiki?curid=624136", "title": "Nostra Signora di Coromoto in San Giovanni di Dio (diaconia)", "text": "Nostra Signora di Coromoto in San Giovanni di Dio (in latino: \"Diaconia Dominae Nostrae de Coromoto apud Sanctum Ioannem a Deo\") \u00e8 una diaconia istituita da papa Giovanni Paolo II il 3 maggio 1985, che insiste sulla chiesa di Nostra Signora di Coromoto nel quartiere Gianicolense, sede della parrocchia costituita nel 1966.\nNe \u00e8 titolare il cardinale Fernando Filoni, gran maestro dell'Ordine equestre del Santo Sepolcro di Gerusalemme."}
{"id": "624137", "revid": "1305772", "url": "https://it.wikipedia.org/wiki?curid=624137", "title": "Ognissanti in Via Appia Nuova (diaconia)", "text": "Ognissanti in Via Appia Nuova \u00e8 una diaconia istituita da papa Paolo VI nel 1969."}
{"id": "624138", "revid": "1565034", "url": "https://it.wikipedia.org/wiki?curid=624138", "title": "Sant'Agata dei Goti (diaconia)", "text": "Il titolo cardinalizio di Sant'Agata dei Goti (in latino: \"Diaconia Sanct\u00e6 Agath\u00e6 in Urbe\") fu eretto nella VI regione di Roma da papa Leone III con il nome di Sant'Agata in Diaconia (o del Caval di Marmo, in Equo Marmoreo, per la sua vicinanza ad una statua equestre di Giulio Cesare, o alla Suburra per il quartiere ove sorge la chiesa).\nLa chiesa su cui insisteva il titolo era di antichissime origini. Durante l'occupazione dei Goti, nel VI secolo, fu dedicata al culto ariano e abbellita, e, da quel momento in poi, fu conosciuta col nome di Sant'Agata de' Goti. Sorgeva nel luogo in cui oggi sono i giardini del Quirinale. Quando la chiesa and\u00f2 in rovina, nella prima met\u00e0 del XVI secolo, la diaconia cardinalizia fu trasferita alla chiesa di \"Sant'Agata alla Suburra\". Durante il pontificato di papa Pio XI il titolo, pur rimanendo nella chiesa della Suburra, venne rinominato in \"Sant'Agata de' Goti\"."}
{"id": "624140", "revid": "183581", "url": "https://it.wikipedia.org/wiki?curid=624140", "title": "Sant'Agnese in Agone (diaconia)", "text": ""}
{"id": "624141", "revid": "767487", "url": "https://it.wikipedia.org/wiki?curid=624141", "title": "Euro I", "text": "EURO I (comunemente chiamato Euro1) \u00e8 un insieme di standard sulle emissioni che si applica ai veicoli stradali nuovi immatricolati nell'UE dal 1993 (omologazione dal 1992); nell'ambito di una politica volta a ridurre l'inquinamento atmosferico e sulla base degli studi relativi alla chimica ambientale sugli inquinanti di fonte veicolare, limita le emissioni per i diversi veicoli; inoltre per i mezzi diesel, si ha il limite di polveri fini (non vengono stabiliti limiti di emissione per le vetture a benzina poich\u00e9 la combustione di tale carburante ne produce in quantit\u00e0 minima).\nLo standard \u00e8 stato superato dall'Euro II.\nNormative di riferimento.\nSono Euro 1 tutti i veicoli a benzina immatricolati dopo il 1\u00ba gennaio 1993, poich\u00e9 per legge devono rispettare le norme di seguito riportate.\nSono Euro 1 i veicoli a benzina immatricolati prima del 1\u00ba gennaio 1993 se rispettano una delle seguenti norme:\nSono Euro 1 i motocicli e ciclomotori immatricolati dopo il 17 giugno 1999 che rispettano la seguente norma:"}
{"id": "624142", "revid": "228587", "url": "https://it.wikipedia.org/wiki?curid=624142", "title": "Sant'Angelo in Pescheria (diaconia)", "text": "Il titolo cardinalizio di Sant'Angelo in Pescheria (in latino: \"Diaconia Sancti Angeli in Foro Piscario\") fu eretto, nell'XI regione di Roma (Augustea) da papa Stefano II il 1\u00ba giugno 755 con il nome di San Paolo Apostolo (secondo un'iscrizione di Teodoto, zio di papa Adriano I). Nell'806 il suo nome fu cambiato in Sancti Archangeli e, in seguito, in Sancti Angeli piscium venalium, Sancti Angeli de piscivendulis e Sancti Angeli in Foro piscium. Questa chiesa veniva assegnata sia come titolo presbiteriale sia come diaconia."}
{"id": "624143", "revid": "1632387", "url": "https://it.wikipedia.org/wiki?curid=624143", "title": "Strana Officina", "text": "La Strana Officina \u00e8 una band heavy metal italiana attiva dal 1975 al 1995 e riformatasi nel 2006.\nStoria dei Strana Officina.\n1975-1982: origini e primi concerti.\nA Livorno a met\u00e0 degli anni settanta Fabio Cappanera alla chitarra, Roberto Cappanera alla batteria ed Enzo Mascolo al basso, danno vita a quella che diventer\u00e0 una delle band apripista dell'heavy metal italiano. L'idea per il nome della band giunge dopo qualche tempo, dai due fratelli Cappanera che avevano ricavato uno spazio adibito a sala prove nell'officina metalmeccanica del padre. L'officina era situata in una zona abitata e, dopo svariate lamentele, durante un controllo da parte dei Carabinieri, uno di loro esclam\u00f2: \"Certo che questa officina \u00e8 davvero strana!\"\nDopo un periodo iniziale, nel quale lo stesso Fabio si occupa delle parti vocali, si aggiunge al gruppo Johnny Salani alla voce che poi lascer\u00e0 la band nel 1982. In quegli anni arrivano a fare da gruppo spalla ad artisti come B.B. King, John Mayall e Muddy Waters sempre sottolineando la loro origine \"heavy\". Nel 1982 si aggiungono Daniele \"Bud\" Ancillotti alla voce e Marcello Masi alla seconda chitarra, entrambi precedentemente nella Bud Blues Band.\n1983-1988: \"Heavy Metal Eruption\" e \"Strana Officina\".\nNel 1983 gli Strana Officina producono il loro primo demo, inviandolo, tra gli altri alla redazione di Rockerilla, una delle prime riviste a tenere una rubrica tematica sull'heavy metal. Fu cos\u00ec che la band ottenne la sua prima pubblicazione su vinile con la saxoniana \"Non Sei Normale\" all'interno della prima compilation metal italiana \"Heavy Metal Eruption\" (Metal Eye, 1983). Curata da Beppe Riva, la compilazione vedeva band come Crying Steel, Death SS, Rollerball, Steel Crown, Elektradrive, Revenge, Shyning Blade, Ransackers e sanc\u00ec l'atto di nascita del movimento heavy metal in Italia, a cui segu\u00ec la partecipazione al primo festival di heavy metal italiano, il Certaldo Fest nel maggio 1983, che vedeva sul palco i nomi pi\u00f9 noti dell'allora scena italiana: Shining Blade, Rollerball, Revenge, Death SS, Monolith, Steel Crown, RAFF, Vanexa.\nNel 1984 pubblicano il loro primo EP dal titolo \"Strana Officina\" (Minotauro), album che sancisce definitivamente il periodo in cui la band predilige l'utilizzo della lingua italiana, che allora rappresentava una peculiarit\u00e0 degli Strana Officina e una rarit\u00e0 all'interno dell'HM italiano. All'interno del disco, oltre al brano \"Luna Nera\" da cui fu tratto il videoclip, ci sono brani storici come \"Viaggio in Inghilterra\" e \"Piccolo Uccello Bianco\" di cui una versione live fu presentata in forma video alle TV tematiche di allora. Nel tour che ne segu\u00ec \u00e8 da menzionare la partecipazione all\"'Italian Massacre\" di Mantova e l'intervista per il programma di videomusic \"Heavy con Kleever\" del 1985.\n1987-1993: da \"The Ritual\" allo scioglimento.\nTra l'85 e l'87, gli Strana Officina, anche a causa delle trattative con le etichette estere, maturarono l'idea di utilizzare prevalentemente la lingua inglese e nel 1987 esce il 12\" EP \"The Ritual\" per la LM Records di Luigi Mazzesi. Il disco ebbe un ottimo riscontro di pubblico e di critica, divenendo cos\u00ec una delle band pi\u00f9 importanti del metal nostrano con concerti che perlopi\u00f9 facevano il \"tutto esaurito\". Uno dei loro storici concerti al Tenda di Firenze cont\u00f2 pi\u00f9 partecipanti di quelli convenuti per Venom ed Exodus messi assieme. Nel 1987 gli Strana Officina vengono inseriti nella storica compilazione di metal italiano prodotta dalla Durium e intitolata \"Metalmaniac\", con il brano pi\u00f9 noto dell'album intitolato \"Metal Brigade\".\nNel 1988 esce il 33 giri \"Rock &amp; Roll Prisoners\", disco in cui traspaiono molte influenze: dal blues all'hard rock anni '70, dal rock and roll al tipico british Heavy Metal. Il disco ottenne un discreto numero di vendite e porta a un intensificarsi dell'attivit\u00e0 live. Tra i live del tour che segu\u00ec il disco \u00e8 da menzionare quello di Livorno, che fu ripreso dal Centro Video S. Marco con la regia di Andrea Bartoli, e mandato in onda da Videomusic.\nNel 1991 con i nome Cappanera, i due fratelli membri della Strana Officina, producono su Minotauro il loro album dal titolo \"Non c'\u00e8 pi\u00f9 mondo\", che li vede impegnati in un \"ritorno alle origini\" fatto di hard rock old style rigorosamente cantato in italiano. Nell'album comparivano poi camei di Ruggero Zanolini, tastierista dei Vanadium e l'ex Strana Officina Roberto Santini. Tra i brani proposti nell'album vi fu poi la canzone \"Camelot\", eseguita qualche anno prima dal vivo dagli Strana Officina e che doveva far parte del secondo (e mai uscito) full-length del gruppo livornese, il brano fu riutilizzato da Fabio e Roberto Cappanera per il loro primo disco solista, col titolo \"Amazzonia\".\nIl 23 luglio 1993 la band subisce un duro colpo: muoiono in un incidente stradale i due fratelli Fabio e Roberto Cappanera, tragico evento che porter\u00e0 allo scioglimento del gruppo.\nStrana Officina dopo lo scioglimento.\nTuttavia dall'autunno 1993 fino al 1995, la band terr\u00e0 concerti con Dario Cappanera (nipote dei fratelli Cappanera) alla chitarra, e Rolando Cappanera (figlio di Roberto) alla batteria.\nNel 1995 esce il postumo \"Una Vita per il Rock\", dove viene concentrata tutta la produzione della Strana Officina (con l'esclusione di \"Burnin' Wings\", la versione inglese di \"Piccolo Uccello Bianco\").\nLa \"nuova\" Strana Officina.\nNel 2006 la band si riunisce per un solo concerto e il posto dei compianti fratelli Fabio e Roberto Cappanera viene ufficialmente preso dal nipote Dario e dal figlio di Roberto, Rolando Cappanera. Il riformato gruppo suona nella giornata italiana del Gods of Metal.\nNel giugno 2007 esce la raccolta \"The Faith\", contenente le ri-registrazioni di vecchi classici della band insieme con due pezzi inediti. Con la sua pubblicazione, la band riprende l'attivit\u00e0 live, che li porta a girare un po' tutta Italia.\nIl 21 marzo 2010 viene pubblicato sotto l'etichetta My Graveyard Productions l'album \"Rising to the Call\", il primo disco di inediti che vede la formazione composta dai due veterani Daniele \"Bud\" Ancillotti (voce) ed Enzo Mascolo (basso, solo in due brani) al fianco dei giovani Dario \"K\" Cappanera (chitarra) e Rolando Cappanera (batteria). L'album contiene 10 tracce, di cui 8 scritte appositamente dalla band e 2, cantate in italiano e poste in chiusura del CD, tratte dal vecchio repertorio della band. Il disco viene presentato ufficialmente durante l'edizione 2010 dell\"'Italian Gods of Metal\", dove la band si esibisce a met\u00e0 pomeriggio.\nDario Cappanera esordisce come attore nel film \"I pi\u00f9 grandi di tutti\" (2011), con grandi recensioni da parte della critica; inoltre partecipa come chitarrista alla colonna sonora della pellicola, insieme con il cugino Rolando (batteria), il regista e compositore Carlo Virz\u00ec (basso) e il cantante e interprete Marco Cocci.\nIl 3 febbraio 2014 vengono pubblicate le ri-edizioni dei primi 2 EP \"\"Strana Officina\" e \"The Ritual\", dell'album \"Rock &amp; Roll Prisoners\" (prima pubblicati singolarmente solo in vinile e, in cd, nella compilation \"Una vita per il rock\"\") e della raccolta \"Rare &amp; Unreleased\" (precedentemente edita solo su vinile all'interno del Box \"La storia 1979-1989\" e contenente alcune canzoni inedite su EP e LP). Le ristampe sono pubblicate su cd dall'etichetta italiana Jolly Roger Records e contengono i brani in versione rimasterizzata, bonus tracks e brani live.\nIl 3 dicembre 2015 esce il libro \"Batti il Martello\", la biografia ufficiale della Strana Officina (Crac Edizioni) scritto dal giornalista Alex Ventriglia (H/M, Ciao 2001, Power Zone, Rocker, Grin Zone, Metal Maniac, Classic Rock, ora direttore editoriale di Metal Hammer Italia) e curato dal giornalista e scrittore Luca Fassina.\nIl 19 aprile 2019, sempre per la Jolly Roger Records esce il disco \"Law of the Jungle\", preceduto dal videoclip ufficiale \"The Wolf Within\" e anche questa volta chiuso con due tracce riprese dallo storico repertorio della band: \"Difendi la Fede\" (versione italiana di \"Metal Brigade\") e \"Guerra Triste.\"\nTimeline.\n&lt;onlyinclude&gt;\n&lt;/onlyinclude&gt;"}
{"id": "624144", "revid": "1149807", "url": "https://it.wikipedia.org/wiki?curid=624144", "title": "N. Trance", "text": ""}
{"id": "624145", "revid": "1565034", "url": "https://it.wikipedia.org/wiki?curid=624145", "title": "Santi Angeli Custodi a Citt\u00e0 Giardino (diaconia)", "text": "Santi Angeli Custodi a Citt\u00e0 Giardino (in latino: \"Sanctorum Angelorum Custodum in regione vulgo \"Citt\u00e0 Giardino\"\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Quandoquidem Sacrorum Cardinalium\"."}
{"id": "624146", "revid": "1305772", "url": "https://it.wikipedia.org/wiki?curid=624146", "title": "Sant'Anselmo all'Aventino (diaconia)", "text": "Sant'Anselmo all'Aventino (\"in latino: Diaconia Sancti Anselmi in Aventino\") \u00e8 una diaconia istituita da papa Giovanni Paolo II nel 1985."}
{"id": "624147", "revid": "322321", "url": "https://it.wikipedia.org/wiki?curid=624147", "title": "Sant'Apollinare alle Terme Neroniane-Alessandrine (diaconia)", "text": "Sant'Apollinare alle Terme Neroniane-Alessandrine (in latino: \"Diaconia Sancti Apollinaris ad Thermas Neronianas-Alexandrinas\") \u00e8 un titolo cardinalizio istituito da papa Leone X il 6 luglio 1517, quando, in occasione del concistoro del 1\u00ba luglio 1517, aument\u00f2 notevolmente il numero dei cardinali. Esso fu soppresso da papa Sisto V il 13 aprile 1587 con la costituzione apostolica \"Religiosa\".\nIl 26 maggio 1929 papa Pio XI, con la costituzione apostolica \"Recenti conventione\" lo riammise come diaconia di Sant'Apollinare alle Terme Neroniane-Alessandrine quando, in base all'articolo 15 del concordato tra la Santa Sede e l'Italia, fu soppressa la diaconia di Santa Maria ad Martyres."}
{"id": "624148", "revid": "124962151", "url": "https://it.wikipedia.org/wiki?curid=624148", "title": "San Benedetto fuori Porta San Paolo (diaconia)", "text": "San Benedetto fuori Porta San Paolo (in latino: \"Diaconia Sancti Benedicti extra Portam Sancti Pauli\") \u00e8 una diaconia istituita da papa Giovanni Paolo II nel concistoro del 28 giugno 1988.\nStoria.\nIl titolo insiste sulla chiesa di San Benedetto, nel quartiere Ostiense.\nPapa Pio X nel 1912 volle fare edificare una chiesa nel quartiere Ostiense, nei pressi del Gazometro; in questo modo volendo provvedere alla vita spirituale della popolazione ivi residente, ma purtroppo mor\u00ec prima di poter vedere incominciare i lavori. Il suo successore Benedetto XV si impegn\u00f2 per l'avvio di essi ma per una serie di contrattempi alla sua morte l'opera aveva appena avuto inizio. Solo nel 1925, sotto il pontificato di Pio XI, la chiesa venne finalmente completata e fu quindi ufficialmente eretta in parrocchia il 3 giugno 1926 con la costituzione apostolica \"Nostri pastoralis officii\".\nOggi essa \u00e8 affidata ai sacerdoti della Congregazione della Societ\u00e0 del Verbo Divino (S.V.D.)."}
{"id": "624149", "revid": "838137", "url": "https://it.wikipedia.org/wiki?curid=624149", "title": "Santi Biagio e Carlo ai Catinari (diaconia)", "text": "Santi Biagio e Carlo ai Catinari (in latino: \"Diaconia Sanctorum Blasii et Caroli ad Catinarios\") \u00e8 una diaconia istituita da papa Giovanni XXIII il 2 dicembre 1959 con la costituzione apostolica \"Quos nationum\".\nNe \u00e8 titolare il cardinale Leonardo Sandri, prefetto della Congregazione per le Chiese orientali.\nIl titolo insiste sulla chiesa di San Carlo ai Catinari, nel rione Sant'Eustachio, sede parrocchiale dal XVII secolo."}
{"id": "624150", "revid": "1566286", "url": "https://it.wikipedia.org/wiki?curid=624150", "title": "Vittorio Cottafavi", "text": "Biografia.\nFiglio di Agnese Savio, possidente piemontese, e di Francesco, ufficiale del Regio Esercito, discendeva da una ricca e potente famiglia reggiana: il nonno paterno, da cui prese il nome, fu pi\u00f9 volte deputato e sottosegretario e infine nominato senatore da Vittorio Emanuele III nel 1924, poco prima di morire. Dalla nat\u00eca Correggio i Cottafavi erano arrivati a Modena nel 1911: nella locale \u201cScuola Militare\u201d (oggi Accademia) prestava servizio il capitano Francesco, ma quando lui and\u00f2 al fronte il piccolo Vittorio e la madre si trasferirono a Torino, per trascorrere il periodo della Grande Guerra presso i Savio.\nNel 1921 la famiglia si stabil\u00ec quindi a Roma, dove il futuro regista avrebbe vissuto per il resto della vita, mantenendo tuttavia fino all'ultimo un forte legame con la citt\u00e0 d'origine dei propri antenati: a Correggio, infatti, aveva ereditato delle propriet\u00e0 e periodicamente vi soggiornava; negli anni sessanta e settanta fu collaboratore o oggetto di iniziative culturali della biblioteca comunale, alla quale don\u00f2 vario materiale che \u2013 con quello poi conferito dal figlio Francesco alla morte del regista \u2013 \u00e8 andato a costituire il ricco e prezioso \"Centro di documentazione Vittorio Cottafavi\" (migliaia di \u201cpezzi\u201d fra scritti autografi, articoli, recensioni, libri, suoi film e lavori televisivi\u00a0\u2013 in pellicola, VHS o DVD\u00a0\u2013 locandine originali e fotografie).\nNella capitale, dopo il liceo il giovane Cottafavi frequent\u00f2 per un periodo la facolt\u00e0 di giurisprudenza dell'Universit\u00e0 di Roma, seguendo tuttavia anche i corsi di filosofia e letteratura; in seguito ad alcune esperienze in campo cinematografico, nel 1935 si iscrisse infine al neonato Centro sperimentale di cinematografia dove, nel 1938, prese il diploma in regia. Nel 1936 fu assistente volontario di Jean Epstein per \"Cuor di vagabondo\" e inizi\u00f2 il suo intenso tirocinio di assistente alla regia con Mario Bonnard in \"Jeanne Dor\u00e9\" (1938), con Camillo Mastrocinque in \"Inventiamo l'amore\" (1938), con Goffredo Alessandrini in \"Abuna Messias\" (1939) e \"Nozze di sangue\" (1941), con Carlo Campogalliani ne \"Il cavaliere di Kruja\" (1940), con Gianni Franciolini in \"Giorni felici\" (1943), con Aldo Vergano in \"Quelli della montagna\" (1943), con Vittorio De Sica ne \"I bambini ci guardano\" (1943).\nCarriera di regista.\nIl suo esordio come regista avvenne nel 1943 con il film \"I nostri sogni\", tratto dalla commedia omonima di Ugo Betti. Accolto favorevolmente da critica e pubblico, il film apparve subito opera di un serio professionista grazie all'ottima composizione dell'inquadratura e alla scioltezza della narrazione.\nNel dopoguerra Cottafavi fatic\u00f2 a inserirsi nel movimento neorealista. Collabor\u00f2 con Vittorio De Sica per \"La porta del cielo\" (1945) e con Vergano per \"Il sole sorge ancora\" (1946). Solo nel 1949 riusc\u00ec a realizzare \"La fiamma che non si spegne\", un film su Salvo D'Acquisto, con intenti celebrativi nei confronti dell'Arma dei Carabinieri; il film fu accolto con ostilit\u00e0 dalla critica che intravide segnali di simpatia verso il fascismo.\nNel dopoguerra diresse alcuni film di successo e sul finire degli anni cinquanta approd\u00f2 al genere storico-mitologico, noto anche come film \"peplum\" all'italiana, con titoli quali \"Messalina Venere imperatrice\" (1960) e \"La vendetta di Ercole\" (1960).\nDopo l'insuccesso de \"I cento cavalieri\" (1964), il regista abbandon\u00f2 definitivamente il cinema per occuparsi di spettacoli televisivi e teatrali. Protagonista insieme ad Anton Giulio Majano, Mario Landi, Sandro Bolchi e Daniele D'Anza della stagione degli sceneggiati televisivi Rai, inizi\u00f2 a dirigere questo genere di prosa nel 1958, con \"Umiliati e offesi\", proseguendo per oltre 15 anni nella regia di romanzi a puntate per la Rai. Considerato uno dei maestri della regia televisiva, nella sua carriera diresse i pi\u00f9 prestigiosi attori del teatro italiano, da Enrico Maria Salerno a Sarah Ferrati, da Arnoldo Fo\u00e0 a Giancarlo Sbragia.\nNel 1966 realizz\u00f2 per la televisione l'operetta musicale \"La Fantarca\", da un soggetto di Giuseppe Berto. Nel 1970 diresse lo sceneggiato in sei puntate \"I racconti di padre Brown\", tratto dall'opera omonima di Gilbert Keith Chesterton, che ebbe una media di 18 milioni di spettatori a puntata."}
{"id": "624151", "revid": "4506", "url": "https://it.wikipedia.org/wiki?curid=624151", "title": "San Cesareo in Palatio (diaconia)", "text": ""}
{"id": "624153", "revid": "201640", "url": "https://it.wikipedia.org/wiki?curid=624153", "title": "Will Parry", "text": ""}
{"id": "624154", "revid": "322321", "url": "https://it.wikipedia.org/wiki?curid=624154", "title": "Santi Cosma e Damiano (diaconia)", "text": "La diaconia dei Santi Cosma e Damiano (in latino: \"Diaconia Sanctorum Cosm\u00e6 et Damiani\"), secondo il Liber Pontificalis, fu eretta da papa Adriano I. La sua basilica, voluta da papa Felice IV fu ricavata dalla trasformazione di un grande edificio pagano."}
{"id": "624162", "revid": "1305772", "url": "https://it.wikipedia.org/wiki?curid=624162", "title": "Sacro Cuore di Cristo Re (diaconia)", "text": "Sacro Cuore di Cristo Re (in latino: \"Diaconia Sacratissimi Cordis Christi Regis\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Sacrum Cardinalium Collegium\".\nLa diaconia insiste sulla basilica del Sacro Cuore di Cristo Re nel quartiere Della Vittoria.\nL'attuale titolare \u00e8 il cardinale Stanis\u0142aw Ry\u0142ko, arciprete della basilica di Santa Maria Maggiore."}
{"id": "624163", "revid": "226458", "url": "https://it.wikipedia.org/wiki?curid=624163", "title": "Sacro Cuore di Ges\u00f9 a Castro Pretorio (diaconia)", "text": "Sacro Cuore di Ges\u00f9 a Castro Pretorio (in latino: \"Diaconia Sacratissimi Cordis Iesu ad Castrum Praetorium\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Almae Urbis templa\".\nLa diaconia insiste sulla basilica del Sacro Cuore di Ges\u00f9 nei pressi della stazione Termini a Roma.\nL'attuale titolare \u00e8 il cardinale Giuseppe Versaldi, prefetto della Congregazione per l'educazione cattolica."}
{"id": "624164", "revid": "322321", "url": "https://it.wikipedia.org/wiki?curid=624164", "title": "Santi Domenico e Sisto (diaconia)", "text": "Santi Domenico e Sisto (in latino: \"Diaconia Sanctorum Dominici et Sixti\") \u00e8 una diaconia istituita da papa Giovanni Paolo II nel 2003."}
{"id": "624168", "revid": "1305772", "url": "https://it.wikipedia.org/wiki?curid=624168", "title": "Sant'Elena fuori Porta Prenestina (diaconia)", "text": "Sant'Elena fuori Porta Prenestina (in latino: \"Diaconia Sanctae Helenae extra Portam Praenestinam\") \u00e8 una diaconia istituita da papa Giovanni Paolo II il 3 maggio 1985.\nNe \u00e8 titolare il cardinale Jo\u00e3o Braz de Aviz, prefetto della Congregazione per gli Istituti di Vita Consacrata e le Societ\u00e0 di Vita Apostolica.\nIl titolo cardinalizio insiste sulla chiesa di Sant'Elena nel quartiere Prenestino-Labicano, sede della parrocchia eretta nel 1914."}
{"id": "624169", "revid": "293377", "url": "https://it.wikipedia.org/wiki?curid=624169", "title": "Montego Bay", "text": "Montego Bay \u00e8 una citt\u00e0 della Giamaica. \u00c8 la quarta citt\u00e0 pi\u00f9 popolata del paese, con oltre 110.000 abitanti; essa \u00e8 inoltre il capoluogo della parrocchia di Saint James (\"St. James Parish\"), che contava 183.811 abitanti al censimento del 2011.\nNel 1982 vi \u00e8 stata firmata dalle ONU la Convenzione delle Nazioni Unite sul diritto del mare. Il trattato ONU di Montego Bay ha regolamentato, per la prima volta, il diritto del mare su scala mondiale tra cui il diritto della navigazione nelle acque extra-territoriali. Il trattato di Montego Bay \u00e8 entrato in vigore definitivamente nel novembre del 1994.\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto Internazionale Sangester.\nSport.\nCalcio.\nUna delle principali societ\u00e0 calcistiche cittadine \u00e8 il , vincitore di due campionati e di una Coppa della Giamaica."}
{"id": "624170", "revid": "1305772", "url": "https://it.wikipedia.org/wiki?curid=624170", "title": "Sant'Eugenio (diaconia)", "text": "Sant'Eugenio (in latino: \"Diaconia Sancti Eugenii Papae\") \u00e8 un diaconia istituita da papa Giovanni XXIII il 12 marzo 1960 con la costituzione apostolica \"Sacra maiorum\".\nNe \u00e8 titolare il cardinale Juli\u00e1n Herranz Casado, gi\u00e0 presidente della Commissione disciplinare della Curia romana.\nIl titolo insiste sulla basilica di Sant'Eugenio, nel quartiere Pinciano, sede parrocchiale istituita il 16 marzo 1951."}
{"id": "624172", "revid": "228587", "url": "https://it.wikipedia.org/wiki?curid=624172", "title": "Sant'Eustachio (diaconia)", "text": "La diaconia di Sant'Eustachio fu eretta da papa Gregorio I intorno al 600, sul luogo dove sorgevano le terme Neroniane-Alessandrine, nella IX regione di Roma. La diaconia prende il nome dalla basilica di Sant'Eustachio."}
{"id": "624173", "revid": "226458", "url": "https://it.wikipedia.org/wiki?curid=624173", "title": "San Filippo Neri in Eurosia (diaconia)", "text": "San Filippo Neri in Eurosia \u00e8 una diaconia istituita da papa Paolo VI il 7 giugno 1967 con la costituzione apostolica \"Ea sollicitudine affecti\"."}
{"id": "624174", "revid": "1005847", "url": "https://it.wikipedia.org/wiki?curid=624174", "title": "Centro Internazionale Radio Medico", "text": "Il Centro Internazionale Radio Medico (CIRM) \u00e8 una fondazione istituita a Roma il 30 maggio 1934 per iniziativa di un gruppo di medici, capeggiati dal dottor Guido Guida, con lo scopo di dare assistenza sanitaria via radio agli uomini in mare. Il primo presidente del CIRM fu Guglielmo Marconi. L'ente \u00e8 posto sotto la vigilanza del Ministero delle infrastrutture e dei trasporti."}
{"id": "624176", "revid": "226458", "url": "https://it.wikipedia.org/wiki?curid=624176", "title": "San Francesco di Paola ai Monti (diaconia)", "text": "San Francesco di Paola ai Monti (In latino: \"Diaconia Sancti Francisci a Paula ad montes\") \u00e8 una diaconia istituita da papa Paolo VI il 7 giugno 1967 con la costituzione apostolica \"Decessores nostri\".\nNe \u00e8 titolare il cardinale Renato Raffaele Martino, presidente emerito del Pontificio consiglio della giustizia e della pace e del Pontificio consiglio della pastorale per i migranti e gli itineranti.\nLa diaconia insiste sulla chiesa di San Francesco di Paola nel rione Monti di Roma."}
{"id": "624178", "revid": "1565034", "url": "https://it.wikipedia.org/wiki?curid=624178", "title": "San Francesco Saverio alla Garbatella (diaconia)", "text": "San Francesco Saverio alla Garbatella (in latino: \"Diaconia Sancti Francisci Xavier in Garbatella\") \u00e8 una diaconia istituita da papa Giovanni Paolo II nel 2001."}
{"id": "624183", "revid": "986213", "url": "https://it.wikipedia.org/wiki?curid=624183", "title": "San Giorgio in Velabro (diaconia)", "text": "La diaconia di San Giorgio in Velabro (in latino: \"Diaconia Sancti Georgi in Velabro\") fu eretta da papa Gregorio I intorno al 590, nell'antico Foro Boario, nella IX regione di Roma (Augustea). La basilica su cui insiste la diaconia, risalente al VII secolo, fu costruita sulle rovine di un oratorio del V o VI secolo. Secondo il Liber Pontificalis, papa Zaccaria don\u00f2 a questa diaconia la testa di San Giorgio."}
{"id": "624185", "revid": "767487", "url": "https://it.wikipedia.org/wiki?curid=624185", "title": "San Giovanni Battista Decollato (diaconia)", "text": "San Giovanni Battista Decollato \u00e8 stato un titolo cardinalizio istituito da papa Paolo VI nel 1969.\nIl nome si riferisce a San Giovanni Battista, detto anche \"San Giovanni Battista Decollato\" in quanto ucciso per decapitazione."}
{"id": "624188", "revid": "1565034", "url": "https://it.wikipedia.org/wiki?curid=624188", "title": "San Giovanni Bosco in via Tuscolana (diaconia)", "text": "San Giovanni Bosco in Via Tuscolana (in latino: \"Diaconia Sancti Ioannis Bosco in Via Tusculana\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Romana haec Sedes\"."}
{"id": "624191", "revid": "1305772", "url": "https://it.wikipedia.org/wiki?curid=624191", "title": "San Giovanni della Pigna (diaconia)", "text": "San Giovanni della Pigna (in latino: \"Diaconia Sancti Ioannis a Pinea\") \u00e8 una diaconia istituita da papa Giovanni Paolo II il 3 maggio 1985.\nNe \u00e8 titolare il cardinale Raffaele Farina, gi\u00e0 presidente della Pontificia commissione referente sull'Istituto per le opere di religione, nonch\u00e9 archivista emerito dell'Archivio Segreto Vaticano e bibliotecario emerito della Biblioteca Apostolica Vaticana.\nIl titolo cardinalizio insiste sulla chiesa omonima nel rione Pigna."}
{"id": "624193", "revid": "267975", "url": "https://it.wikipedia.org/wiki?curid=624193", "title": "San Girolamo della Carit\u00e0 (diaconia)", "text": "San Girolamo della Carit\u00e0 (in latino: \"Diaconia Sancti Hieronymi a Caritate in via Iulia\") \u00e8 una diaconia istituita da papa Paolo VI il 5 febbraio 1965 con la costituzione apostolica \"Cum antiquissimi tituli\".\nLa diaconia insiste sulla chiesa di San Girolamo della Carit\u00e0 nel rione Regola.\nDal 5 ottobre 2019 ne \u00e8 titolare il cardinale spagnolo Miguel \u00c1ngel Ayuso Guixot, presidente del Pontificio consiglio per il dialogo interreligioso."}
{"id": "624195", "revid": "1565034", "url": "https://it.wikipedia.org/wiki?curid=624195", "title": "San Giuliano dei Fiamminghi (diaconia)", "text": "San Giuliano dei Fiamminghi (in latino: \"Diaconia Sancti Iuliani Flandrensium\") \u00e8 una diaconia istituita da papa Giovanni Paolo II nel 1994. Insiste sulla\nchiesa di San Giuliano dei Fiamminghi."}
{"id": "624198", "revid": "1305772", "url": "https://it.wikipedia.org/wiki?curid=624198", "title": "San Giuseppe in Via Trionfale (diaconia)", "text": "San Giuseppe al Trionfale \u00e8 una diaconia istituita da papa Paolo VI il 7 giugno 1967 con la costituzione apostolica \"Pulcherrima templa\"."}
{"id": "624199", "revid": "113663268", "url": "https://it.wikipedia.org/wiki?curid=624199", "title": "Sant'Ignazio di Loyola a Campo Marzio (diaconia)", "text": "Sant'Ignazio di Loyola a Campo Marzio (in latino: \"Diaconia Sancti Ignatii de Loyola in Campo Martio\") \u00e8 una diaconia istituita da papa Giovanni Paolo II nel 1991."}
{"id": "624201", "revid": "322321", "url": "https://it.wikipedia.org/wiki?curid=624201", "title": "Santa Lucia del Gonfalone (diaconia)", "text": "Santa Lucia del Gonfalone (in latino: \"Diaconia Sanct\u00e6 Luci\u00e6 de Gonfalone\") \u00e8 una diaconia istituita da papa Giovanni Paolo II nel 2003, che insiste sulla chiesa di Santa Lucia del Gonfalone.\nNe \u00e8 titolare il cardinale Aquilino Bocos Merino, gi\u00e0 superiore generale dei Missionari figli del Cuore Immacolato di Maria."}
{"id": "624202", "revid": "547034", "url": "https://it.wikipedia.org/wiki?curid=624202", "title": "Santa Maria Ausiliatrice in via Tuscolana (diaconia)", "text": "Santa Maria Ausiliatrice in via Tuscolana (in latino: \"Diaconia Sanct\u00e6 Mari\u00e6 Auxiliatricis in via Tuscolana\") \u00e8 una diaconia istituita da papa Paolo VI il 7 giugno 1967 con la costituzione apostolica \"Ad gubernacula christianae\".\nLa diaconia insiste sulla basilica di Santa Maria Ausiliatrice nel quartiere Tuscolano, parrocchia eretta nel 1932 ed affidata ai Salesiani."}
{"id": "624204", "revid": "1935652", "url": "https://it.wikipedia.org/wiki?curid=624204", "title": "Santa Maria della Mercede e Sant'Adriano a Villa Albani (diaconia)", "text": "Santa Maria della Mercede e Sant'Adriano a Villa Albani (in latino: \"Diaconia Sanctae Mariae de Mercede et Sancti Adriani ad locum vulgo \"Villa Albani\"\") \u00e8 un titolo cardinalizio istituito da papa Paolo VI il 7 giugno 1967 con la costituzione apostolica \"Hac nostra aetate\".\nIl titolo insiste sulla chiesa di Santa Maria della Mercede e Sant'Adriano, nel quartiere Salario."}
{"id": "624205", "revid": "2138421", "url": "https://it.wikipedia.org/wiki?curid=624205", "title": "Santa Maria della Scala (diaconia)", "text": "La diacon\u00eca di Santa Maria della Scala (in latino: \"Diaconia Sanct\u00e6 Mari\u00e6 Scalaris\") \u00e8 collegata alle chiese di Santa Maria Antiqua, Santa Maria Nuova e Santa Maria della Scala a Roma.\nSanta Maria Antiqua.\nLa diaconia di Santa Maria Antiqua, situata nella X Regione di Roma (Augustea), fu eretta intorno al 600 da papa Gregorio I. La sua chiesa fu costruita tra il V ed il VI secolo nell\"'atrium Minervae\", dove venivano conservati gli attestati di congedo dei legionari romani. Nonostante i vari restauri, papa Leone IV, poich\u00e9 la chiesa era in rovina, trasfer\u00ec la diaconia nella chiesa di Santa Maria Nuova, fatta costruire nei pressi della Via Sacra.\nSanta Maria Nuova.\nLa diaconia di Santa Maria Nuova fu eretta da papa Leone IV in sostituzione di quella di Santa Maria Antiqua. Fu soppressa l'8 agosto 1661 da papa Alessandro VII. Il 17 marzo 1887, papa Leone XIII riammise il titolo come titolo presbiterale di Santa Maria Nuova.\nSanta Maria della Scala.\nLa diaconia di Santa Maria della Scala fu eretta da papa Alessandro VII nel concistoro del 14 gennaio 1664 per sostituire quella di Santa Maria Nuova."}
{"id": "624208", "revid": "767487", "url": "https://it.wikipedia.org/wiki?curid=624208", "title": "D. D. Sound", "text": "Disco Delivery Sound, (traducibile come \"il suono per distribuire la disco\") conosciuto pi\u00f9 semplicemente come \"D. D. Sound\", \u00e8 lo pseudonimo usato dai Fratelli La Bionda tra il 1977 e il 1981 con il quale firmarono alcune loro produzioni in stile disco.\nStoria del gruppo.\nLa scelta di utilizzare questo nome d'arte parallelamente al loro vero cognome fu mutuata dalle produzioni di Barry White, che fu solito firmare alcuni lavori come la Love Unlimited Orchestra, offrendo cos\u00ec al mercato due marchi che potessero circolare nel mercato autonomamente senza che uno dei due ne potesse occupare una posizione troppo eccessiva rischiando la saturazione.\nDiversi i successi internazionali prodotti con questo nome tra cui spiccano: \"Disco Bass\" (che fu per qualche tempo anche sigla della \"Domenica Sportiva\"), \"1.2.3.4... Gimme Some More!\", \"Caf\u00e9\", \"She's not a disco lady\", \"Hootchie Cootchie\"."}
{"id": "624209", "revid": "1305772", "url": "https://it.wikipedia.org/wiki?curid=624209", "title": "Santa Maria delle Grazie alle Fornaci fuori Porta Cavalleggeri (diaconia)", "text": "Santa Maria delle Grazie alle Fornaci fuori Porta Cavalleggeri (in latino: \"Diaconia Sanctae Mariae de Gratiis ad Fornaces extra Portam Equitum\") \u00e8 una diaconia istituita da papa Giovanni Paolo II il 3 maggio 1985.\nAttualmente il titolo \u00e8 assegnato a Mario Zenari, nunzio apostolico in Siria.\nIl titolo cardinalizio insiste sulla chiesa di Santa Maria delle Grazie alle Fornaci nel quartiere Aurelio, sede parrocchiale dal 1828."}
{"id": "624210", "revid": "1565034", "url": "https://it.wikipedia.org/wiki?curid=624210", "title": "Santa Maria in Aquiro (diaconia)", "text": "La diaconia di Santa Maria in Aquiro (in latino: \"Diaconia Sanct\u00e6 Mari\u00e6 in Aquiro\") fu assegnata ai diaconi da papa Agatone intorno al 678. Secondo quanto riportato sul Liber Pontificalis, papa Gregorio II trasform\u00f2 l'oratorio di questa diaconia in basilica e la fece decorare con pitture. La basilica sorse nella IX Regione di Roma. Questo titolo cardinalizio era conosciuto anche come Santa Maria in Acyro o Santa Maria in Ciro."}
{"id": "624211", "revid": "1318658", "url": "https://it.wikipedia.org/wiki?curid=624211", "title": "Museo all'aperto Bilotti", "text": "Il Museo all'Aperto Bilotti \u00e8 un progetto legato alle opere d'arte donate da Carlo Bilotti al comune di Cosenza. Nel 2019 il Ministero per i beni e le attivit\u00e0 culturali e per il turismo ha dichiarato come collezione \u201cd\u2019interesse storico e artistico\u201d, con apposito decreto, la Collezione di n.20 opere d\u2019arte esposte nel Museo all\u2019Aperto Bilotti (MAB) di Cosenza, ai sensi dell\u2019art. 10, comma 1 del Codice dei beni culturali, in quanto collezione composta di sculture eseguite da artisti che rappresentano alcune delle diverse correnti di arte contemporanea che percorrono il XX secolo.\nIl progetto.\nIl progetto della famiglia Bilotti di origine cosentina, prevedeva la donazione di un numero cospicuo di opere d'arte del Novecento da valorizzare e rendere fruibili alla collettivit\u00e0 e la scelta \u00e8 ricaduta su Cosenza, in particolare su Corso Mazzini in seguito alla sua ristrutturazione che lo ha visto trasformarsi in una frequentata isola pedonale dal 2002, quale scenario ideale per dare risalto e visibilit\u00e0 ai preziosi lavori di artisti di fama internazionale. Oggi il salotto buono della citt\u00e0 dei Bruzi, isola pedonale pi\u00f9 vasta della regione, \u00e8 riconosciuta con il MAB eccellenza grazie al numero cospicuo di opere di artisti di levatura internazionale che arricchiscono il fulcro della vita sociale cittadina. \nIl M.A.B. si estende da piazza dei Bruzi, dove ha sede il Municipio, fino a piazza Bilotti lungo un percorso di 1,2\u00a0km, con profilo altimetrico compreso tra 232 e 238 metri s.l.m. Alcune sculture sono posizionate su un piedistallo luminoso di plexiglas a cui \u00e8 associato un sistema elettronico in grado di riprodurre musica strumentale o una introduzione al museo stesso. Il Mab \u00e8 stato inaugurato nel marzo 2005 dal presidente UNESCO Italia prof. Giovanni Puglisi (e il segretario generale amb. Luca Biolato) che ha dato il via, a cura di un gruppo di studio costituito dal Comune, Ministero BBCC e Soprintendenza, accademici dell'universit\u00e0, ai lavori di stesura del progetto che individua attraverso l'arte il veicolo di crescita sociale e di sviluppo economico candidando cos\u00ec Cosenza a sito UNESCO.\nEsposizione.\nIl percorso, che ingloba anche alcune sculture gi\u00e0 presenti e quindi estranee alla donazione, inizia in Piazza dei Bruzi e termina in Piazza Bilotti (gi\u00e0 Piazza Fera) ed al momento \u00e8 possibile ammirarvi, tra gli altri, i \"Bronzi\" di Sacha Sosno, la \"Grande Bagnante\" di Emilio Greco, \"San Giorgio e il Drago\" di Salvador Dal\u00ed, \"Ettore e Andromaca\" di Giorgio De Chirico, \"Il cardinale\" di Giacomo Manz\u00f9, quattro \"Paracarri\" e la \"Bifrontale\" di Pietro Consagra, nonch\u00e9 da dicembre 2007 anche il \"Lupo della Sila\" di Mimmo Rotella.\nNel mese di novembre 2008 sono state collocate nel tratto sud dell'area pedonale \"Le Tre Colonne\" doriche ritagliate in lastre di marmo bianco di Sacha Sosno, mentre a dicembre dello stesso anno \u00e8 stata inaugurata la tredicesima scultura del Museo all'aperto donata dalla famiglia Bilotti ai cosentini, la \"Testa di Medusa\" di Giacomo Manz\u00f9. Il 2009 ha regalato alla citt\u00e0 dei Bruzi la quattordicesima donazione in assoluto con l'opera \"Gli Archeologi\", la seconda di Giorgio De Chirico presente nel MAB e nel mese di luglio la quindicesima donazione, \"Il Grande Metafisico\", terza opera di Giorgio de Chirico definita \"la pi\u00f9 bella ed elegante\" da Enzo Bilotti, che va ad arricchire il museo all'aperto cosentino. Il 2010 \u00e8 stato l'anno del \"Ferro Rosso\", sesta opera di Pietro Consagra donata e presentata da Enzo Bilotti ai cosentini. La scultura collocata in prossimit\u00e0 di Piazza Kennedy nella zona nord dell'isola pedonale, \u00e8 una bifrontale in lastra in ferro tagliata e dipinta a vernice poliuretanica la cui base \u00e8 stata realizzata con pietra di granito della Sila. Con l'inaugurazione del \u201cSette di cuori\u201d di Sacha Sosno avvenuta nel mese di gennaio del 2011 si \u00e8 dato seguito al percorso culturale inaugurato nel 2005 da Carlo Bilotti. La diciottesima scultura del MAB che evoca i sette colli della citt\u00e0 di Cosenza \u00e8 in marmo bianco con base in granito della Sila (misura 127\u00a0cm.x200x15) ed \u00e8 la terza realizzata dall'artista francese presente nel museo all'aperto. Nel mese di ottobre del 2015 Roberto Bilotti e la Fondazione Modigliani hanno donato la \u201d Testa di Cariatide\u201d di Amedeo Modigliani, un'opera in bronzo alta oltre due metri proveniente dalla collezione di Laure Modigliani Nechtshein figlia di Jeanne Modigliani. L'opera, fusione in bronzo di un modello in legno del 1910 oggi in un museo australiano si ispira alla classicit\u00e0 greca contaminata dalla purezza dell'arte africana di cui vi fu grande mostra a Parigi nel 1906 ed esprime una delle pi\u00f9 alte sintesi di classicismo e purezza. La Fondazione d'accordo con gli eredi Modigliani avrebbe dovuto individuare un museo in Italia dove collocare questa prestigiosissima opera monumentale nel Paese euti a livello internazionale. A dicembre 2019 il museo si arricchisce dell'opera \u201cLa Sfinge\u201d in bronzo di Alba Gonzales. Nel mese di marzo 2021 con il completamento dell'isola pedonale di corso Mazzini vengono collocate ed inaugurate altre quattro nuove opere d'arte: \"La Cariatide\" dell'artista Mario Sironi (opera in marmo della collezione Etro del 1940 che ricalca la figura dell\u2019altorilievo in gesso posto sulla facciata del Palazzo dell\u2019Informazione in Piazza Cavour a Milano), \"Il Dormiente\" dell'artista Arturo Martini (opera originale in gesso realizzata nel 1921 che raffigura secondo la tradizione metafisica un corpo maschile robusto e nudo seduto ed appoggiato ad un masso con le ginocchia sferiche, deformato in volumi incastrati e proteso verso un ideale e verso il mistero), \"Sibilla\" dell'artista Pericle Fazzini (opera sintesi di nuove forme e stili realizzata dopo il 1947 con la quale l'artista Pericle Fazzini vinse nel 1949 il Premio Saint Vincent; rappresenta una figura profetica femminile nuda con le gambe incrociate e le braccia contrastate nella riflessione e nel pensiero tratta dalla mitologia greca) e \"Senza Titolo\" dell'artista Umberto Mastroianni (opera in bronzo delle dimensioni di cm 135 x 108 x 30). A marzo 2021 risale anche la collocazione dell'opera \"L'Accoccolata\" di Emilio Greco e \"I Sedili\" dell'artista Pietro Consagra."}
{"id": "624213", "revid": "1895641", "url": "https://it.wikipedia.org/wiki?curid=624213", "title": "Santa Maria in Cosmedin (diaconia)", "text": "La diaconia di Santa Maria in Cosmedin fu eretta da papa Stefano II nella chiesa fatta costruire intorno al 600 da papa Gregorio I sul Tempio della Fortuna. Nell'antichit\u00e0 era conosciuta anche con il nome di Santa Maria in Schola Gr\u00e6ca. All'inizio era solo una piccola chiesa nella loggia dei mercanti, ma, in seguito, papa Adriano I la trasform\u00f2 in una vera basilica. Nel 1432 papa Eugenio IV, che don\u00f2 la chiesa ai benedettini di Montecassino, per evitare conflitti tra i monaci ed il diacono, soppresse il titolo. Comunque, papa Leone X lo riammise nel 1513."}
{"id": "624214", "revid": "1123126", "url": "https://it.wikipedia.org/wiki?curid=624214", "title": "Santa Maria in Domnica (diaconia)", "text": "La diaconia di Santa Maria in Domnica (in latino: \"Diaconia Sanct\u00e6 Mari\u00e6 in Domnica\") si trova nella II Regione di Roma (Augustea). Intorno al 678 papa Agatone la assegn\u00f2 ad uno dei 7 diaconi. Sembra che il nome in Domnica sia la traduzione latina della parola greca Kyriaka. La chiesa su cui insiste il titolo fu costruita in prossimit\u00e0 dell'accampamento della V legione, sul luogo dove San Ciriaco dava ospitalit\u00e0 ai cristiani perseguitati.\nEssa fu ricostruita da papa Pasquale I e mantenne la qualifica di arcidiaconia finch\u00e9 papa Gregorio VII non soppresse tale dignit\u00e0. Durante il pontificato di papa Benedetto XIII la diaconia fu elevata a titolo presbiteriale, ma in seguito fu nuovamente retrocessa a diaconia.\nLa chiesa \u00e8 anche nota come \"Santa Maria in Navicella\" in relazione ad una piccola nave in pietra, probabilmente un ex voto, che fu ritrovata al suo interno e che fu collocata nella fontana prospiciente."}
{"id": "624220", "revid": "1123126", "url": "https://it.wikipedia.org/wiki?curid=624220", "title": "Santa Maria in Portico Campitelli (diaconia)", "text": "La diaconia di Santa Maria in Portico Campitelli (in latino: \"Diaconia Sanct\u00e6 Mari\u00e6 in Porticu\") fu istituita il 26 giugno 1662 da papa Alessandro VII per sostituire quella di Santa Maria in Portico Octaviae la cui chiesa era andata in rovina.\nDal 5 ottobre 2019 il titolare \u00e8 il cardinale Michael Louis Fitzgerald, gi\u00e0 nunzio apostolico in Egitto."}
{"id": "624224", "revid": "1719883", "url": "https://it.wikipedia.org/wiki?curid=624224", "title": "Ka (mitologia)", "text": ""}
{"id": "624225", "revid": "34119", "url": "https://it.wikipedia.org/wiki?curid=624225", "title": "Map", "text": ""}
{"id": "624227", "revid": "1654832", "url": "https://it.wikipedia.org/wiki?curid=624227", "title": "Maurizio Ponzi", "text": "Biografia.\nInterrompe gli studi di Economia e Commercio all'Universit\u00e0 di Roma e, lasciato l'impiego alla Olivetti, inizia a collaborare come critico ad alcune riviste cinematografiche, tra cui \"Filmcritica\", \"Cinemasessanta\", \"Cahiers du cin\u00e9ma\", ed entra a far parte del comitato di redazione di \"Cinema &amp; Film\".\nDiventa assistente di Pier Paolo Pasolini nel 1966 per l'episodio \"Il fiore di carta\" (in \"Amore e rabbia\") e dirige i documentari \"Il cinema di Pasolini\" (1966), \"Verso Rossellini\" (1967) e \"Verso Visconti\" (1967), per esordire nel 1968 con il film \"I visionari\" che viene premiato al festival di Locarno.\nNei primi anni ottanta dirige Francesco Nuti in alcune commedie (\"Io, Chiara e lo Scuro\", \"Madonna che silenzio c'\u00e8 stasera\").\nHa diretto numerosi film per la televisione e serie televisive, come \"Il bello delle donne\"."}
{"id": "624228", "revid": "54253", "url": "https://it.wikipedia.org/wiki?curid=624228", "title": "Museo aperto", "text": ""}
{"id": "624231", "revid": "22414", "url": "https://it.wikipedia.org/wiki?curid=624231", "title": "Polinnia", "text": ""}
{"id": "624232", "revid": "648716", "url": "https://it.wikipedia.org/wiki?curid=624232", "title": "Distribuzione di Panjer", "text": "In teoria delle probabilit\u00e0 con distribuzione di Panjer si indica una classe di quattro distribuzioni di probabilit\u00e0 discrete, composta dalle distribuzioni degenere, binomiale, di Pascal e di Poisson.\nOrigine.\nLe distribuzioni di Panjer vennero introdotte dallo statistico canadese Harry H. Panjer come particolari classi di distribuzioni che permettono di trovare soluzioni \"in forma chiusa\" ad un particolare problema di valutazione del rischio.\nPer descrivere la distribuzione di probabilit\u00e0 della somma formula_1 di un numero aleatorio formula_2 di variabili aleatorie indipendenti formula_3 (le \"richieste\") aventi una stessa distribuzione, \u00e8 necessario calcolare pi\u00f9 volte il prodotto di convoluzione di queste distribuzioni e non sempre esso pu\u00f2 essere reso esplicito.\nPanjer descrisse una classe di possibili distribuzioni di probabilit\u00e0 per formula_2 per le quali la distribuzione di probabilit\u00e0 di formula_5 pu\u00f2 essere descritta in una forma pi\u00f9 semplice; quando le variabili formula_6 seguono una distribuzione discreta allora la distribuzione di formula_5 pu\u00f2 essere calcolata esplicitamente.\nDefinizione.\nUna distribuzione di Panjer con parametri formula_8 \u00e8 una distribuzione di probabilit\u00e0 discreta con supporto i numeri naturali e le cui probabilit\u00e0 formula_9sono definite per ricorsione come\nNon tutte le coppie formula_8 definiscono una distribuzione di probabilit\u00e0: ogni termine della successione dev'essere positivo e la serie deve convergere. In particolare il primo fattore formula_12 non strettamente positivo dev'essere nullo (in questo caso la distribuzione avr\u00e0 supporto su formula_13. \nSotto queste condizioni la distribuzione \u00e8 univocamente determinata dal termine formula_14, che viene ricavato tramite una trasformazione lineare dalla condizione formula_15:\nClassificazione.\nA seconda dei valori assunti dai parametri formula_8, la distribuzione di Panjer pu\u00f2 essere degenere, binomiale, di Pascal o di Poisson.\nDistribuzione degenere.\nSe formula_18 si ha la distribuzione degenere (con formula_19):\nDistribuzione binomiale.\nSe formula_21 e formula_22 si ha la distribuzione binomiale:\nIl rapporto tra \"a\" e \"b\" dev'essere un intero perch\u00e9 \"a\" \u00e8 negativo ed al crescere di \"k\" il termine \"b/k\" diventa sempre pi\u00f9 piccolo; i termini \"a+b/k\" diventeranno negativi e pertanto uno di essi deve essere nullo.\nDistribuzione di Poisson.\nSe formula_21 e formula_26 si ha la distribuzione di Poisson:\nDistribuzione di Pascal.\nSe formula_21 e formula_30 si ha la distribuzione di Pascal (o \"binomiale negativa\"):\nIn questo caso si deve avere formula_33: affinch\u00e9 la serie dei formula_34 converga serve che la successione sia definitivamente decrescente, ovvero che il rapporto \"a+b/k\" tra due termini consecutivi sia inferiore a 1 per ogni \"k\" \"abbastanza grande\".\nDistribuzione geometrica.\nLa distribuzione geometrica formula_35, che \u00e8 un caso particolare della distribuzione di Pascal, formula_36, si ottiene dalla distribuzione di Panjer con parametri formula_37.\nPropriet\u00e0.\nAnche se le quattro classi di distribuzioni hanno propriet\u00e0 diverse, alcune loro propriet\u00e0 possono essere espresse sotto la forma di distribuzioni di Panjer. Una variabile aleatoria \"X\" con distribuzione di Panjer di parameri formula_8 ha\nQueste possono essere ottenute tramite i momenti centrali formula_41, che si possono esprimere tramite ricorsione a partire da formula_42 e dalle relazioni\ndalle quali si ricavano\nGeneralizzazioni.\nLa formula ricorsiva della distribuzione di Panjer pu\u00f2 essere utilizzata per definire altre distribuzioni, ma in questo caso il supporto della distribuzione viene scelto \"arbitrariamente\" e le distribuzioni risultanti non sono pi\u00f9 collegate al problema di valutazione del rischio studiato da Panjer.\nAd esempio la distribuzione logaritmica, definita sui numeri naturali positivi (senza lo zero) come\nsoddisfa la relazione\nPi\u00f9 in generale si possono considerare distribuzioni definite sugli interi \"superiori\" ad un numero \"n\" fissato, ovvero con supporto formula_50.\nUn'altra scelta \u00e8 di troncare il supporto ad un intero formula_2, ovvero di imporre\nPer ogni scelta dei parametri formula_8 \u00e8 \"sempre\" possibile scegliere dei sottoinsiemi formula_56 in modo che i termini formula_57 abbiano lo stesso segno e che la serie formula_58 converga (ad esempio scegliendo un solo elemento, formula_59). Riscalando i termini in modo che la loro somma sia 1 si ottiene una distribuzione di probabilit\u00e0 definita su formula_5; in ogni caso nessuna di queste distribuzioni, tranne eventualmente quella con supporto formula_61, \u00e8 una distribuzione di Panjer."}
{"id": "624234", "revid": "30297", "url": "https://it.wikipedia.org/wiki?curid=624234", "title": "Orchestica", "text": "Con il termine orchestica (dal greco \u1f40\u03c1\u03c7\u03b7\u03c3\u03c4\u03b9\u03ba\u03ae \u03c4\u03ad\u03c7\u03bd\u03b7: \"arte o tecnica orchestica\") gli antichi greci indicavano un'azione scenica complessa che comprendeva musica, poesia e danza; attualmente \u00e8 usato come sinonimo di \"arte della danza\" o di \"coreografia\".\nPresso l'Accademia Nazionale di Danza italiana, che ha sede a Roma, all'epoca della direzione della sua fondatrice Jia Ruskaja (tra il 1948 e il 1970), veniva chiamata \"orchestica\" una delle discipline di studio allora in uso, sorta di danza libera di ispirazione duncaniana (da Isadora Duncan) e dalcroziana (da \u00c9mile Jaques-Dalcroze) ideata dalla stessa Ruskaja, che affiancava lo studio della \"tecnica accademica\", ovvero la tecnica del balletto classico."}
{"id": "624237", "revid": "36426", "url": "https://it.wikipedia.org/wiki?curid=624237", "title": "Miniatura (arte)", "text": ""}
{"id": "624241", "revid": "1343317", "url": "https://it.wikipedia.org/wiki?curid=624241", "title": "Kirsch", "text": "Il kirsch o kirschwasser \u00e8 un'acquavite con una gradazione alcolica dal 40% sino al 45% ricavata dalle ciliegie. \n\u00c8 prodotto prevalentemente nelle zone dell'Arco Alpino e del Nord Europa; in Svizzera esiste un consorzio a tutela e garanzia del prodotto.\nProduzione.\nLe ciliegie mature vengono fatte fermentare insieme ai noccioli spezzettati: a fermentazione avvenuta inizia il processo di doppia distillazione. Per aumentare il grado alcolico talvolta pu\u00f2 essere aggiunto dello zucchero. Il prodotto finito ottenuto pu\u00f2 essere invecchiato in botti di frassino o in recipienti di terra cotta.\nCucina.\nIl kirsch viene anche utilizzato come ingrediente in molte ricette culinarie; particolarmente nota ed apprezzata la cioccolata al kirsch. In Svizzera il kirsch accompagna la classica fondue."}
{"id": "624247", "revid": "6066", "url": "https://it.wikipedia.org/wiki?curid=624247", "title": "Bernard de Fontenelle", "text": ""}
{"id": "624249", "revid": "6066", "url": "https://it.wikipedia.org/wiki?curid=624249", "title": "Bernard Le Bovier Fontenelle", "text": ""}
{"id": "624251", "revid": "446353", "url": "https://it.wikipedia.org/wiki?curid=624251", "title": "Carlo Mirabello", "text": "La carriera militare.\nCompiuti i primi studi nella citt\u00e0 natale, all'et\u00e0 di 14 anni fu ammesso alla Scuola di Marina. Nominato sottotenente di vascello partecip\u00f2 alla guerra di Indipendenza del 1866.\n\u00c8 stato Direttore dell'ufficio provvisorio istituito per cartografie della costa ed i fondali di Spezia (1874-1875). \nNel 1884 fu nominato Ufficiale Superiore. Nel 1898, promosso Ammiraglio, svolse alla Spezia la funzione di Comandante della difesa marittima (1898-1900).Nel 1899 ricevette la nomina di Capo di Stato Maggiore.\nIl contributo alla radiotelegrafia.\nAppassionatosi alle innovazione tecniche del tempo, segu\u00ec con interesse gli esperimenti di Guglielmo Marconi, con il quale strinse una lunga amicizia, e vi diede anche un notevole contributo. Durante una spedizione in estremo Oriente stabil\u00ec il primo contatto tra la legazione italiana a Pechino e il mare.\nRitornato in Cina a bordo della \"Vettor Pisani\" appoggi\u00f2 la costruzione della stazione Radio di Pechino, inaugurata nel 1903. Nel 1902 al comando della nave \"Carlo Alberto\" accompagn\u00f2 Guglielmo Marconi in una crociera nella Manica, nel Baltico, nel Mediterraneo e nell'Atlantico. Grazie a questo viaggio Guglielmo Marconi pot\u00e9 inconfutabilmente provare che le zone continentali e le montagne interposte tra stazioni telegrafiche non ne impedivano le comunicazioni.\nL'attivit\u00e0 parlamentare.\nRichiamato nel 1903 in Italia per assumere la carica di Ministro della Marina, si preoccup\u00f2 di avviare l'ammodernamento tecnologico della Marina Militare Italiana, dotandola di una flotta da battaglia composta da 21 navi, tre esploratori, due navi affondamine, 12 sommergibili, 28 cacciatorpediniere, 42 torpediniere d'alto mare e una cinquantina di torpediniere di tipo inferiore.\nSu suo impulso lo scoglio di Quarto dei Mille e l'isola di Caprera furono dichiarati monumenti nazionali.\nLasci\u00f2 la carica di ministro nel 1909.\n\u00c8 sepolto nel cimitero Monumentale di Milano.\nNel 1915 gli venne intitolato l'esploratore \"Carlo Mirabello\" costruito dall'Ansaldo di Genova."}
{"id": "624254", "revid": "6066", "url": "https://it.wikipedia.org/wiki?curid=624254", "title": "Bernard le Bouyer de Fontenelle", "text": ""}
{"id": "624265", "revid": "1573940", "url": "https://it.wikipedia.org/wiki?curid=624265", "title": "Spatangus purpureus", "text": "Lo spatango (\"Spatangus purpureus\" ) \u00e8 un riccio marino della famiglia Spatangidae che vive nel Mar Mediterraneo, in fondali sabbiosi.\nHa un guscio cuoriforme di colore violetto o biancastro, dotato di aculei molto sottili ma non rigidi."}
{"id": "624267", "revid": "818832", "url": "https://it.wikipedia.org/wiki?curid=624267", "title": "Harry Panjer", "text": "\u00c8 stato dal 1980 al 2008, professore di scienze attuariali presso l'Universit\u00e0 di Waterloo (nell'Ontario, in Canada). Il suo campo di ricerca \u00e8 il rischio assicurativo, per il quale \u00e8 uno dei maggiori esperti.\nPorta il suo nome la variabile casuale di Panjer.\nCresciuto a Blenheim, nell'Ontario, dove ha conseguito il diploma presso la locale Blenheim High School, ha conseguito nel 1969, presso la \"University of Western Ontario\" il B.A. in matematica (scienze attuariali), e due anni dopo, nel 1971 il M.A. in statistica e nel 1975 il Ph.D. in statistica, sempre presso la stessa universit\u00e0.\nNel 1975 diventa Fellow della Society of Actuaries, nel 1977 fellow del Canadian Institute of Actuaries e nel 1999 fellow onorario dello Institute of Actuaries (Londra).\nDal 1997 al 1998 \u00e8 presidente Canadian Institute of Actuaries, dal 2001-2002 presidente della Society of Actuaries. Nel 2007 viene eletto Chairman della ASTIN (Actuarial Studies in Non-Life Insurance).\nOpere.\nTrans of the Society of Actuaries, 1980"}
{"id": "624268", "revid": "633110", "url": "https://it.wikipedia.org/wiki?curid=624268", "title": "Heinrich Vollmer", "text": "Biografia.\nIl costruttore capo dello stabilimento Erma, di Erfurt, Heinrich Vollmer prese come spunto la costruzione originaria della pistola mitragliatrice Erma EMP e da questa cre\u00f2 la nota pistola mitragliatrice tedesca della seconda guerra mondiale MP 40. Di questi due modelli furono prodotti 1,2 milioni di esemplari, conosciuti in tutto il mondo con il nome \"Schmeisser\".\nIl creatore della MP 38 non fu quindi Hugo Schmeisser, come la letteratura specializzata spesso erroneamente riferisce, bens\u00ec l'ingegnere Heinrich Vollmer. Ci\u00f2 dipende anche dal fatto che il caricatore delle MP 38 e delle MP 40 proveniva da Schmeisser ed era contraddistinto con questo nome."}
{"id": "624270", "revid": "34392", "url": "https://it.wikipedia.org/wiki?curid=624270", "title": "Kirsh", "text": ""}
{"id": "624271", "revid": "17351", "url": "https://it.wikipedia.org/wiki?curid=624271", "title": "FIAT G.80/84", "text": ""}
{"id": "624272", "revid": "31069", "url": "https://it.wikipedia.org/wiki?curid=624272", "title": "Sailormoon", "text": ""}
{"id": "624273", "revid": "17351", "url": "https://it.wikipedia.org/wiki?curid=624273", "title": "FIAT G.80", "text": ""}
{"id": "624274", "revid": "729019", "url": "https://it.wikipedia.org/wiki?curid=624274", "title": "Fiat G.82", "text": "Il Fiat G.82 fu un aereo da addestramento monomotore a getto sviluppato dall'azienda aeronautica italiana Fiat Aviazione (divisione aeronautica della FIAT) all'inizio degli anni cinquanta.\nEvoluzione del precedente G.80 e prodotto, compreso i prototipi in soli cinque esemplari, era destinato ad equipaggiare i reparti da addestramento per la formazione dei piloti sui nuovi velivoli a reazione in dotazione all'Aeronautica Militare.\nStoria del progetto.\nDopo le varie prove effettuate sui G.80 i riscontri suggerivano che per poter soddisfare le esigenze in ambito operativo il modello dovesse essere equipaggiato con un motore in grado di fornire una maggiore spinta. L'ingegnere Giuseppe Gabrielli, pur non stravolgendo il disegno originale, decise di utilizzare un turbogetto Rolls-Royce Nene in luogo del precedente de Havilland Goblin che, date le diverse misure di ingombro, resero necessario l'allungamento della fusoliera ed un riequilibrio strutturale del velivolo. L'ala venne modificata assumendo un angolo di freccia leggermente accentuato e, al fine di incrementare l'autonomia, alle sue estremit\u00e0 alari vennero collocati i serbatoi di combustibile, inoltre la pinna dorsale assunse un prolungamento pi\u00f9 angoloso fino alla deriva.\nIl G.82 venne portato in volo per la prima volta nel maggio 1954.\nNel 1955 la NATO emise una specifica per la fornitura di un addestratore alla quale decise di partecipare anche la Fiat con il G.82. Bench\u00e9 non abbia avuto successo la Fiat riusc\u00ec ad ottenere una piccola commissione dal Ministero della Difesa; alla fine la produzione si attest\u00f2, compreso il prototipo, su 5 unit\u00e0.\nImpiego operativo.\nIl G.82 venne preso in carico dall'Aeronautica Militare ed assegnato alla Scuola Aviogetti di Amendola, rimanendo in servizio per qualche anno affiancando i Lockheed T-33 Shooting Star, quindi vennero trasferiti al Reparto sperimentale di volo presso l'aeroporto di Pratica di Mare, dove rimasero fino al 1959, anno in cui vennero radiati."}
{"id": "624275", "revid": "1451528", "url": "https://it.wikipedia.org/wiki?curid=624275", "title": "Fiat G.84", "text": ""}
{"id": "624276", "revid": "17351", "url": "https://it.wikipedia.org/wiki?curid=624276", "title": "G.80", "text": ""}
{"id": "624277", "revid": "17351", "url": "https://it.wikipedia.org/wiki?curid=624277", "title": "G.82", "text": ""}
{"id": "624278", "revid": "17351", "url": "https://it.wikipedia.org/wiki?curid=624278", "title": "G.84", "text": ""}
{"id": "624279", "revid": "767487", "url": "https://it.wikipedia.org/wiki?curid=624279", "title": "Virelai", "text": "Il virelai \u00e8 una forma di versi impiegata spesso nella poesia e musica medievale francese. \u00c8 una delle tre forme fisse usate nel periodo; le altre erano la ballata e il rondeau. Era la forma pi\u00f9 usata nel periodo che va dal XIII al XV secolo.\nIl \"virelai\" \u00e8 simile al rondeau. Ogni stanza ha due rime e la rima finale della prima stanza si lega alla prima rima della seconda.\nLa struttura musicale risulta cos\u00ec AbbaA con la prima e l'ultima sezione che hanno le stesse liriche; questa \u00e8 la stessa forma della ballata italiana.\nUno dei pi\u00f9 famosi compositori di \"virelai\" \u00e8 Guillaume de Machaut che scriveva sia la musica che i versi; 33 sue composizioni di virelai sono pervenute ai nostri giorni. Altri compositori di \"virelai\" sono stati \"Jehannot de l'Escurel\" uno dei primi e Guillaume Dufay uno degli ultimi.\nDalla met\u00e0 del XV secolo questo tipo di composizione, assieme alla ballata e al rondeau, non fu pi\u00f9 abbinato alla musica o le musiche di queste liriche non ci sono pervenute.\nEsempio.\n\"Douce Dame Jolie\" di Guillaume de Machaut"}
{"id": "624281", "revid": "74801", "url": "https://it.wikipedia.org/wiki?curid=624281", "title": "Werner Sombart", "text": "L'inizio: il socialismo e l'economia.\nNato in Germania, a Ermsleben, figlio di Anton Ludwig Sombart, un ricco industriale, proprietario terriero ed esponente politico liberale, studi\u00f2 il diritto e l'economia alle universit\u00e0 di Pisa, Berlino e Roma. Nel 1888 fu dottore di ricerca all'Universit\u00e0 di Berlino sotto la guida di Gustav von Schmoller, il pi\u00f9 eminente economista tedesco dell'epoca.\nCome economista e soprattutto a causa dell'adesione alle rivendicazioni sociali dei ceti operai e proletari, Sombart era considerato come appartenente all'estrema sinistra. Questo provoc\u00f2 una sorta di ostracismo nei suoi confronti, per cui \u2013 dopo un periodo come direttore giuridico della Camera di commercio di Brema - riusc\u00ec a trovare un posto di Professore Assistente solo nella lontana Universit\u00e0 di Breslavia. Universit\u00e0 prestigiose, quali Heidelberg e Friburgo lo ricercavano, ma i rispettivi governi si opponevano alla sua cooptazione.\nIn quel periodo Sombart era un eminente \"marxiano\", da intendersi non come marxista, ma come uno studioso che interpretava e riprendeva il pensiero di Karl Marx, tanto che Friedrich Engels lo defin\u00ec l'unico professore tedesco che comprendeva \"Il Capitale\".\nNel 1902 pubblic\u00f2 in sei volumi la sua opera maggiore, \"Il Capitalismo Moderno\" (\"Der moderne Kapitalismus\"). In quest'opera Sombart coni\u00f2 il termine \"capitalismo\" (che Marx, in effetti, non us\u00f2 quasi mai preferendo sempre nei suoi scritti l'espressione 'modo di produzione capitalista').\nSi tratta di una storia sistematica dell'economia e dello sviluppo economico attraverso i secoli, nei modi propri della Scuola storica tedesca.\nSebbene l'opera sia stata molto sminuita e in alcuni punti severamente criticata dagli economisti neo-classici, resta un'opera di riferimento con importanti ramificazioni verso, ad esempio la scuola delle \"Annales\" (Fernand Braudel).\nNel 1906 Sombart accett\u00f2 l'offerta di una cattedra alla Scuola di Commercio (\"Handel-hochschule\") di Berlino. Si trattava di un istituto inferiore all'Universit\u00e0 di Breslavia, ma nella capitale Sombart poteva essere pi\u00f9 vicino allo svolgimento dell'azione politica. \nA Berlino furono composti nuovi studi da affiancare al \"Capitalismo Moderno\", che analizzavano il lusso, la moda e la guerra come paradigmi economici. In particolare i primi due volumi sono lavori fondamentali sui rispettivi argomenti ancora ai giorni nostri. \nNel 1906 comparve anche \"Perch\u00e9 non esiste il Socialismo negli Stati Uniti?\" (\"Warum gibt es in den Vereinigten Staaten keinen Sozialismus\") che, per quanto sia stato criticato fin da allora, \u00e8 lo studio classico sull'eccezionalismo americano.\nLa fase centrale e la sociologia.\nFinalmente, nel 1917, Sombart divenne professore all'Universit\u00e0 di Berlino che allora era la pi\u00f9 prestigiosa universit\u00e0 d'Europa, se non del mondo. Tenne la cattedra fino al 1931 e continu\u00f2 l'insegnamento fino al 1940. In quel periodo fu uno dei sociologi pi\u00f9 influenti al mondo, molto pi\u00f9 del suo amico Max Weber, che in seguito lo super\u00f2 in fama a tal punto che Sombart \u00e8 praticamente dimenticato in questa disciplina.\nSombart sosteneva che la sociologia faceva necessariamente parte delle scienze Umane (\u00abGeisteswissenschaften\u00bb) poich\u00e9 trattava degli esseri umani e pertanto richiede una comprensione interiore, empatica (\"Verstehen\") piuttosto che una comprensione esterna, oggettivante (\"Begreifen\"). Entrambi i verbi tedeschi \u00abverstehen\u00bb e \u00abbegreifen\u00bb traducono l'italiano \u00abcapire\u00bb, \u00abcomprendere\u00bb. Questa concezione fu estremamente popolare quando Sombart era in vita, essendo all'opposto della \"scientizzazione\" delle scienze sociali (che era definita, in modo irridente, come \"l'invidia della fisica\") nel solco di Comte, Durkheim e Weber \u2013 tuttavia per quest'ultimo si tratta di un malinteso: Weber condivideva largamente le opinioni di Sombart sotto questo punto di vista.\nL'approccio empatico al sapere di Sombart lo si ritrova anche nell'ermeneutica di Hans-Georg Gadamer. Anche l'ermeneutica si pone come una comprensione del mondo basata sul \"Verstehen\" \u2013 opponendosi alla scientizzazione del sapere. Questo pu\u00f2 aiutare a comprendere il ritorno di interesse per Sombart da parte di certi circoli sociologici e talvolta filosofici.\nLe principali opere di sociologia di Sombart sono raccolte nel volume \"Noo-Soziologie\" uscito postumo nel 1956.\nGli ultimi anni e il Nazismo.\nDurante gli anni della Repubblica di Weimar, Sombart si spost\u00f2 verso la destra politica con la sua teorizzazione di un \"socialismo prussiano\". La sua relazione con il Nazismo \u00e8 aspramente dibattuta. La sua opera antropologica \"Vom Menschen\" del 1938 \u00e8 sicuramente anti-nazista e, difatti, fu ostacolata dai nazisti nella pubblicazione e nella distribuzione.\nUno studio precedente, \"Gli Ebrei e la vita economica\" (\"Die Juden und das Wirtschaftsleben\", 1911), \u00e8 il parallelo del famosissimo \"L'Etica Protestante e lo Spirito del Capitalismo\" (\"Die Protestantische Ethik und der Geist des Kapitalismus\") di Max Weber. Nell'opera di Sombart, invece dei collegamenti tra il protestantesimo (soprattutto il calvinismo) e il capitalismo, sono gli Ebrei che sono considerati il motore dello sviluppo economico. Questo libro fu considerato all'epoca come filosemita, ma diversi studiosi ebraici contemporanei lo descrivono come antisemita, almeno nei suoi effetti. \nL'atteggiamento di Sombart verso il Nazismo, \u00e8 spesso paragonato a quello di Martin Heidegger e a quello del suo giovane amico Carl Schmitt. Tuttavia, per questi due l'adesione al Regime era stata fatta con l'idea di assumere un ruolo guida nelle rispettive discipline nel futuro del Terzo Reich. In seguito, il loro individualismo alien\u00f2 loro i favori del partito al potere fino ad espellerli dalle posizioni di potere accademico inizialmente acquisite. Il caso di Sombart \u00e8 invece molto pi\u00f9 sfumato. \n\u00c8 certo che le lezioni di Sombart erano seguite da numerosi studenti ebrei, mediamente pi\u00f9 che in altri corsi universitari. La maggior parte di questi allievi non condannarono il loro professore nel dopoguerra. \u00c8 per\u00f2 altrettanto appurato che Sombart non fu mai un oppositore al regime, n\u00e9 tanto meno un attivista della Resistenza.\nSombart nel ventunesimo secolo.\nUna stima oggettiva dell'importanza e dell'influenza di Sombart oggi \u00e8 resa difficile dall'accusa di adesione al regime nazista. D'altra parte, anche a causa dei suoi lavori iniziali filosocialisti, Sombart era osteggiato dai circoli borghesi, particolarmente in Germania. \nIl suo \"Capitalismo Moderno\" \u00e8 considerato come una pietra miliare della storia economica ed un'opera che ha avuto una grande influenza, per quanto sia stato molto criticato in certi aspetti.\nIntuizioni fondamentali della sua opera di economista furono la scoperta - confermata - dello sviluppo della partita doppia come precondizione fondamentale del capitalismo e lo studio interdisciplinare della citt\u00e0, cio\u00e8 gli studi urbanistici.\nSombart coni\u00f2 anche la parola e il concetto di distruzione creatrice, che divenne una componente fondamentale della teoria dell'innovazione di Joseph Schumpeter (in effetti Schumpeter prese molto da Sombart, anche se non sempre riconobbe pienamente il suo debito).\nLe correnti dominanti della sociologia lo considerano una figura minore, cos\u00ec come la sua teoria sociologica \u00e8 reputata una stravaganza. La sociologia filosofica e i culturologi che si riferiscono alla sua opera, insieme agli economisti eterodossi, mostrano invece un interesse maggiore per la sua opera.\nSombart \u00e8 sempre stato molto popolare in Giappone; negli Stati Uniti d'America invece non ha mai avuto adeguato credito e riconoscimento, anche perch\u00e9 la maggior parte delle sue opere non \u00e8 mai stata tradotta in inglese - oltre al noto saggio \"Perch\u00e9 non c'\u00e8 il Socialismo in America\", che \u00e8 anche la sua opera ivi pi\u00f9 conosciuta e apprezzata."}
{"id": "624283", "revid": "6923", "url": "https://it.wikipedia.org/wiki?curid=624283", "title": "Kingman Reef", "text": "Kingman Reef o Scoglio Kingman \u00e8 un tipico scoglio corallino di 0,006\u00a0km\u00b2 (equivalente, pressappoco, alla superficie di due campi da calcio) situato nel nord dell'oceano Pacifico, approssimativamente tra le Isole Hawaii e le Samoa Americane. \u00c8 il pi\u00f9 settentrionale tra le Sporadi Equatoriali ed \u00e8 un territorio non incorporato degli Stati Uniti d'America. Fa parte delle Isole minori esterne degli Stati Uniti, amministrate a Washington dalla Marina degli Stati Uniti.\nDescrizione.\nL'isolotto fu scoperto nel 1789 dal capitano della nave \"Betsey\", Edmund Fanning. Il capitano W. E. Kingman lo descrisse nel 1853. Fu formalmente annesso agli Stati Uniti quando Lorrin A. Thurston lesse questa dichiarazione sulla costa:\nKingman Reef si trova a circa 920 miglia nautiche a sud di Honolulu.\nA volte la sua linea costiera pu\u00f2 raggiungere i 2\u00a0km, ma essendo l'altezza massima dello scoglio non superiore ad 1 metro sul livello del mare, risulta spesso sommerso dalle acque e rappresenta quindi un pericolo per la navigazione. \u00c8 totalmente privo di risorse naturali, \u00e8 disabitato e non \u00e8 di nessuna utilit\u00e0 relativa all'attivit\u00e0 economica.\nLo scoglio include parzialmente una laguna, che fu usata nel 1937 e nel 1938 come scalo tra le Hawaii e le Samoa Americane dagli idrovolanti della Pan American Airways.\nNel 1937 la stessa Pan Am aveva in progetto di ancorare la nave \"North Wind\" a Kingman Reef come stazione di rifornimento galleggiante, ed usare lo scoglio come scalo per gli idrovolanti diretti in Nuova Zelanda; tutto si risolse in un nulla di fatto, considerati i costi da sostenersi. La Pan American Airways, il 18 maggio 1939 scelse definitivamente come scalo l'Isola Canton, e cominci\u00f2 il servizio verso la Nuova Zelanda il 12 luglio 1940.\nKingman Reef \u00e8 oggetto di importanti studi sulla biodiversit\u00e0 marina, essendo considerato uno dei pochissimi atolli incontaminati del pianeta."}
{"id": "624290", "revid": "729019", "url": "https://it.wikipedia.org/wiki?curid=624290", "title": "Isola Howland", "text": "L'isola Howland \u00e8 un atollo disabitato (2,3 km\u00b2) situato nell'Oceano Pacifico poco a nord dell'Equatore e a ovest di Kiribati, a , circa 3.100\u00a0km a sud-ovest di Honolulu.\nAppartiene agli Stati Uniti d'America ed \u00e8 amministrata dal Servizio della pesca e della fauna selvatica degli Stati Uniti d'America. \u00c8 l'isola dove sarebbe dovuta atterrare l'aviatrice statunitense Amelia Earhart poi scomparsa in volo nel 1937.\nAvendo un fuso orario corrispondente a UTC-12, l'isola \u00e8, insieme all'Isola Baker, l'ultimo posto al mondo in cui avviene ogni giorno il cambio di data, per cui ogni anno il capodanno ricorre per ultimo rispetto a qualsiasi altro posto sulla Terra."}
{"id": "624291", "revid": "1543377", "url": "https://it.wikipedia.org/wiki?curid=624291", "title": "Isola Baker", "text": "L'isola Baker (in inglese Baker Island) \u00e8 un atollo disabitato situato nell'Oceano Pacifico poco a nord dell'Equatore, circa 3.100 km a sud-ovest di Honolulu, pi\u00f9 o meno a met\u00e0 strada tra le Hawaii e l'Australia.\nL'isola pi\u00f9 vicina \u00e8 l'Isola Howland (anche essa disabitata) a circa 68 km a nord-ovest. Entrambe sono state rivendicate come Territori degli Stati Uniti d'America dal 1857, sebbene il Regno Unito le considerasse parte del Impero britannico tra il 1897 e il 1936.\nL'isola ha una superficie di 2,1 km\u00b2 con 4,8 km di costa. Il clima \u00e8 equatoriale, con poche precipitazioni, vento costante e sole molto forte. Il terreno \u00e8 basso e sabbioso: un'isola corallina circondata da una stretta Barriera di tipo marginale con punto pi\u00f9 alto di 8 m sopra il Livello del mare.\nGeografia.\nL'isola Baker \u00e8 amministrata dal \"Fish and Wildlife Service\" Statunitense.\nQuest'isola \u00e8 completamente disabitata. Ha una superficie di circa 2 km\u00b2 ed \u00e8 luogo di sosta (roosting) per una ventina di specie di uccelli marini.\nL'isola \u00e8 oggi una stazione naturalistica della NOAA (\"National Oceanic and Atmospheric Administration\") che ne tiene in osservazione l'ecosistema. In particolare, la NOAA \u00e8 interessata a seguire l'evoluzione delle formazioni coralline, le cui modificazioni nel tempo con le immagini IKONOS possono essere seguite fino a una profondit\u00e0 di 30 metri sotto il livello del mare.\nAvendo un fuso orario corrispondente a UTC-12, l'isola \u00e8, insieme all'Isola Howland, l'ultimo posto al mondo in cui avviene ogni giorno il cambio di data, per cui ogni anno il capodanno ricorre per ultimo rispetto a qualsiasi altro posto sulla Terra.\nStoria.\nScoperta nel 1832, fu presto occupata dagli Stati Uniti per lo sfruttamento dei depositi di guano (l'atto ufficiale \u00e8 del 1856), esauriti dal 1890. Base navale statunitense dal 1934, nel 1942 fu evacuata a causa della minaccia militare dell'Impero giapponese; non fu per\u00f2 occupata e solo nell'agosto 1943 vi fu installata una base aerea. Con la fine del conflitto, \u00e8 rimasta deserta e la pista aerea visibile sul lato meridionale dell'isola non \u00e8 pi\u00f9 utilizzabile."}
{"id": "624292", "revid": "585241", "url": "https://it.wikipedia.org/wiki?curid=624292", "title": "Lingua d'oil", "text": ""}
{"id": "624299", "revid": "287204", "url": "https://it.wikipedia.org/wiki?curid=624299", "title": "Treixedo", "text": "Treixedo \u00e8 una freguesia (frazione) del Portogallo, collegata al comune di Santa Comba D\u00e3o e situata nel distretto di Viseu.\nTreixedo \u00e8 un vecchio villaggio circondato da belle valli e colline boscose."}
{"id": "624301", "revid": "466539", "url": "https://it.wikipedia.org/wiki?curid=624301", "title": "Irene Fornaciari", "text": "Ha partecipato al Festival di Sanremo nel 2009 nella categoria \"Nuove proposte\" ma raggiunge la notoriet\u00e0 nel 2010 partecipando, insieme ai Nomadi, nella categoria \"Artisti\" con il brano \"Il mondo piange\".\nBiografia.\nFiglia del cantante Zucchero Fornaciari e della toscana Angela Figli\u00e8, inizia la carriera partecipando nel 1998 all'album \"Bluesugar\" del padre, duettando nel brano \"Karma, stai calma\" e come coautrice assieme alla sorella Alice del brano \"Puro amore\". Nel 2002 traduce in italiano i testi della colonna sonora del cartoon DreamWorks \"Spirit - Cavallo selvaggio\" composti da Bryan Adams; i testi vengono interpretati da suo padre Adelmo.\nL'anno dopo lavora nel musical \"I dieci comandamenti\" nel ruolo di Myriam. Due anni dopo partecipa in qualit\u00e0 di apri concerto insieme alla \"Irene Fornaciari &amp; The Band\" allo \"Zu &amp; Co. Tour\" del padre con cui lavora fino al 2005. Nel 2006 debutta ufficialmente con il suo primo singolo dal titolo \"Mastichi aria\". Apre alcuni concerti di Niccol\u00f2 Fabi, Paola Turci e di Edoardo Bennato in coppia con Alex Britti. Nell'ottobre dello stesso anno lancia il singolo \"Io non abito pi\u00f9 qua\".\nI primi album e il mancato successo discografico.\nA dicembre del 2006 prende parte alle selezioni per il Festival di Sanremo 2007 con il brano \"Un sole dentro\", che riesce ad arrivare tra le 16 canzoni semifinaliste, ma non entra nella rosa degli 11 finalisti, venendo cos\u00ec escluso. In seguito, il brano esce come singolo, anticipando la pubblicazione, il 27 aprile, del suo album di debutto: \"Vertigini in fiore\". Sempre nel 2007 fa da supporter al \"Fly World Tour\" del padre. Il 21 settembre viene pubblicato il suo quarto singolo, \"Un giro in giro\". Nel 2008 esce il film \"Si pu\u00f2 fare\" di Giulio Manfredonia, nella cui colonna sonora la Fornaciari reinterpreta \"L'isola che non c'\u00e8\" di Bennato.\nL'anno successivo, la cantante partecipa al Festival di Sanremo nella categoria \"Nuove proposte\", con il brano \"Spiove il sole\". Nella serata dei duetti si esibisce assieme al padre e ai Sorapis, gruppo musicale di cui suo padre faceva parte negli anni novanta. Segue la pubblicazione del secondo album \"Vintage Baby\"; questo lavoro, trainato dal brano portato all'Ariston \"Spiove il sole\", avrebbe potuto rappresentare il successo discografico per la Fornaciari che, per\u00f2, non c'\u00e8 stato.\nDurante l'anno prende parte ad alcuni concerti tra cui il Concerto del Primo Maggio, \"Amiche per l'Abruzzo\" (concerto evento allo stadio San Siro di Milano in favore dei terremotati dell'Aquila), il Concerto per Viareggio e il Concerto di Natale 2009; ha aperto inoltre un concerto di Anastacia e uno di James Morrison.\nFestival di Sanremo 2010: \"Il mondo piange\" e la prima raccolta.\nA febbraio 2010 partecipa insieme ai Nomadi al Festival di Sanremo, nella categoria \"Artisti\": il brano in concorso, \"Il mondo piange\", viene reinterpretato nella serata dei duetti assieme a Mousse T e Suzie Furlonger e riesce ad arrivare fino alla serata finale. Contemporaneamente viene pubblicato l'album raccolta \"Irene Fornaciari\", da cui viene estratto come singolo anche \"Messin' with My Head\".\nIl 22 giugno 2010 esce il DVD \"Amiche per l'Abruzzo\" contenente il duetto con Mietta in \"Madre dolcissima\" di Zucchero.\nDurante il 2010 incide con i Labyrinth il brano \"A Midnight Autumn's Dream\", inserito nell'album \"Return to Heaven Denied, Pt. 2 - A Midnight Autumn Dream\", e con Gert Steinb\u00e4cker il brano \"Jedes Land Hat Seine Lieder\", inserito nell'album \"Bilder An Der Wand\".\nLa Fornaciari, oltre ad aver fatto il suo tour estivo, \u00e8 anche ospite allo spettacolo organizzato da Claudio Baglioni, O'Sci\u00e0 - VIII edizione, a una tappa del tour dei Nomadi e a una dei Queenmania. A dicembre dello stesso anno, \u00e8 stata premiata al \"Capri Hollywood International Film Festival\" con il \"Capri Breakout Music Award\".\nNel 2011 la Fornaciari \u00e8 autrice, insieme a Gatto Panceri, di un testo di \"Musica sar\u00e0\", il primo EP della cantante Marta Rossi, conosciuta grazie alla settima edizione di Amici di Maria De Filippi.\nIl 18 febbraio 2011, al Festival di Sanremo 2011, duetta con Davide Van de Sfroos nel brano con il quale quest'ultimo concorre al festival: \"Yanez\". Dopo il duetto sanremese, la Fornaciari partecipa a una tappa del tour del cantante comasco.\nTra marzo ed aprile 2011, la Fornaciari intraprende il suo nuovo tour; inoltre il 22 aprile, affiancando il padre Zucchero Fornaciari, prende parte al programma televisivo musicale \"Due\". Il 18 maggio prende parte al concerto per la beatificazione di Giovanni Paolo II a Roma.\nIl 28 settembre \u00e8 ospite di Claudio Baglioni all'O' Sci\u00e0.\nIl 2012, il ritorno a Sanremo.\nIl 15 gennaio, durante la puntata di Domenica In, viene annunciata, da parte di Gianni Morandi, la partecipazione di Irene Fornaciari tra gli \"Artisti, al Festival di Sanremo 2012\", durante il quale canter\u00e0 il brano \"Grande mistero\", scritto da Davide Van de Sfroos, e durante la serata dei duetti sar\u00e0 affiancata da Brian May con il quale canter\u00e0 \"I who have nothing (Uno dei tanti)\".\nDurante la seconda serata la canzone viene eliminata momentaneamente dalla giuria demoscopica, per poi essere definitivamente eliminata durante la terza serata. Sempre durante la terza serata la Fornaciari si esibisce con Brian May e Kerry Ellis. Ciononostante il disco non ha avuto il successo sperato. Secondo infatti la classifica degli album pi\u00f9 venduti Fimi-Nielsen il disco \u00e8 entrato in classifica nella prima settimana dopo il festival di Sanremo alla novantesima posizione. La seconda settimana era solo in centesima posizione ed \u00e8 uscito dalla classifica nella settimana successiva.\nSempre nel 2012, assieme ad altri 36 artisti liguri, fa parte del super gruppo \"Artisti Uniti per Genova\" nel progetto \"Ora che\", brano scritto da Max Campioni e prodotto da Verdiano Vera, realizzato per raccogliere fondi per l'alluvione di Genova del 4 novembre 2011, che vede la partecipazione di numerosi musicisti e cantanti della scena musicale genovese.\nIl ritorno al \"Festival di Sanremo\" nel 2016 e \"Questo tempo\".\nIl 13 dicembre 2015 viene annunciata la sua partecipazione alla 66\u00aa edizione del Festival di Sanremo nella sezione \"Campioni\", arrivando 16\u00ba con il brano \"Blu\", che debutta alla #39 della classifica FIMI, massima posizione raggiunta.\nL'album debutta alla 63\u00aa posizione della classifica FIMI: \u00e8 il secondo miglior debutto per Irene. Successivamente, ad aprile, viene estratto da Questo tempo il nuovo singolo \"Dalla finestra di casa mia\".\nIl terzo singolo \"Questo tempo\" \u00e8 entrato in rotazione radiofonica a partire dal 24 giugno 2016 ed \u00e8 stato presentato per la prima volta il 26 giugno 2016 nel corso della 4\u00aa puntata del \"Summer Festival\".\nA febbraio 2017 rappresenta l'Italia al 58\u00ba \"Festival di Vi\u00f1a del Mar\". Nella kermesse, ha cantato il suo singolo \"Questo tempo\".\nIl 7 aprile 2017 esce il disco \"Golden Days\", del duo di cantanti inglesi Kerry Ellis e Brian May (membro dei Queen). Irene partecipa nel brano \"I Who Have Nothing\" (gi\u00e0 cantato da lei, Kerry e Brian a Sanremo nel 2012). Irene canta in inglese ed italiano diverse frasi del brano, cover in inglese di \"Uno dei tanti\", originalmente cantato da Joe Sentieri.\nNel 2018 duetta con Franco Simone nel brano \"Navigando\" inserito nella compilation \"Per Fortuna\"."}
{"id": "624307", "revid": "1543377", "url": "https://it.wikipedia.org/wiki?curid=624307", "title": "Matigge", "text": "Matigge \u00e8 una frazione del comune di Trevi (PG).\nSi trova in pianura (294 m s.l.m.), lungo il corso della statale Flaminia, pochi km a nord di Trevi ed al confine con il comune di Foligno. A causa della visibilit\u00e0 della antica torre medievale che si trova nel territorio, la frazione \u00e8 spesso indicata anche come Torre Matigge. Anticamente, era uno dei tre \"terzieri\" che costituivano Trevi e tuttora con questo nome prende parte al Palio annuale che si tiene nel capoluogo. Secondo i dati Istat 2001, \u00e8 abitata da 1.095 residenti.\nStoria.\nNel territorio si annoverano un certo numero di \"villae\" di origine romana (o addirittura anteriore) che costituiscono il nucleo del paese. Il nome antico del luogo sembra essere \"Matidia\", che riporta proprio a Matidia, nipote di Traiano e suocera di Adriano.\nNel Medioevo, durante le lotte comunali (nelle quali Trevi era alleata di Foligno), la zona assunse una particolare importanza strategica e si pens\u00f2 di dotarla di un'imponente torre quadrangolare di difesa. L'opera venne iniziata nel 1395 e fin dall'inizio fu dotata di un custode e di una torre campanaria, da utilizzare in caso di assalto. Uno dei misteri di questa torre, ancora in buono stato di conservazione ed ornata da merli, \u00e8 che apparentemente non vi \u00e8 una porta di ingresso nel basamento: secondo le specifiche originali di costruzione, l'ingresso era sotterraneo, ma nessuno ne ha mai trovato il punto esatto in tempi recenti.\nLa torre venne assaltata e conquistata dal capitano di ventura Franceschino Cybo, nel 1488, e successivamente rifortificata. Ulteriori opere di restauro e fortificazione si resero necessarie nel 1539 e nel 1601.\nEconomia e manifestazioni.\nLa coltivazione dell'olivo rappresenta la maggiore attivit\u00e0 economica, grazie alla presenza di numerosi frantoi. A questo si affiancano una discreta quantit\u00e0 di aziende agrituristiche."}
{"id": "624323", "revid": "7969", "url": "https://it.wikipedia.org/wiki?curid=624323", "title": "FoxCrime", "text": ""}
{"id": "624330", "revid": "1632387", "url": "https://it.wikipedia.org/wiki?curid=624330", "title": "Troni", "text": "I Troni (in ebraico \"ophanim\", in greco \"Thronoi\"), nella tradizione biblica, sono il terzo dei nove cori angelici. Il loro nome deriva dai troni su cui siedono; sono coloro che mettono in pratica la giustizia di Dio, esseri purissimi al di sopra di ogni tentazione.\nCaratteristiche.\nI Troni sono esseri angelici dalla forma mutevole e dagli infiniti colori. Il loro luogo spirituale \u00e8 il settimo cielo, che corrisponde all'orbita di Saturno. Il loro compito \u00e8 quello di tradurre in opera la sapienza e il pensiero elaborato al di sopra di loro dai Cherubini.\nVengono descritti dalla Bibbia come ruote intersecate ad altre ruote, dotate di innumerevoli occhi, nell'immagine del carro (\"merkavah\") presente nel libro di Ezechiele, dove l'omonimo profeta descrive la visione dei cieli: egli non presenta esplicitamente queste ruote come angeli, ma come oggetti o creature viventi collegate allo spirito dei Cherubini, dei quali seguono ogni movimento.\nL'apostolo Paolo menziona i Troni nella \"lettera ai Colossesi\". Secondo l'antroposofo Rudolf Steiner, si deve ai Troni il fatto che l'universo esista in forma fisica cos\u00ec come lo conosciamo, grazie all'emanazione della loro stessa sostanza di calore, sviluppatasi in densit\u00e0 nella prima di quattro grandi epoche cosmiche precedente l'attuale. Egli li chiama \"Spiriti della Volont\u00e0\", appunto perch\u00e9 spetta a loro tradurre in realt\u00e0 operativa i divini progetti siderali ricevuti dai Serafini, a loro volta elaborati dai Cherubini in forma di pensieri attuabili.\nDenominazione dei Troni.\nSecondo la tradizione cabalistica, ogni ordine angelico, compreso quello dei Troni, \u00e8 composto ciascuno da otto angeli custodi, che nel Rinascimento furono associati ad una semidecade di ogni segno zodiacale, cio\u00e8 a 5 parti dei 360\u00b0 dello Zodiaco, per un totale di 72 angeli. In particolare, gli angeli custodi appartenenti ai Troni furono collocati tra i segni dei Gemelli e del Cancro, in quanto preposti al periodo dell'anno tra giugno e luglio. Di seguito i nomi degli otto Troni (\"Shemhamphorash\") derivanti dalla tradizione cabalistica dello studio veterotestamentario:\nVengono coordinati nel loro complesso da Tzaphkiel o Binael, da considerarsi il Protettore o Arcangelo degli 8 angeli costituenti il coro dei Troni."}
{"id": "624335", "revid": "287204", "url": "https://it.wikipedia.org/wiki?curid=624335", "title": "B\u00e9t\u00e9", "text": "I b\u00e9t\u00e9 sono una popolazione della Costa d'Avorio, di cui rappresentano una delle etnie principali. Appartengono al gruppo dei popoli kru.\nIl presidente della Costa d'Avorio Laurent Gbagbo e il cardinale cattolico Bernard Agr\u00e9 appartengono a questo gruppo etnico.\nCreazione dell'etnia.\nOggi l'etnia b\u00e9t\u00e9 esiste e non \u00e8 una nozione ambigua, ma non si pu\u00f2 essere altrettanto certi per ci\u00f2 che concerne l'universo che precede la colonizzazioe francese.\nL'etnonimo \u00e8 effettivamente poco attendibile; queste popolazioni chiamate \"b\u00e9t\u00e9\" ignoravano questo termine prima del periodo coloniale. L'etnonimo \"b\u00e9t\u00e9\" deriverebbe da un'espressione corrente che significa \"pace\" o \"perdono\". Gli archivi lasciati dall'amministrazione coloniale ci mostrano come questa espressione fu utilizzata dalle popolazioni locali durante la fase di pacificazione intensiva e designa un gesto di conciliazione e di sottomissione.\nAl di l\u00e0 dei pareri sull'origine del nome \"b\u00e9t\u00e9\" appare certo che i gruppi che compongono l'attuale regione B\u00e9t\u00e9 non si riconoscono in un'identit\u00e0 comune.\nLa nozione di \"Pays B\u00e9t\u00e9\" (Regione B\u00e9t\u00e9) non possiede un corrispondente reale nella sfera precoloniale; quest'ultimo \u00e8 stato creato nel quadro delle conquiste coloniali. Il passato coloniale ha creato questa etnicit\u00e0, fattori economici, amministrativi e politici si sono combinati tra loro e hanno prodotto l'etnicit\u00e0 B\u00e9t\u00e9."}
{"id": "624344", "revid": "3732", "url": "https://it.wikipedia.org/wiki?curid=624344", "title": "Ezio Luzzi", "text": "Biografia.\nIl padre Cesare, nativo di Terracina, era emigrato con la famiglia in Argentina. Si era stabilito a Santa Fe dove aveva trovato lavoro come custode dello stadio del Club Atl\u00e9tico Col\u00f3n. Qui nacque Ezio, ultimo di quattro figli. Nel 1937 la famiglia ritorn\u00f2 in Italia stabilendosi a Roma. Dopo i primi bombardamenti della Seconda guerra mondiale si trasferirono a Terni, dove abitava una zia materna. Qui Luzzi trascorse la giovinezza.\nDopo aver militato nelle giovanili della come portiere tra la fine degli anni quaranta e l'inizio dei cinquanta, appende le scarpette al chiodo e si d\u00e0 al giornalismo sportivo. Il suo esordio in RAI avviene nel 1960, anno in cui inizia \"Tutto il calcio minuto per minuto\", condotto allora da Roberto Bortoluzzi, seguito da Massimo De Luca e infine da Alfredo Provenzali. Le sue radiocronache hanno riguardato, soprattutto, le partite pi\u00f9 importanti del campionato di Serie B. Insieme con lui prendevano i microfoni altre colonne storiche di Tutto il calcio: Claudio Ferretti, Sandro Ciotti ed Enrico Ameri.\nTra le trasmissioni da lui condotte: \"Radio anch'io sport\" in onda il luned\u00ec mattina, \"Tentiamo il 13\", \"Domenica Sport\", \"Millevoci Sport\" e anche \"Ho perso il trend\" in coppia con Ernesto Bassignano, programma che trattava in modo ironico di politica e gossip. Ha anche curato varie rubriche e servizi per il Giornale Radio Rai, tra cui la pagina sportiva all'interno del GR2 Radiosera. Voce fissa della Nazionale italiana di calcio, Luzzi, con Ameri e Ciotti, ha preso parte a ben 8 edizioni dei Campionati del Mondo: da Messico 1970 a Francia 1998.\nNegli anni novanta, Luzzi ha continuato le radiocronache in \"Tutto il calcio minuto per minuto\" occupandosi del campionato di Serie B. Successivamente alternava le radiocronache in Serie A e Serie B che lasci\u00f2 nel 1995 per dedicarsi al coordinamento dei radiocronisti essendo stato nominato caporedattore dello sport di Radiorai, carica che mantenne fino al 1998 e che lasci\u00f2 per raggiunti limiti di et\u00e0.\nPer la stagione successiva Luzzi prosegue come conduttore di Domenica sport e radiocronista dell'anticipo del sabato di serie b\nNel GR delle ore 7,30 del 27 luglio 1996, durante le Olimpiadi di Atlanta fu il primo a dare la notizia dell'attentato terroristico al Centennial Olympic Park, precedendo addirittura la CNN come sottoline\u00f2 l'agenzia Ansa con una nota delle ore 13,39. Quella di Atlanta \u00e8 stata l'ultima delle 8 Olimpiadi cui Luzzi ha partecipato durante la sua carriera ricca di soddisfazioni e anche di premi, tra i quali il \"Telegatto d'oro\" ricevuto dalle mani di Elettra Marconi, figlia di Guglielmo, durante la trasmissione musicale \"Roxy Bar\" di Red Ronnie. Ezio Luzzi \u00e8 stato anche un volto televisivo: nel 1998 ha partecipato come ospite fisso alla trasmissione \"Telesogni\" condotta da Claudio Ferretti gi\u00e0 voce storica di Tutto il calcio e anche del TG3, insieme ad Umberto Broccoli.\nIn quella veste l'allora direttore del gr paolo Ruffini lo nota e gli propone per la stagione 99- 2000 di affiancare il giornalista cantautore Ernesto Bassignano nella trasmisisone pomeridiana Ho perso il trend che prosegue sino al 2011 col compimento dei 65 anni di Ernesto Bassignano. \nNel gennaio 2010 torna al microfono di \"Tutto il calcio minuto per minuto\", in occasione della puntata speciale per il cinquantesimo compleanno della trasmissione; nell'occasione affianca Emanuele Dotto a Genova per Genoa-Catania. Con l'inizio della stagione di Serie B 2011-2012, torna a commentare le partite del campionato cadetto all'interno di Sabato Sport, coadiuvato da Emanuele Dotto.\nCuriosit\u00e0:"}
{"id": "624351", "revid": "767487", "url": "https://it.wikipedia.org/wiki?curid=624351", "title": "Sirventes", "text": "Il termine occitano sirventes o serventes (in occitano moderno sirvent\u00e9s, in lingua d'oil serventois, spesso italianizzato in sirventese o serventese) indica un genere della poesia lirica occitana, ovvero, della letteratura provenzale o trobadorica, dal punto di vista formale somigliante alla canzone (\"canzo\" in lingua d'oc). Si tratta di poemi di circostanza, spesso satirici, che possono trattare temi morali, politici o letterari.\nEtimologia.\nIl termine \"sirventes\" (\"serventes\" o \"servantes\") deriva dal provenzale \"sirvent\", un mercenario al servizio di un signore feudale. Quindi l'intento originario di questo genere di composizione, fosse essa cantata dal menestrello o composta dal trovatore, era quello di lodare o criticare il signore a cui si prestava servizio.\nClassificazione.\nMart\u00edn de Riquer, scrittore spagnolo ed esperto di filologia romanza, ha diviso il serventes in quattro categorie:\nIn Francia.\nI sirventes di Peire Cardenal raffigurano la corruzione, l'orgoglio e la cupidit\u00e0 dei preti dell'epoca con un'energia spaventosa. Alcuni brani hanno acquisito l'importanza di veri e propri manifesti politici: erano, come li ha qualificati Villemain, \u00ab i documenti diplomatici del tempo \u00bb. Sparsi per i castelli, annunciavano ai signori le guerre imminenti, le rispettive lagnanze delle fazioni; incitavano alla crociata, favorendo inoltre fortemente le predicazioni religiose, diventando dei veri e propri canti di guerra, come le composizioni di uno dei maestri del sirventes politico, Bertran de Born, in cui la poesia affronta temi talvolta violenti come quando canta le gioie della guerra.\nQueste composizioni, nelle quali vi \u00e8 pi\u00f9 violenza che energia, ci informano delle idee e dei costumi dell'epoca che le hanno prodotte, anche se dobbiamo stare attenti alle esagerazioni introdotte possibilmente dai risentimenti personali.\nI sirventes non erano pertanto sempre satirici e comprendevano tutti gli argomenti che non appartenevano alle canzoni d'amore.\nI trovieri hanno preso in prestito questo genere di composizione dai trovatori dandogli il nome di \u00ab serventois \u00bb in lingua d'o\u00efl.\nNella penisola iberica.\nNella lirica galiziano-portoghese, ha una funzione simile al \"sirvent\u00e9s\" la cosiddetta \"Cantiga de esc\u00e1rnio e maldizer\". Anche il \"decir\" della poesia castigliana del secolo XV si relaziona con il \"sirventes\" provenzale.\nIl serventesio della metrica castigliana ha la sua origine nel sirventes provenzale, in quanto la combinazione ABAB era molto utilizzata nella letteratura trobadorica.\nIn Italia.\nIl \"serventese\", detto anche \"sirventese\" o \"sermentese\", nella metrica italiana, \u00e8 un componimento strofico sorto intorno al XIII e XIV secolo, che utilizza schemi e argomenti vari, anche se preferisce quelli a carattere didascalico e narrativo."}
{"id": "624353", "revid": "10372", "url": "https://it.wikipedia.org/wiki?curid=624353", "title": "Arte astratta", "text": ""}
{"id": "624363", "revid": "44876", "url": "https://it.wikipedia.org/wiki?curid=624363", "title": "Serie D 1966-1967", "text": "Il campionato di Serie D 1966-67 fu la diciottesima edizione del campionato interregionale di calcio di quarto livello disputata in Italia. Furono promossi , , , , e \nNon ci fu nessuna retrocessione per l'allargamento dei quadri della stagione 1967-68.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:"}
{"id": "624364", "revid": "28592", "url": "https://it.wikipedia.org/wiki?curid=624364", "title": "\u00d3l\u00e1fr Haraldsson", "text": ""}
{"id": "624369", "revid": "1861950", "url": "https://it.wikipedia.org/wiki?curid=624369", "title": "Czech Airlines", "text": "La CSA Czech Airlines j.s.c. (in ceco \u010cSA \u010cesk\u00e9 aerolinie, a.s., in passato conosciuta come \u010ceskoslovensk\u00e9 st\u00e1tn\u00ed aerolinie), sigla CSA, \u00e8 la principale compagnia aerea della Repubblica Ceca. Ha come hub e sua base l'aeroporto di Praga-Ruzyn\u011b in Repubblica Ceca.\nCzech Airlines collega Praga e altre citt\u00e0 ceche alle maggiori citt\u00e0 europee e trasporta passeggeri anche in Nord America, Asia, Medio Oriente e Nord Africa attraverso accordi di codeshare.\nStoria.\nFu fondata il 6 ottobre 1923 a Praga. Il primo volo di linea fu sulla tratta Praga - Bratislava, e venne effettuato il 29 ottobre 1923 con un Aero A-14 della casa produttrice ceca Aero Vodochody.\nNel 1929 entra a far parte della ATA: Air Transport Association (fondata nel 1919, predecessore della IATA).\nIl 1\u00ba luglio 1930 effettua il primo volo internazionale da Praga a Zagabria con un Ford Trimotor 5AT.\nA seguito dell'occupazione tedesca della Cecoslovacchia la compagnia cessa le sue operazioni il 15 marzo 1939, ritornando ad operare a seguito della seconda guerra mondiale il 14 settembre 1945 come unico vettore aereo cecoslovacco. La compagnia effettu\u00f2 una graduale riattivazione dei collegamenti aerei negli anni successivi.\nNel 1947 apre al traffico intercontinentale con i voli per Il Cairo e Ankara.\nNel 1950, CSA \u00e8 la prima compagnia nella storia a subire un triplo dirottamento.\nTre aerei della compagnia, in rotta verso Praga, furono dirottati su Erding, base statunitense nei pressi di Monaco di Baviera.\nI tre aerei erano dei Douglas DC-3 Dakota decollati rispettivamente da Brno, Ostrava e Bratislava.\nNel dicembre del 1957 la compagnia acquista il suo primo jet, un Tupolev Tu-104A che inizia ad operare sulla linea Praga - Mosca, divenendo la seconda compagnia aerea nel mondo ad operare con i jet.\nNel 1991 la CSA acquista il primo velivolo europeo Airbus A310-300 e nel 1992 compra i primi Boeing 737-500 e ATR 72.\nNel 1997 vengono venduti o ritirati gli ultimi aeromobili sovietici per il passaggio a Boeing, Airbus e ATR, a seguito della rottura con la Russia data dalla dissoluzione della Cecoslovacchia.\nEntra a far parte dell'alleanza SkyTeam il 18 ottobre 2000.\nNel settembre 2011 inizia a cooperare con Etihad Airways.\nNel dicembre 2012, in un progetto di privatizzazione della compagnia, lo stato Ceco avvia le discussioni con diverse compagnie. Tra le compagnie interessate all'acquisto figurano Korean Air e Qatar Airways. Il 13 marzo 2013 il Governo della Repubblica Ceca approva la vendita di 460.725 azioni della Czech Airlines, rappresentanti il 44% dell'azionariato della compagnia, alla Korean Air.\nDal 1\u00ba aprile 2013 CSA \u00e8 sbarcata all'Aeroporto di Firenze-Peretola inaugurando un volo diretto per Praga.\nNell'aprile 2015 Smartwings ha acquistato il 34% delle azioni della compagnia, sulla quale Korean Air aveva un'opzione.\nIl 6 ottobre 2017, Smartwings ha annunciato di aver raggiunto un accordo per l'acquisto del 44% delle azioni detenute da Korean Air. Inoltre Smartwings ha anche acquistato le azioni detenute da PRISKO, diventando cos\u00ec il maggior azionista della compagnia con il 97,735% delle azioni.\nNel 2017, Czech Airlines ha trasportato 2,7 milioni di passeggeri, con una crescita annua del 18,3%. Inoltre la compagnia nel 2017 ha effettuato 32.849 voli, con una media di 90 voli al giorno.\nNel marzo 2019, Smartwings ha annunciato che Czech Airlines passer\u00e0 ad una flotta interamente composta da Boeing 737.\nDestinazioni.\nCzech Airlines al 2019 serve 39 destinazioni in 22 paesi tra Europa ed Asia.\nFlotta.\nAd aprile 2019 la flotta della Czech Airlines ha un'et\u00e0 media di 14 anni e comprende i seguenti velivoli:\nFlotta storica.\nNel corso degli anni Czech Airlines ha operato con i seguenti tipi di aeromobili:\nAccordi commerciali.\nCzech Airlines ha siglato accordi di code sharing con le seguenti compagnie aeree:\nRiconoscimenti.\nLa Czech Airlines \u00e8 nominata migliore compagnia aerea sul mercato ceco nell'ambito dell'inchiesta organizzata dalla TTG Czech Republic (\"Travel Trade Gazette\") negli anni 2004, 2005 e 2007.\nLa rivista statunitense \"Global Traveller\" l'ha insignita nel 2005 e nel 2006 con il titolo \"Migliore compagnia aerea dell'Europa Orientale\" (\"Annual GT Tested Awards\").\nCSA viene premiata per quattro anni di seguito (2004/2007) come miglior compagnia dell'Europa dell'Est dall'OAG (societ\u00e0 aerea internazionale di Londra)."}
{"id": "624370", "revid": "547992", "url": "https://it.wikipedia.org/wiki?curid=624370", "title": "Illy Reale", "text": "Biografia.\nIlly Reale collabor\u00f2 con Mike Bongiorno e Ludovico Peregrini in vari quiz trasmessi su Canale 5, fra cui: \"Pentatlon\", con Mike Bongiorno, ideato da Luigi Albertelli, \"Parole d'oro\", ideato da Luigi Albertelli e dallo stesso Reale, \"Telemike\", ideato da Mike Bongiorno, Luigi Albertelli e da lui stesso, \"La ruota della fortuna\" (dal 5 marzo 1989 al 1\u00ba luglio 1993), ideato da Mike Bongiorno, Ludovico Peregrini e sempre da lui stesso, \"Tris\", ideato sempre da Reale con la consulenza musicale di Franco Nisi e \"Tutti x uno\", ideato da Bongiorno e Peregrini.\nMor\u00ec il 1\u00ba luglio 1993 in un incidente stradale avvenuto sull'autostrada A4 Milano-Venezia, all'altezza del casello di Agrate Brianza: Reale usc\u00ec di strada con la sua Range Rover e and\u00f2 a sbattere contro un pilone. Arriver\u00e0 all'ospedale di Cinisello Balsamo gi\u00e0 deceduto.\nLa Fininvest decise comunque di continuare a mandare in onda le ultime puntate de \"La ruota della fortuna\" (registrate con Reale in studio) nelle settimane seguenti al decesso dell'autore. Lo stesso Bongiorno and\u00f2 in onda in un fuori programma annunciando l'evento e aggiungendo che il programma era stato regolarmente trasmesso per non allarmare gli anziani genitori dell'autore, che invece si voleva venissero informati del fatto da persone pi\u00f9 vicine, anzich\u00e9 dalla trasmissione.\nAl suo posto dal 2 luglio 1993, a \"La ruota della fortuna\", arriv\u00f2 Alvise Borghi, che vi rimase fino al 28 giugno 1997."}
{"id": "624372", "revid": "73560", "url": "https://it.wikipedia.org/wiki?curid=624372", "title": "\u010cesk\u00e9 aerolinie", "text": ""}
{"id": "624378", "revid": "73560", "url": "https://it.wikipedia.org/wiki?curid=624378", "title": "\u010cSA \u010ceskoslovensk\u00e9 St\u00e1tn\u00ed Aerolinie", "text": ""}
{"id": "624379", "revid": "73560", "url": "https://it.wikipedia.org/wiki?curid=624379", "title": "\u010ceskoslovensk\u00e9 St\u00e1tn\u00ed Aerolinie", "text": ""}
{"id": "624383", "revid": "1155", "url": "https://it.wikipedia.org/wiki?curid=624383", "title": "CSA Czech Airlines", "text": ""}
{"id": "624389", "revid": "14691", "url": "https://it.wikipedia.org/wiki?curid=624389", "title": "L'ultima cena", "text": ""}
{"id": "624390", "revid": "125424573", "url": "https://it.wikipedia.org/wiki?curid=624390", "title": "Mars Climate Orbiter", "text": "Il Mars Climate Orbiter (inizialmente noto come Mars Surveyor Orbiter '98) fa parte della coppia di sonde del programma Mars Surveyor, assieme al Mars Polar Lander (una volta chiamato Mars Surveyor Lander '98). La missione delle due sonde era di studiare la meteorologia, il clima e le quantit\u00e0 di acqua e di anidride carbonica (CO2) del pianeta Marte. Lo scopo era di comprendere le riserve, il comportamento e il ruolo atmosferico delle sostanze volatili e cercare le prove di cambiamenti climatici a lungo termine.\nIl Mars Climate Orbiter venne distrutto quando, invece di posizionarsi a un'altezza di 140\u2014150 km dalla superficie di Marte, si inser\u00ec nell'atmosfera marziana a un'altezza di soli 57 km. La sonda venne distrutta dagli stress causati dall'attrito presente a quella altezza con l'atmosfera. Si scopr\u00ec che alcuni dati erano stati calcolati a Terra in base all'unit\u00e0 di misura del Sistema consuetudinario statunitense (libbra-forza secondi), e riferiti al team di navigazione, che invece si aspettava i dati espressi in unit\u00e0 di misura del sistema internazionale (newton secondi). La sonda non era in grado di effettuare conversioni tra le due unit\u00e0 di misura.\nIl costo totale della missione, tra satellite e sonda sul terreno, fu di 328 milioni di dollari.\nObiettivi scientifici.\nGli obiettivi scientifici primari erano:\nIn particolare doveva essere osservato e studiato il sistema meteorologico, le tempeste di sabbia, l'opacit\u00e0 delle nuvole e della polvere, l'ozono, la distribuzione e il trasporto della polvere e dell'acqua, gli effetti della topografia sulla circolazione atmosferica, le reazioni atmosferiche al riscaldamento solare, le caratteristiche della superficie, i venti, l'erosione e i cambiamenti cromatici. Queste indagini dovevano essere compiute da due strumenti: il Mars Climate Orbiter Color Imager (MARCI) per l'acquisizione di dati meteorologici e immagini ad alta risoluzione del terreno e il Pressure Modulated Infrared Radiometer (PMIRR) per misurare la temperatura atmosferica, le quantit\u00e0 di vapore acqueo e concentrazione di polveri. L'orbiter doveva anche fungere da satellite ripetitore per il Mars Polar Lander e per futuri lander inviati sul pianeta.\nMissione.\nLa sonda venne lanciata da un vettore Delta II 7425 l'11 dicembre 1998 alle 18:45:51 UT dal Pad A del complesso di lancio 17 da Cape Canaveral in Florida. Dopo un breve periodo in orbita terrestre, il terzo stadio del vettore inser\u00ec la sonda in rotta verso Marte e 15 giorni dopo il lancio venne effettuata una manovra di correzione della traiettoria. Durante la navigazione vennero effettuati altre tre correzioni di rotta il 4 marzo, il 25 luglio e il 15 settembre 1999.\nLa sonda raggiunse Marte ed esegu\u00ec un'accensione del motore principale di 16 minuti e 23 secondi per l'inserimento in orbita il 23 settembre 1999 alle 09:01 UT ERT (Earth Received Time - un segnale inviato da Marte impiega 10 minuti e 55 secondi per raggiungere la Terra). La sonda pass\u00f2 dietro Marte alle 09:06 UT ERT e doveva riemergere e ristabilire i contatti radio con la Terra alle 09:27 UT ERT, 10 minuti dopo l'accensione del motore. Tuttavia non venne mai ristabilito il contatto e non fu mai pi\u00f9 ricevuto nessun segnale dalla sonda.\nLe ricerche sulle cause del fallimento indicarono un errore di navigazione derivato dalla mancanza di conversione tra unit\u00e0 di misure del sistema imperiale britannico e il sistema internazionale di unit\u00e0 di misura. I dati errati fecero inserire la sonda in orbita marziana a un'altezza di 57 km invece dei 140-150 km previsti, l'atmosfera pi\u00f9 densa distrusse la sonda per attrito.\nL'accensione avrebbe dovuto rallentare la sonda e inserirla in un'orbita di cattura. L'orbiter stava iniziando a effettuare l'aerobraking, usando i pannelli solari come resistenza fino al 22 novembre 1999, quando avrebbe dovuto entrare nell'orbita definitiva. I propulsori a idrazina avrebbero modificato l'orbita della sonda in una traiettoria a 421 km quasi polare il 1\u00ba dicembre 1999. Questa orbita sarebbe stata approssimativamente sincrona con il Sole, facendo attraversare l'equatore alle 16:30 locali. La prima fase della missione era concepita come supporto al Mars Polar Lander dal momento del suo atterraggio su Marte il 3 dicembre 1999 fino alla fine della sua missione principale il 29 febbraio 2000. L'orbiter avrebbe effettuato 10 passaggi ogni giorno (marziano) della durata di 5/6 minuti ciascuno sopra al sito del lander per scambiare informazioni con un collegamento a 128 kbit/s. Il 3 marzo 2000 sarebbero iniziate le operazioni scientifiche e la mappatura con gli strumenti MARCI e PMIRR, per una durata prevista di un anno marziano (687 giorni) fino al 15 gennaio 2002 quando l'orbiter si sarebbe posizionato in un'orbita stabile e avrebbe funzionato come ripetitore per la missione Mars 2001.\nProblema metrico.\nLe ruote d'inerzia del \"Mars Climate Orbiter\" erano mantenute nel loro intervallo di funzionamento lineare attraverso l'accensione dei propulsori con una routine detta \"Angolar Momentum Desaturation\" (AMD). Quando questo avviene, i dati principali della sonda vengono trasmessi a Terra, elaborati e inseriti in un file chiamato AMD. Il team delle operazioni di navigazione del Jet Propulsion Laboratory usava i dati derivati dal file AMD per modellare le forze generate dai propulsori che agiscono sulla sonda. La modellazione di queste piccole forze \u00e8 un'operazione critica per determinare con precisione la traiettoria della sonda: dopo l'accensione dei propulsori, viene calcolato il cambiamento di velocit\u00e0 (\"delta-v\") tramite il periodo di accensione e un modello delle performance dei propulsori. Quest'ultimo viene calcolato sia con i computer a bordo della sonda sia con i computer a Terra.\nIl problema \u00e8 che il software che generava il file AMD (chiamato SM_FORCES) utilizzava come sistema di misura il sistema imperiale britannico invece del sistema internazionale di unit\u00e0 di misura, e, nello specifico, la libbra forza invece del newton.\nIl software di volo installato a bordo calcol\u00f2 correttamente il cambiamento di velocit\u00e0 e lo trasmise; tuttavia, il software dei computer a Terra era stato scritto per la missione Mars Global Surveyor (MGS) e il software di volo di questa missione non calcolava questo valore e non lo trasmetteva a Terra. Quindi, questo software trascur\u00f2 il valore trasmesso dalla sonda e lo ricalcol\u00f2. A causa della diversa dimensione dei propulsori tra la sonda del Mars Global Surveyor e la sonda del Mars Climate Orbiter, fu apportata una modifica all'equazione originale nel software a Terra. Il fattore di conversione tra i due sistemi di misura era incorporato nell'equazione originale e non era immediatamente identificabile, non venne incluso nell'aggiornamento dell'equazione e il software a Terra calcol\u00f2 i dati moltiplicati di un fattore di 4,45 (1 libbra forza equivale a circa 4,45 newton).\nQuesto problema venne inasprito da due fattori:\nQueste procedure vennero sempre effettuate nelle missioni precedenti, ma furono cancellate dalla missione MCO a causa dei tagli al budget che riguardarono essenzialmente il sistema dei controlli relativi al buon funzionamento dei sistemi operativi."}
{"id": "624394", "revid": "287204", "url": "https://it.wikipedia.org/wiki?curid=624394", "title": "Giovanni Lombardi (ingegnere)", "text": "Biografia.\n\u00c8 stato uno dei massimi esperti nella realizzazione di dighe e opere sotterranee e idrauliche. Laureato in ingegneria civile nel 1948 al politecnico federale di Zurigo, Lombardi consegue il dottorato in scienze tecniche nel 1955 con la tesi Le dighe a volta sottili, tema che segna la sua brillante carriera. Nel 1955 apre il proprio studio d'ingegneria a Locarno, trasferitosi nel 1993 a Minusio.\nTra i grandi progetti che costellano la sua attivit\u00e0, da ricordare la progettazione e direzione dei lavori per le dighe di Contra (o della Verzasca) (Cantone Ticino), Kops (Austria), Huites (Messico), Zimap\u00e1n (Messico), Bortel (canton Vallese) e Ridracoli (Italia), oltre al riassetto di 10 dighe, tra cui Zeuzier (canton Vallese), K\u00f6lnbrein (Austria) e Flumendosa (Italia).\nDi assoluto rilievo anche l'attivit\u00e0 nell'ambito delle gallerie, tra cui il progetto e la direzione dei lavori della galleria stradale del San Gottardo, della galleria di base del San Gottardo, oltre che delle gallerie di circonvallazione di Neuch\u00e2tel, Locarno, Lussemburgo e Hergiswil (Lucerna). Ha pure partecipato agli studi del Tunnel della Manica e a quelli per lo Stretto di Messina. Da non dimenticare i lavori per grandi caverne come quella del CERN, Laboratori Nazionali del Gran Sasso e varie centrali idroelettriche.\nDal 1979 al 1985 \u00e8 stato presidente del \"Comitato svizzero delle dighe\" e nel 1985 viene eletto presidente della \"Commissione internazionale delle grandi dighe (ICOLD/CIGB)\", una carica mai ricoperta prima da uno svizzero.\nViene insignito del dottorato honoris causa dal politecnico di Losanna (1986) e dal politecnico di Milano (2004).\nDal 1989 al 2013 \u00e8 presidente della Lombardi SA, ingegneri consulenti di Minusio (CH) e dal 1989 al 2011 presidente del consiglio d'amministrazione della Lombardi Ingegneria Srl di Milano (IT).\nNel 2006 vince il concorso internazionale per progettare il tunnel ferroviario che collegher\u00e0 Africa e Europa attraverso lo stretto di Gibilterra. Il tunnel sar\u00e0 lungo all'incirca 40\u00a0km e collegher\u00e0 Tarifa (Spagna) a Tangeri (Marocco). Il \"Collegamento fisso attraverso lo Stretto di Gibilterra\", questo il nome esatto della futura opera, sar\u00e0 situato ad una profondit\u00e0 dai 300 ai 600 metri ed avr\u00e0 un costo minimo di 5 miliardi di euro. I lavori di costruzione non dovrebbero iniziare prima del 2025."}
{"id": "624397", "revid": "114454396", "url": "https://it.wikipedia.org/wiki?curid=624397", "title": "Paragone (rivista)", "text": "Paragone \u00e8 una rivista bimestrale di arti figurative e letteratura fondata da Roberto Longhi e Anna Banti nel 1950.\nStoria editoriale.\nLa rivista \u00e8 articolata in due serie ed \u00e8 divisa in fascicoli di letteratura e in fascicoli di arti figurative. Le copertine sono rispettivamente di colore verde e arancione. I fascicoli vengono pubblicati a mesi alterni per dodici mesi.\nLa rivista, che \u00e8 passata negli anni attraverso numerosi editori (cambiando i colori delle copertine, rispettivamente blu e rossa) \u00e8 poi tornata alla casa editrice Sansoni, riprendendo i colori originari. \u00c8 attualmente pubblicata da Mandragora.\nCurata da Longhi fino alla sua morte, avvenuta nel 1970, fu la serie artistica, mentre la serie letteraria era redatta da un comitato di Redazione formato in origine da Anna Banti, Attilio Bertolucci, Carlo Emilio Gadda, Piero Bigongiari e in seguito ancora dalla Banti, da Bertolucci, da Giulio Cattaneo, Guido Fink, Fausta Garavini, Cesare Garboli, Giuseppe Leonelli, Giovanni Raboni, Vittorio Sermonti.\nSul primo numero apparve la dichiarazione programmatica della rivista.\nLa rivista ha sempre affiancato ai testi del Novecento, saggi e testi di autori come Nievo, Baudelaire, De Sanctis, Leopardi, Mallarm\u00e9, Manzoni, Ariosto, Petrarca, pur mantenendo una spiccata preferenza per la letteratura contemporanea.\nLa prima serie si \u00e8 chiusa dopo 37 anni, con il numero 442, nel 1986. La seconda con il numero 602.\nI fascicoli di Letteratura dal 1992 sono usciti doppi con cadenza quadrimestrale, e dal 1999 escono tripli con cadenza semestrale. \nLa redazione \u00e8 attualmente formata da Giorgio Amitrano, Alessandro Duranti, Fausta Garavini, Nicola Gardini, Massimo Onofri, Francesco Rognoni, Franco Zabagli.\nLa struttura dell'attuale rivista presenta saggi critici, racconti e poesie, un inserto centrale monografico dedicato ad un autore o a un tema, una sezione intitolata \"Giornale\" (che sostituisce l'iniziale \"Antologia\") e una di \"Appunti\" che non sono recensioni ma interventi personali a partire da uno spunto che pu\u00f2 anche essere (ma non \u00e8 necessariamente) un libro."}
{"id": "624399", "revid": "1501558", "url": "https://it.wikipedia.org/wiki?curid=624399", "title": "Kim Stanley Robinson", "text": "\u00c8 noto soprattutto per la sua trilogia di Marte (\"Il rosso di Marte\", \"Il verde di Marte\" e \"Il blu di Marte\", 1993-1996), e presenta nelle proprie opere apocalittici scenari futuri.\nHa ricevuto vari riconoscimenti per le sue opere, tra cui il Premio John Wood Campbell Memorial, il Premio Hugo, il Premio Locus e il Premio World Fantasy. Nel 2011 \u00e8 stato nominato Muir Environmental Fellow dal John Muir College, University College San Diego.\nBiografia.\nKim Stanley Robinson \u00e8 nato nel 1952 a Waukegan, Illinois, ma \u00e8 cresciuto nella California del Sud. Nel 1974 ha ottenuto un BA in letteratura dall'University of California, San Diego. Nel 1975 ha ottenuto un Master's degree in Inglese dall'Universit\u00e0 di Boston. Quindi nel 1982, ha ottenuto un Ph.D. in Inglese University of California, San Diego con una tesi di dottorato dal titolo \"The Novels of Philip K. Dick\", pubblicata nel 1984.\nNel 1982 ha sposato Lisa Howland Nowell, una chimica ambientale, da cui ha avuto due figli. Robinson ha abitato presso Washington, poi in California; durante gli anni ottanta ha risieduto in Svizzera. Vive a Davis (California).\nRobinson si descrive come un escursionista ma non un alpinista, sebbene le scalate appaiano in diversi suoi romanzi, principalmente in \"Antarctica\", nella Trilogia di Marte, in \"Marte Verde\" (\"Green Mars\", un racconto presente in \"The Martians\"), \"Forty Signs of Rain\" ed \"Escape from Kathmandu\".\nOpere principali.\nIcehenge.\nIcehenge (1985), bench\u00e9 pubblicato quasi 10 anni prima della Trilogia di Marte e ambientato in un futuro diverso, anticipa molti temi che saranno caratterizzanti dell'opera principale di Robinson; tra questi possiamo citare la rivoluzione per l'indipendenza di Marte, il passaggio nella narrazione da un personaggio all'altro, e soprattutto l'estrema longevit\u00e0 data da trattamenti medici, con i conseguenti problemi di memoria e cambiamenti della personalit\u00e0.\nTrilogia delle \"Tre Californie\".\nQuesta trilogia \u00e8 anche nota come Trilogia di Orange County. I libri che la compongono sono \"La costa dei barbari\" (1984), \"Costa delle palme\" (1988) e \"Pacific Edge\" (1988). Non \u00e8 una trilogia nel senso tradizionale del termine; i tre libri non raccontano una singola storia, ma piuttosto rappresentano ognuno una particolare versione futura della California.\n\"La costa dei barbari\" racconta di una California in lotta per tornare alla civilt\u00e0 dopo essere stata devastata, insieme al resto dell'America, da una guerra nucleare. \n\"Costa delle palme\" presenta una California super-industrializzata sempre pi\u00f9 ossessionata e dipendente dalla tecnologia, e divisa dalla lotta tra fabbricanti di armi e terroristi. \n\"Pacific Edge\", tuttora inedito in Italia, racconta una California in cui pratiche ecologiche e sostenibili sono divenute la norma e le cicatrici del passato stanno lentamente venendo curate.\nSebbene inizialmente possano sembrare tra loro scollegati ed indipendenti, i tre libri operano congiuntamente per presentare un'unica dichiarazione. Il primo mostra un'umanit\u00e0 azzoppata dalla mancanza di tecnologia, il secondo un'umanit\u00e0 sommersa e quasi completamente disumanizzata da troppa tecnologia (assieme ai concomitanti danni ambientali), e il terzo un compromesso realizzabile e vivibile tra i due precedenti estremi. Sebbene il terzo libro sia un romanzo utopico, in esso esiste ancora conflitto, tristezza e tragedia. Tutte le storie contengono un personaggio comune, la cui situazione serve a porre le tre alternative in prospettiva.\nTrilogia marziana.\nQuesta trilogia rappresenta l'opera pi\u00f9 nota di Robinson; in cui si narra della trasformazione di Marte in pianeta abitabile e le conseguenze umane, sociali e politiche di tale epocale trasformazione. I tre volumi che compongono l'opera sono \"Il rosso di Marte\", \"Il verde di Marte\" e \"Il blu di Marte\" (\"Red Mars\", \"Green Mars\" e \"Blue Mars\"), i cui titoli rappresentano i cambiamenti cui il pianeta \u00e8 sottoposto nel corso della serie.\nLa storia inizia con la partenza dalla Terra dei primi coloni nel 2027 e copre i successivi 200 anni di storia futura.\nAlla conclusione della storia Marte \u00e8 un mondo terraformato e pesantemente popolato, con una fiorente e complessa dimensione politica e sociale.\nLe storie delle vite di molti personaggi diversi sono intrecciate insieme in questa trilogia. Scienza, sociologia, economia e politica sono trattati con molti particolari, evolvendosi nel corso della storia. La fascinazione di Robinson con scienza e tecnologia \u00e8 chiara, sebbene venga bilanciata con una forte traccia di umanit\u00e0. Gli interessi personali di Robinson, inclusi la sostenibilit\u00e0 ecologica, dimorfismo sessuale, e il metodo scientifico, sono molto evidenti nel corso dell'opera.\n\"The Martians\".\nPresentato come accompagnamento alla trilogia, \"The Martians\" (1999) \u00e8 una collezione di storie brevi che riguardano molti degli stessi personaggi ed ambientazioni introdotti nella Trilogia di Marte. Alcune storie accadono prima, durante o al posto (storia alternativa) di eventi narrati nella trilogia; alcuni sono approfondimenti di personaggi esistenti, altri ne introducono di nuovi. Comprende inoltre la Costituzione di Marte e poesie \"scritte\" da cittadini marziani. \u00c8 uscito in Italia con il nome \"I Marziani\" nel 2020 sotto la Fanucci Editore.\nAntarctica.\n\"Antarctica\" (1997), bench\u00e9 ambientato in un contesto diverso, riprende molte delle idee che avevano caratterizzato la Trilogia di Marte.\n\u00c8 ambientato nell'omonimo continente di ghiaccio, molto pi\u00f9 vicino ai giorni nostri, ma richiama alla mente molti degli stessi temi, trattando di scienziati in un ambiente isolato, e dell'effetto che questo ha sulle loro personalit\u00e0 e sulle loro relazioni interpersonali.\nCome in tutte le pi\u00f9 recenti opere di Robinson, la sostenibilit\u00e0 ambientale \u00e8 uno dei temi fondamentali di \"Antarctica\". Larga parte dell'azione nel libro \u00e8 catalizzata dall'imminente scadere del Trattato Antartico, e dalla conseguente minaccia di invasione e saccheggio del pressoch\u00e9 incontaminato ambiente antartico da parte di multinazionali ed altri interessi economici ed industriali.\nGli anni del riso e del sale.\n\"Gli anni del riso e del sale\" (2002) \u00e8 un'opera di storia alternativa ambientata in una realt\u00e0 in cui la Peste Nera ha eliminato circa il 99% della popolazione europea (invece del 30% circa stimato nella storia reale).\nEliminando cos\u00ec di fatto qualsiasi contributo europeo e cristiano dagli eventi storici successivi al 1348, la storia mondiale viene ad essere influenzata in maniera preponderante dalla cultura islamica, cinese ed indiana, ci\u00f2 sia da un punto di vista politico/militare/economico che culturale e filosofico.\nLa storia copre circa 700 anni, narrati attraverso l'artificio letterario di successive reincarnazioni dello stesso piccolo gruppo di personaggi, reincarnazioni che portano i protagonisti nello svolgersi della trama ad appartenere a diversi gruppi etnici, diverse classi sociali a cambiare appartenenza sessuale e, in un caso particolare, anche a cambiare specie.\nTra i temi principali dell'opera figurano quelli della responsabilit\u00e0 degli scienziati e quelli dello scontro/integrazione tra culture diverse.\nSerie della Scienza nella Capitale.\nLa serie della \"Scienza nella Capitale\" comprende tre romanzi inediti in Italia: \"Forty Signs of Rain\" (2004), \"Fifty Degrees Below\" (2005), e \"Sixty Days and Counting\" (2007). Questa serie esplora le conseguenze del riscaldamento globale, sia al livello planetario che a come colpisce i personaggi principali - diversi dipendenti della National Science Foundation e persone a loro vicine.\nUn tema ricorrente \u00e8 quello della filosofia buddhista, che nella serie \u00e8 rappresentata dagli appartenenti all'ambasciata di Khembalung, un micro-stato Buddhista fittizio posto su di un'isola del delta del fiume Gange. \nLa loro nazione \u00e8 minacciata dal crescente livello dei mari, e le reazioni a questo fatto degli abitanti di Khembalung vengono comparate a quelle statunitensi, pi\u00f9 precisamente a quelle dei politici di Washington, alla luce delle differenze filosofiche e politiche dei due popoli.\n\"Fifty Degrees Below\" racconta che sulla Terra sta per abbattersi un cataclisma senza pari. 12000 anni fa, ovvero l'ultima volta che un evento del genere si \u00e8 verificato, il risultato era stata un'era glaciale conosciuta con il nome di \"Younger Dryas\", in cui l'Inghilterra, la maggior parte dell'Europa settentrionale e la met\u00e0 orientale dell'America settentrionale \u00e8 finita sotto una distesa di ghiaccio e neve. Tale cataclisma \u00e8 causato dallo scioglimento dei ghiacciai della Groenlandia.\nRacconti brevi.\nRobinson ha pubblicato i suoi due primi racconti nella raccolta di antologie \"Orbit\" N\u00b018 nel 1976. La maggior parte dei suoi racconti brevi sono raccolti nelle antologie \"The Planet on the Table\" (1986), \"Remaking History\" (1991), e \"Vinland the Dream\" (2001). \nQuattro racconti umoristici basati sulle avventure in Nepal di due scalatori americani sono raccolti in \"Escape from Kathmandu\" (1989). \"The Martians\" (1999), precedentemente trattato, raccoglie racconti che analizzano e approfondiscono vari aspetti del mondo della \"Trilogia di Marte\". Nell'Agosto del 2010, l'editore \"Night Shade Books\" ha pubblicato una selezione di diversi racconti di Robinson intitolata \"The Best of Kim Stanley Robinson.\"\nTemi principali.\nNatura e cultura.\nL'artista Americano Sheldon Brown descrive i romanzi di Robinson come mezzi per esplorare la maniera con cui natura e cultura si modellano vicendevolmente: la trilogia \"The Southern California\" su possibili futuri alternativi della California; come Washington DC subisce l'impatto del cambiamento climatico nella serie \"Science in the Capitol\"; oppure Marte come controfigura della Terra nella \"Trilogia Marziana\" per esaminare le possibilit\u00e0 di modifiche su una scala globale, sia delle condizioni ambientali (terraformazione) che sociali ed economiche.\nSostenibilit\u00e0 ecologica.\nPraticamente tutte le opere di Robinson hanno una componente ecologica; la sostenibilit\u00e0 \u00e8 da annoverarsi tra i suoi temi principali. (Un forte competitore al titolo di tema principale delle opere di Robinson sarebbe il processo di nascita di un'utopia plausibile e le sue caratteristiche.) La trilogia di \"Orange County\" (o delle Tre Californie) riguarda la maniera in cui il Tecnologico si rapporta al Naturale, evidenziando l'importanza di mantenere un equilibrio tra i due. Nella \"Trilogia di Marte\", una delle principali divisioni all'interno della popolazione di Marte \u00e8 basata su opinioni contrastanti riguardanti prima la proposta e successivamente i metodi di procedere alla terraformazione del Pianeta Rosso; viene aspramente dibattuto se l'apparentemente inutile territorio marziano, arido, sterile, privo di vita, abbia o meno un valore ecologico o spirituale intrinseco, e se di conseguenza meriti o no il trattamento rispettoso che si deve (o dovrebbe) mantenere nei confronti di un'ecosfera vivente come la Terra. \"Forty Signs of Rain\" \u00e8 a tematica integralmente ecologica, essendo il suo argomento principale il riscaldamento globale.\nEconomia e giustizia sociale.\nNelle sue opere Robinson spesso esplora alternative al moderno capitalismo. Nella \"Trilogia di Marte\" viene sostenuto che il capitalismo \u00e8 un feudalesimo aggiornato, che in futuro potrebbe essere sostituito da un sistema economico pi\u00f9 democratico.\nLa propriet\u00e0 dei lavoratori e le societ\u00e0 cooperative occupano un posto importante ne \"Il verde di Marte\" e in \"Il blu di Marte\" quali sostituti delle tradizionali corporazioni.\nLa trilogia di \"Orange County\" esplora simili tematiche; \"Pacific Edge\" comprende l'idea di attaccare le fondamenta legali alla base del dominio capitalista per promuovere un'uguaglianza sociale.\nNei suoi libri Robinson frequentemente ritrae i suoi personaggi in lotta per preservare e migliorare il mondo che li circonda in un ambiente caratterizzato da individualismo e imprenditorialismo, spesso affrontando l'autoritarismo politico ed economico del potere capitalista in azione in questo ambiente. Robinson \u00e8 stato descritto come anti-capitalista, e le sue opere spesso presentano una forma di capitalismo di frontiera, che promuove ideali simili a quelli dell'anarco-sindacalismo e di sistemi socialisti, e fronteggiato da un capitalismo predatorio che rappresenta gli avidi interessi di compagnie multinazionali.\nIn particolare la sua Costituzione Marziana si basa su ideali socialdemocratici esplicitamente enfatizzando un elemento di partecipazione comunitaria nella vita politica ed economica, mentre una costante minaccia alla socialdemocrazia \u00e8 rappresentata dalle corporazioni transnazionali, le cui caratteristiche sono simili a quelle predette da economisti socialisti quali Edward Lawrence Wheelwright e Karl Marx.\nI lavori di Robinson spesso rappresentano i mondi di domani in una maniera simile alla miticizzata Frontiera Ovest Americana (il Selvaggio West), mostrando una sorta di affettuoso rimpianto per la libert\u00e0 e le avversit\u00e0 della frontiera, intesa come seconda possibilit\u00e0 di costruire un mondo migliore e pi\u00f9 giusto, lasciandosi alle spalle gli errori e le costrizioni del passato.\nI temi ambientalistici, economici e sociali nelle opere di Robinson si pongono in marcato contrasto rispetto alle correnti di orientamento ideologico di destra-liberale che caratterizzano larga parte della moderna letteratura di fantascienza (Robert A. Heinlein, Poul Anderson, Larry Niven, e Jerry Pournelle essendo esempi principali di questa tendenza), e i suoi libri sono considerati ad oggi il tentativo di maggior successo nel diffondere tra il vasto pubblico una visione utopica improntata a principi liberali di sinistra e anti-capitalista, successivo alla pubblicazione nel 1974 del romanzo I reietti dell'altro pianeta di Ursula K. Le Guin.\nScienziati come cittadini.\nNelle opere di Robinson spesso gli scienziati vengono descritti come eroi. Sono rappresentati in una maniera ordinaria, banale, rispetto alla comune rappresentazione eroica degli scienziati nei romanzi di fantascienza; piuttosto che essere avventurieri o uomini d'azione, gli scienziati di Robinson assumono un'importanza critica mediante scoperte scientifiche, collaborazione con altri scienziati, gruppi di pressione politica, e divenendo essi stessi figure pubbliche.\nLa \"Trilogia di Marte\" e \"Gli anni del riso e del sale\" propongono estesamente l'idea che gli scienziati debbano farsi carico della responsabilit\u00e0 di garantire l'uso responsabile delle loro scoperte ed invenzioni, e di impegnarsi in uno sforzo educativo per far s\u00ec che il vasto pubblico possa comprendere la natura e le conseguenze di queste scoperte.\nGli scienziati di Robinson spesso si dimostrano le persone pi\u00f9 adatte a dirigere le politiche relative a questioni ambientali e tecnologiche, riguardo alle quali politici ed industriali spesso sono completamente ignoranti.\nPremi.\nI romanzi di Robinson hanno vinto dodici premi assegnati alle opere di fantascienza, e sono stati tra le opere finaliste ai premi in ventinove occasioni.\nRobinson ha vinto il Premio Hugo per il miglior romanzo con \"Il verde di Marte\" (\"Green Mars\", 1994) e \"Il blu di Marte\" (\"Blue Mars\", 1997); il Premio Nebula per il miglior romanzo con \"Red Mars\" (1993) e \"2312\" (2012); il Premio Nebula per il miglior romanzo breve con \"The Blind Geometer\" (1986); il Premio World Fantasy con \"Black Air\" (1983); un Premio John Wood Campbell Memorial per il miglior romanzo di fantascienza con \"Pacific Edge\" (1991); e un Premio Locus per \"La costa dei barbari\" (1985), \"A Short, Sharp Shock\" (1991), \"Il verde di Marte\" (1994), \"Il blu du Marte\" (1997), \"The Martians\" (2000), e \"Gli anni del riso e del sale\" (2003); il Premio Alex con \"Antarctica\" (1999)."}
{"id": "624401", "revid": "729019", "url": "https://it.wikipedia.org/wiki?curid=624401", "title": "Mars Polar Lander", "text": "Il Mars Polar Lander (originariamente chiamato Mars Surveyor Lander '98) fa parte di una coppia di sonde del Programma Mars Surveyor, assieme al \"Mars Climate Orbiter\" (originariamente chiamato Mars Surveyor Orbiter '98). La missione delle due sonde era di studiare la meteorologia, il clima e le quantit\u00e0 di acqua e di anidride carbonica del pianeta Marte. Lo scopo era di comprendere le riserve, il comportamento e il ruolo atmosferico delle sostanze volatili e cercare le prove di cambiamenti climatici a lungo termine.\nLe comunicazioni con il Mars Polar Lander si persero prima del suo ingresso nell'atmosfera marziana.\nObiettivi scientifici.\nIl \"Mars Polar Lander\" avrebbe dovuto atterrare in un terreno stratificato nella zona polare, a meno di 1000\u00a0km dal polo sud, vicino al confine con la calotta polare di anidride carbonica nella tarda primavera marziana. Il terreno sembra essere composto di strati alternati di ghiaccio pulito e sporco di polvere, e pu\u00f2 rappresentare una registrazione di lungo periodo del clima, ed un importante deposito di materiale volatile. La missione prevedeva come obiettivi scientifici primari:\nQuesti obiettivi sarebbero stati raggiunti con l'uso di vari strumenti scientifici, tra cui il modulo Mars Volatiles and Climate Surveyor (MVACS) che includeva un braccio robotico con camera, una camera stereo, uno strumento meteorologico e un analizzatore di gas. Inoltre il Mars Descent Imager (MARDI) avrebbe dovuto effettuare riprese dall'alto durante l'atterraggio dal momento di apertura del paracadute. L'agenzia spaziale russa forn\u00ec lo strumento LIDAR, in grado di misurare la polvere nell'atmosfera marziana. Un microfono in miniatura avrebbe anche dovuto registrare suoni. Sul lander erano anche presenti le due sonde Deep Space 2 che sarebbero state rilasciate per penetrare sotto la superficie marziana.\nSonda e sottosistemi.\nIl lander era alto 1,06 metri e largo circa 3,6 metri. La massa della sonda al momento del lancio era di circa 583\u00a0kg, compresi 64\u00a0kg di carburante, uno stadio da 82\u00a0kg, il peso dell'aeroshell e dello scudo termico di circa 140\u00a0kg e le due microsonde da 3,5\u00a0kg. I componenti elettronici sensibili alla temperatura, le batterie e il sistema di controllo termico erano contenute in un apposito alloggio regolato termicamente. Sopra la base erano montati il braccio robotico, la camera stereo, un'antenna UHF, il LIDAR, il MVACS, il braccio meteorologico e il disco dell'antenna a medio guadagno. Il dispositivo MARDI era inserito alla base del lander e i serbatoi di propellente erano fissati ai lati. Durante la navigazione il lander era racchiuso nell'aeroshell da 2,4\u00a0m di diametro e collegato allo stadio propulsivo.\nLa sonda era stabilizzata su tre assi durante la fase di navigazione attraverso l'uso di camere, sensori e dell'unita di misura inerziale (Inertial Measurement Unit). Erano presenti quattro moduli propulsori a idrazina, ciascuno contenente un propulsore (22 N) per le correzioni di traiettoria e un propulsore (4 N) per il controllo di assetto. I sistemi di discesa ed atterraggio consistevano di tre gruppi di quattro motori a idrazina (226 N), mentre le analisi e il controllo durante queste fasi erano supportati da un Radar Doppler e un sottosistema AACS. I serbatoi avevano una capacit\u00e0 totale di 64\u00a0kg e contenevano il propellente sia per i sistemi di navigazione che per quelli di discesa.\nLe comunicazioni tra la Terra e la sonda durante il viaggio verso Marte erano effettuate nella banda X attraverso due amplificatori a stato solido e una antenna fissa a medio guadagno montata nello stadio propulsivo supportata da una antenna per la sola ricezione a basso guadagno. Durante le operazioni sulla superficie la sonda avrebbe trasmesso e ricevuto dati al Mars Climate Orbiter (che avrebbe funzionato come ripetitore per il Terra) attraverso l'antenna UHF del lander.\nL'orbiter avrebbe sorvolato la posizione del lander da otto a dieci volte al giorno. Le comunicazioni in uplink verso la Terra erano fornite dall'antenna a medio guadagno.\nDurante la navigazione l'energia era fornita da due pannelli solari all'arseniuro di gallio collegati allo stadio propulsivo con superficie complessiva di 3,1\u00a0m, mentre sarebbero stati spiegati altri due pannelli solari di 2,9\u00a0m dopo l'atterraggio. L'energia era conservata in batterie NimH a 160 Ah per le operazioni durante i picchi di carico e il riscaldamento notturno.\nMissione.\nIl lander, con le due sonde \"Deep Space 2\", fu lanciato da un vettore Delta II 7425 Lite che lo mise in una orbita bassa di parcheggio attorno alla Terra. Il terzo stadio si accese per 88 secondi alle 20:57 UT del 3 gennaio 1999 per inserire la sonda nella traiettoria di trasferimento verso Marte e si separ\u00f2 alle 21:03 UT. Alcune manovre per la correzione della traiettoria vennero effettuate il 21 gennaio, il 15 marzo, il 1\u00ba settembre, il 30 ottobre e il 30 novembre 1999.\nIl \"Mars Polar Lander\" raggiunse Marte il 3 dicembre 1999 dopo un viaggio di 11 mesi. Venne effettuata un'ultima sessione di tracciamento alle 12:45 per verificare se era necessaria una correzione finale di traiettoria e fu effettuato un ultimo contatto per recuperare i dati sullo stato del sistema di propulsione tra le 19:45 UT e le 20:00 UT. Il propulsore si sarebbe acceso per 80 secondi alle 20:04 UT, 6 minuti prima dell'ingresso nell'atmosfera, per orientare la sonda nella posizione di ingresso. Alle 20:05 UT si sarebbe staccato lo stadio di navigazione e 18 secondi dopo sarebbero state lanciate le microsonde verso l'atmosfera marziana. Il lander sarebbe entrato nell'atmosfera ad una velocit\u00e0 di 6,8\u00a0km/s alle 20:10 UT circa, ma a causa della perdita di comunicazioni non si conosce esattamente se tutte queste operazioni vennero effettivamente eseguite e se avvennero le seguenti fasi della discesa.\nLa decelerazione iniziale sarebbe stata una semplice aerofrenata con lo scudo termico di 2,4\u00a0m. L'unit\u00e0 di misura inerziale (IMU) avrebbe stimato la velocit\u00e0 durante l'ingresso e la discesa e i propulsori avrebbero dovuto mantenere il lander allineato. Il paracadute si sarebbe aperto ad una altezza di 7,3\u00a0km e ad una velocit\u00e0 di 500\u00a0m/s assieme al distacco dello scudo termico. Poco prima del distacco si sarebbe accesa la camera di discesa MARDI. In seguito sarebbe stato espulso il paracadute e si sarebbero accesi i propulsori di discesa, sotto il controllo dei sistemi della sonda e del Radar Doppler. Ad una altezza di 1,4\u00a0km e ad una velocit\u00e0 di 80\u00a0m/s si sarebbe separato il backshell e i motori avrebbero rallentato la discesa e reso il percorso di volo verticale.\nLa fase finale sarebbe dovuta iniziare ad una altezza di 12 metri e ad una velocit\u00e0 di 2,4\u00a0m/s, con lo spegnimento dei motori non appena la sonda avesse toccato il suolo. L'orientamento del lander era controllato dai sottosistemi AACS per massimizzare l'efficienza dei pannelli solari e minimizzare l'ostruzione dell'antenna a medio guadagno. Il lander avrebbe dovuto toccare il suolo alle 20:15 UT nella tarda stagione primaverile, durante la quale nel sito di atterraggio il Sole \u00e8 sempre sopra l'orizzonte.\nDopo l'atterraggio si sarebbero spiegati i pannelli solari e si sarebbe dovuto ricevere il primo messaggio alle 20:39 UT, ma non fu mai ricevuto. La sessione di comunicazioni aveva una durata prevista di 45 minuti e successivamente il lander avrebbe ricaricato le batterie per 6 ore. Il 4 dicembre alle 04:30 UT sarebbe iniziata una sessione di comunicazioni di circa 2 ore, dove sarebbero state inviate le immagini dal MARDI, ma non venne ricevuta alcuna trasmissione. Il 4 dicembre era prevista la trasmissione dei suoni dal Mars Microphone e il primo scavo con il braccio robotico il 7 dicembre. Gli esperimenti scientifici avrebbero avuto luogo durante i 90 giorni della missione primaria, con una possibile estensione della durata delle operazioni a seconda delle performance del lander.\nPerdita del lander.\nL'ultima telemetria del \"Mars Polar Lander\" venne inviata appena prima dell'ingresso nell'atmosfera il 3 dicembre 1999. Nessun altro segnale venne ricevuto, e la perdita di comunicazioni ha cause sconosciute.\nIn base alle indagini che seguirono, la causa del fallimento pi\u00f9 probabile \u00e8 un errore del software che identific\u00f2 erroneamente la vibrazione dovuta al dispiegamento delle \"zampe\" del lander come l'impatto con il suolo marziano, spegnendo i motori di discesa quando era a 40 metri di altezza (invece che al suolo).\nTra la fine del 1999 e l'inizio del 2000 vennero effettuate delle ricerche dei resti della sonda utilizzando le immagini inviate dal \"Mars Global Surveyor\". Questi tentativi non ebbero successo, e un riesame delle fotografie nel 2005 pubblicato nel numero di luglio di \"Sky and Telescope\" sembrava aver portato all'identificazione di alcuni resti, ma ulteriori immagini ad alta risoluzione riprese successivamente smentirono l'identificazione. Attualmente il \"Mars Polar Lander\" non \u00e8 ancora stato trovato, e si spera che le camere ad alta risoluzione della sonda \"Mars Reconnaissance Orbiter\", attualmente in orbita marziana, riescano a trovare i resti della sonda.\nIl lander \"Phoenix\" dovrebbe utilizzare alcuni strumenti derivati da quelli del Mars Polar Lander."}
{"id": "624404", "revid": "110157", "url": "https://it.wikipedia.org/wiki?curid=624404", "title": "Cinta Larga", "text": "I Cinta Larga sono un gruppo etnico del Brasile con una popolazione stimata in 1.567 individui nel 2010 (Funasa). Il nome deriva dal fatto che i membri di questo gruppo sono soliti portare una sorta di cintura fatta di corteccia intorno alla vita. Il nome fu inventato dalla popolazione del luogo e adottato poi dalla Funda\u00e7\u00e3o Nacional do \u00cdndio.\nLingua.\nParlano la lingua Cinta Larga che appartiene alla famiglia linguistica Monde, una lingua che condividono, con lievi variazioni, con i loro vicini Gavi\u00e3o, Suru\u00ed e Zor\u00f3.\nInsediamenti.\nVivono negli stati brasiliani di Mato Grosso e Rond\u00f4nia. In particolare, sono stanziati sulla riva sinistra del fiume Juruena, nei pressi del fiume Vermelho, fino alle sorgenti del fiume Juina Mirim, dalle sorgenti del fiume Aripuan\u00e3 fino alla cascata di Dardanelos; sui fiumi Marques Tenente e Cardoso Capit\u00e3o e nelle zone dei fiumi Eugenia, Amarelo, Amarelinho, Guariba, Branco do Aripuan\u00e3 e Roosevelt. I territori indigeni che occupano, tutti omologati ufficialmente e comprendenti un'area di circa 2,7 milioni di ettari, sono il Roosevelt, la Serra Morena e il Parque Aripuan\u00e3.\nLe comunit\u00e0 sono distribuite in vari villaggi che si dividono in:\nGruppi.\nSembrano non avere auto-designazione o etnonimo. Infatti, i gruppi indigeni chiamati \"Cinta Larga\" si possono distinguere in tre sottogruppi che hanno occupato (prima del contatto con il FUNAI) territori esclusivi: i Kaba (senza suddivisioni), i Kakinada (con alcune suddivisioni) e i Mam (con varie suddivisioni: Dal Poz, 1991).\nStoria.\nNel 1969 il numero totale di Cinta Larga fu stimato in circa 2.500 persone; nel 1981 la popolazione scese a circa 500 individui. Da quel momento la popolazione ha ripreso la sua crescita, raggiungendo circa 1.300 persone nel 2001.\nFin dal 1920, la trib\u00f9 \u00e8 spesso entrata in conflitto violento con i cercatori di gomma naturale, oro o diamanti e i taglialegna che cercavano di entrare nella regione. Nel 1960, i conflitti culminarono nel cosiddetto \"Massacro dell'11\u00ba parallelo\" (\"Massacre do Paralelo 11\") in cui i cercatori di gomma uccisero molti membri dei Cinta Larga."}
{"id": "624411", "revid": "599013", "url": "https://it.wikipedia.org/wiki?curid=624411", "title": "Kulina", "text": "I Kulina (o anche Culina) sono un gruppo etnico del Brasile e del Per\u00f9 che ha una popolazione stimata in circa 4.000 individui (anni 2006 e 2007). Parlano la lingua Culina (codice ISO 639: CUL) e sono principalmente di fede animista.\nLingua.\nLa lingua Kulina appartiene alla famiglia delle lingue Arawan e, fino all'arrivo dei bianchi, sono stati uno dei gruppi pi\u00f9 numerosi nello stato di Acre e nel sud del Rio delle Amazzoni. La loro auto-designazione \u00e8 \"madija\" (pronunciata madirr\u00e1) che significa \"coloro che sono persone\", mentre i bianchi sono chiamati genericamente con il termine \"Caria\".\nInsediamenti.\nVivono negli stati brasiliani dell'Amazonas e dell'Acre (fiumi Juru\u00e1 e Purus) e in Per\u00f9.\nStoria.\nCi sono poche informazioni sulla storia di questo gruppo, soprattutto nel periodo prima della fine del XIX secolo. Fino a quel momento gli unici a entrare nella zona abitata dai Culina erano prevalentemente esploratori, studiosi di piante e cacciatori occasionali che non avevano alcun interesse nello studio dell'etnia. Alcuni di questi esploratori intrapresero anche relazioni commerciali con i nativi scambiando tartarughe, spezie, oli vegetali, legno di qualit\u00e0 e semi di cacao, in cambio di utensili, vestiti, ami da pesca e altri prodotti industriali. Alla fine del XIX secolo furono poi frequenti le incursioni dei \"caucheiros\" peruviani (raccoglitori di caucci\u00f9); ci\u00f2 spinse i Culina a migrare verso le parti superiori dei fiumi Purus e Juru\u00e1.\nSolo nel 1984 fu stabilita la delimitazione della \"Terra Ind\u00edgena Alto Purus\", cui ha fatto seguito l'interdizione dell'area da parte del FUNAI il 31 luglio 1987 e il definitivo insediamento protetto da parte dei Culina."}
{"id": "624412", "revid": "1310927", "url": "https://it.wikipedia.org/wiki?curid=624412", "title": "Gabriel Pe\u00f1alba", "text": "Carriera.\nEsordisce nella Primera Divisi\u00f3n argentina nel 2005, con la maglia del Quilmes. \nNel luglio 2006 si trasferisce al Cagliari militante in Serie A, dove colleziona appena 3 presenze durante la stagione 2006-2007. \nNell'estate del 2007 passa all'Argentinos Juniors con cui rimane fino al 2009.\nNell'estate del 2009 viene acquistato dal Lorient, militante nella Ligue 1 francese.\nNell'estate del 2010 viene ceduto in prestito all'Estudiantes, con cui vince il torneo di Apertura 2010. Nell'estate 2011 torna al Lorient e nel gennaio 2012 dopo aver rescisso il contratto con il club francese ritorna all'Argentinos Juniors.\nNel gennaio 2013 si trasferisce al Tigre."}
{"id": "624415", "revid": "599013", "url": "https://it.wikipedia.org/wiki?curid=624415", "title": "Deni (popolo)", "text": "I deni (o anche dani) sono un gruppo etnico del Brasile che ha una popolazione stimata in circa 1.254 individui (2010). Parlano la lingua deni (D:Inauini-DAN01) e sono principalmente di fede animista.\nInsediamenti.\nVivono nello stato brasiliano dell'Amazonas nella regione del bacino che separa i fiumi Juru\u00e1 e Purus, nei comuni di Itamarati, L\u00e1brea e Tapau\u00e1. Sono correlati ai Jamamadi, con cui spesso sono confusi.\nStoria.\nCome gli altri popoli stanziati nella regione dei fiumi Juru\u00e1 e Purus, anche i deni hanno sofferto, durante i primi decenni del XX secolo, dell'avanzata dei raccoglitori di caucci\u00f9 e dello sfruttamento schiavistico da parte di questi. Ci\u00f2 port\u00f2 a numerose dispute territoriali. Solo dopo molte richieste ufficiali da parte di ONG nel 2003 i deni hanno ottenuto la demarcazione di un loro territorio sebbene i problemi derivanti dalle invasioni di pescatori ed estrattori di legname continuino ancora oggi"}
{"id": "624416", "revid": "1448629", "url": "https://it.wikipedia.org/wiki?curid=624416", "title": "Dani", "text": ""}
{"id": "624424", "revid": "339392", "url": "https://it.wikipedia.org/wiki?curid=624424", "title": "Ferrovia Mesolcinese", "text": ""}
{"id": "624426", "revid": "122791747", "url": "https://it.wikipedia.org/wiki?curid=624426", "title": "Ghazi I d'Iraq", "text": "Biografia.\nInfanzia.\nDi stirpe hascemita, dal momento che Gh\u0101z\u012b era il figlio maggiore del re Fay\u1e63al I (il quale ebbe da \u1e24uzayma bint N\u0101\u1e63ir b. \u02bfAl\u012b un altro figlio, Muhammad, e tre figlie: Rajha, \u02bfAzza, Rafa\u02bfa), gli fu affidato l'incarico di prendersi cura del nonno, al-\u1e24usayn ibn \u02bfAl\u012b - il grande sceriffo della Mecca che aveva proclamato nel corso della prima guerra mondiale la rivolta araba - mentre suo padre era impegnato nelle sue attivit\u00e0 e nei suoi viaggi. A differenza del padre, considerato un uomo di mondo, egli crebbe isolato rispetto ai suoi fratelli e senza esperienza negli affari internazionali. Lasci\u00f2 l'Arabia per la Giordania col resto della famiglia nel 1924 dopo la disfatta ad opera delle forze del sultano del Najd \u02bfAbd al-\u02bfAz\u012bz ibn Sa\u02bf\u016bd, raggiunse Baghdad quello stesso anno e fu nominato \"wali l-'ahd\" (principe ereditario).\nEsperienza di volo.\nA sedici anni, Gh\u0101z\u012b fu portato a bordo per il suo primo volo in aeroplano dall'avventuriero statunitense Richard Halliburton e dal pilota Moye Stephens; secondo la testimonianza di Halliburton, atterrarono in quella che un tempo era stata l'antica fastosa capitale del califfato abbaside di Samarra e fecero un piccolo spuntino sulla sommit\u00e0 del famoso minareto a spirale della Malwiyya. L'intendente del re aveva preparato un canestro per loro e i tre consumarono il pasto a base di pollo arrosto, olive, mele, pesche, meloni e vino. A ci\u00f2 s'aggiunse un piatto di riso, montone al curry, pane azzimo e uva acquistata da funzionari della cittadina.\nUna descrizione dell'esperienza aerea del giovane principe Gh\u0101z\u012b pu\u00f2 essere letta in \"The Flying Carpet\" di Richard Halliburton.\nRe d'Iraq.\nL'8 settembre 1933 re Fay\u1e63al I mor\u00ec e Gh\u0101z\u012b fu incoronato come Gh\u0101z\u012b I. Lo stesso giorno Gh\u0101z\u012b fu nominato ammiraglio della flotta della Marina reale irachena, feldmaresciallo dell'Esercito reale iracheno e maresciallo dell'Aeronautica militare irachena.\nConvinto nazionalista, contrario alle ingerenze della Gran Bretagna nel suo Paese, il regno di Gh\u0101z\u012b fu caratterizzato da tensioni fra i politici civili e le forze armate, che miravano ad assumere il controllo del governo, specie con le loro \"\u00e9lite\" che erano meglio note come il Quadrato d'oro.\nAppoggi\u00f2 nell'ottobre del 1936 il colpo di mano \"progressista\" del generale curdo Bakr \u1e62idq\u012b, comandante della I divisione, che rimpiazz\u00f2 il governo civile filo-britannico (i cui maggiori esponenti erano N\u016br\u012b al-Sa\u02bf\u012bd e Ja\u02bffar al-\u02bfAskar\u012b) con uno militare (in cui erano pi\u00f9 forti gli ideali nazionalistici e quelli del laicismo, gi\u00e0 espressi in patria dal presidente turco Atat\u00fcrk).\nQuesto fu il primo colpo di stato militare nella storia del moderno Iraq e nell'intero mondo arabo. Si disse che egli avesse simpatia per la Germania nazista e avanz\u00f2 rivendicazioni per il Kuwait, che egli voleva annettere come provincia all'Iraq in base ad antiche dispute risalenti alla divisione amministrativa vigente in periodo ottomano. A questo scopo egli apr\u00ec una sua propria stazione radio nel suo palazzo di al-Zuh\u016br in cui pot\u00e9 esprimere tali pretese con i nuovi strumenti di comunicazione di massa.\nUn anno pi\u00f9 tardi Gh\u0101z\u012b appoggi\u00f2 un nuovo \"golpe\", questa volta condotto dai quattro alti ufficiali che formavano il cosiddetto Quadrato d'oro, anch'essi fortemente caratterizzati da un acceso sentimento anti-britannico.\nMorte.\nMor\u00ec nel 1939 in un misterioso incidente che coinvolse la sua vettura sportiva che egli stesso guidava. Voci insistenti affermarono che era stato eliminato su disposizione di N\u016br\u012b al-Sa\u02bf\u012bd, \"longa manus\" della Gran Bretagna in Iraq. Suo figlio Fay\u1e63al, di appena quattro anni, gli succedette, sotto la tutela dello zio \u02bfAbd al-Il\u0101h, anch'egli di sicuri sentimenti filo-britannici."}
{"id": "624432", "revid": "599013", "url": "https://it.wikipedia.org/wiki?curid=624432", "title": "Trouble in Paradise", "text": ""}
{"id": "624433", "revid": "767487", "url": "https://it.wikipedia.org/wiki?curid=624433", "title": "Beniamino Bufano", "text": "\u00c8 conosciuto soprattutto per le sue opere in granito. La maggior parte di esse ha come soggetto animali.\nNato a San Fele, emigr\u00f2 con la sua famiglia negli Stati Uniti d'America all'et\u00e0 di tre anni. Pass\u00f2 la sua giovent\u00f9 nella citt\u00e0 di New York, fu educato da tutori privati e studi\u00f2 alla Art Student League dal 1913 al 1915.\nLa sua prima scultura a San Francisco fu per la 1915 Panama-Pacific International Exposition, a fianco di Dirk Van Erp.\nViaggi\u00f2 moltissimo prima di ritornare e fermarsi definitivamente nella San Francisco Bay Area. Insegn\u00f2 al San Francisco Institute of Art ma fu sollevato dall'incarico poich\u00e9 considerato troppo moderno; insegn\u00f2 inoltre al UC Bertkley, al Oakland's California College of Arts and Crafts.\nTra le sue maggiori opere la statua del leader cinese Sun Yat-sen esposta nell'area di Chinatown e la scultura alta 28 metri \"Peace\" nella zona costiera Timber Grove, nei pressi di Jenner, California.\nEsempi delle sue opere dalle loro dimensioni colossali si trovano nella zona di San Francisco Bay Area, o nel Maryland, dove nel campus della Johns Hopkins University di Baltimora c'\u00e8 il Bufano Sculpture Garden."}
{"id": "624434", "revid": "11497", "url": "https://it.wikipedia.org/wiki?curid=624434", "title": "Bottiglia molotov", "text": ""}
{"id": "624436", "revid": "486946", "url": "https://it.wikipedia.org/wiki?curid=624436", "title": "Re d'Iraq", "text": ""}
{"id": "624442", "revid": "729019", "url": "https://it.wikipedia.org/wiki?curid=624442", "title": "Messerschmitt Me 321", "text": "Il Messerschmitt Me 321 \"Gigant\" era un aliante da trasporto tattico sviluppato dall'azienda tedesca Messerschmitt AG nei primi anni quaranta.\nCapace di trasportare 130 soldati in tenuta d'assalto, oppure un singolo carro Panzer IV, venne utilizzato dalla Luftwaffe nel corso della seconda guerra mondiale.\nStoria del progetto.\nDurante la preparazione dell'invasione dell'Inghilterra nella seconda guerra mondiale, nota come operazione Leone marino (\"Unternehmen Seel\u00f6we\"), l'Alto Comando dell'Esercito tedesco (\"Oberkommando des Heeres\" - OKH) richiese un aliante da trasporto strategico in grado di contenere circa 130 soldati pienamente equipaggiati in quanto le navi (data la sproporzione tra la flotta britannica e quella tedesca) non erano in grado di assolvere pienamente tale compito. Inoltre, gli alianti cargo erano importanti per stabilire delle teste di ponte in brevissimo tempo. La cattura del Forte di Eben-Emael fu, per il comando germanico, la prova che gli alianti erano cruciali in tali scenari.\nIl Me 321, effettu\u00f2 il primo volo nel febbraio 1941 e risult\u00f2 essere cos\u00ec pesante che fu necessario utilizzare tre caccia Messerschmitt Bf 110 per trainarlo (la configurazione assunta in volo era detta \"Troikaschlepp\"), cosa che comportava uno spreco di aerei molto preziosi per il combattimento e molto pericolosa per la possibilit\u00e0 di incidenti in volo. Nel 1942 si prov\u00f2 a trainare l'aliante con un'apposita variante (la Z) dell'He 111.\nFu sperimentata una versione del Me 321 con 4 motori, che vol\u00f2 per la prima volta nell'aprile 1942, mostrando un rapporto peso/spinta insufficiente. Quindi fu sviluppata la variante Me 323 questa volta con sei motori da 895 kW, che risult\u00f2 il pi\u00f9 grande aereo basato a terra della seconda guerra mondiale."}
{"id": "624446", "revid": "729019", "url": "https://it.wikipedia.org/wiki?curid=624446", "title": "Deep Space 2", "text": "La missione Deep Space 2, che fa parte del programma NASA \"New Millennium\", venne lanciata nel 1999 ed era costituita da due mini sonde molto avanzate da inviare su Marte. Erano state progettate per essere i primi oggetti a penetrare sotto la superficie di un altro pianeta e furono le prime ad utilizzare solamente l'aeroshell per ridurre la velocit\u00e0 di impatto, senza fare uso di paracadute o motori.\nOgni sonda pesava circa 2.4\u00a0kg ed era incapsulata in un aeroshell protettivo. Esse giunsero su Marte a bordo della sonda Mars Polar Lander e vennero lanciate sul pianeta sopra la regione polare sud il 3 dicembre 1999. Attraversarono l'atmosfera marziana e giunsero al suolo ad una velocit\u00e0 di circa 644\u00a0km/h. Una volta impattate, il guscio era progettato per aprirsi e liberare le sonde, che avrebbero dovuto separasi in due parti. La parte inferiore, detta \"forebody\" sarebbe penetrata di circa 0,6 metri attraverso il terreno, mentre la parte superiore, detta \"aftbody\" sarebbe rimasta sulla superficie per trasmettere i dati alla sonda Mars Global Surveyor in orbita attorno a Marte, la quale avrebbe inviato i dati a Terra. Le due parti della sonda sarebbero rimaste in contatto attraverso un cavo dati.\nLe sonde raggiunsero Marte apparentemente senza incidenti, ma le comunicazioni non vennero mai stabilite dopo l'atterraggio. Non \u00e8 nota la causa del problema, anche se le indagini compiute in seguito suggerirono alcune ipotesi:"}
{"id": "624448", "revid": "767487", "url": "https://it.wikipedia.org/wiki?curid=624448", "title": "Junkers Jumo 210", "text": "Lo Junkers Jumo 210 era un motore aeronautico prodotto dall'azienda tedesca Junkers Flugzeug und Motorenwerke AG nel periodo precedente all'inizio della seconda guerra mondiale. Aveva una potenza di circa 650 CV nella versione pi\u00f9 comune, e poteva essere considerato per molti versi la controparte del Rolls-Royce Kestrel. Sebbene originariamente si intendeva utilizzarlo nella maggior parte degli aerei, i rapidi progressi in campo aeronautico relegarono il propulsore nella fascia bassa delle potenze erogate nei tardi anni trenta. La maggior parte dei progetti di aeromobili prevedevano l'impiego dei ben pi\u00f9 potenti Daimler-Benz DB 600, cos\u00ec il 210 venne prodotto solo per un breve periodo fino a quando Junkers non rispose con una propria soluzione: lo Junkers Jumo 211.\nStoria del progetto.\nLo sviluppo dello Jumo 210 inizi\u00f2 nel 1931 con il nome di L10. Questo era il primo vero progetto tedesco di un motore moderno: tre valvole per cilindro, una disposizione a V rovesciata, un sovralimentatore come equipaggiamento standard, e un blocco cilindri realizzato mediante fusione. Il 210 era insolito in quanto i cilindri erano lavorati a macchina in un unico blocco insieme ad un lato del carter, due di tali pezzi erano poi imbullonati insieme fianco a fianco a formare il motore. Le normali tecniche costruttive prevedevano l'uso di tre parti: due blocchi cilindri e un carter separato.\nIl L10 venne fatto girare per la prima volta sul banco per dei primi test statici il 22 ottobre 1932. Nel 1933 venne ridenominato ufficialmente dallo RLM (Ministero dell'Aria del Reich) che nella razionalizzazione dei nomi assegn\u00f2 alla Junkers Flugzeug und Motorenwerke AG il \"blocco 200\", cos\u00ec l'L10 divenne Jumo 210. L'approvazione venne raggiunta nel marzo del 1934, e il primo motore vol\u00f2 il 5 luglio 1934 su di un Junkers W 33. Il progetto inizialmente puntava ai 700\u00a0hp, ma i prototipi erogavano solamente 600\u00a0hp con grande disappunto dell'industria aeronautica. Ci\u00f2 nonostante la maggior parte dei progetti di aerei tedeschi erano basati sul 210, e ci\u00f2 spiega il motivo per il quale erano cos\u00ec piccoli a paragone degli sforzi analoghi degli altri paesi.\nLa produzione iniziale dello Jumo 210A da 610 CV inizi\u00f2 nel 1934. Questo modello fu rapidamente sostituito dai 210B e 210C (che differiva dal B solo nel passo dell'elica) da 635 CV. Entrambi aggiunsero un nuovo sovralimentatore per aumentare le prestazioni, insieme ad una valvola wastegate (di sfogo alla sovrapressione della turbina) tarata per evitare un eccesso di sovralimentazione (tecnicamente detto overboost). Il modello B aveva una trasmissione di 0,57 per alta velocit\u00e0, mentre il modello C aveva una trasmissione di 0,62 per velocit\u00e0 di rotazione meno elevate.\nQuesti modelli furono a loro volta rimpiazzati rispettivamente dai 210 D e 210E da 640 CV (470 kW), che avevano lo stesso passo del B/C. Un nuovo compressore a due stadi dette origine allo Jumo 210Da/Ea che erogava una maggiore potenza al decollo.\nLo Jumo 210G fu il primo motore al mondo ad iniezione diretta, e venne sviluppato dal dottor Lichte. Il sistema Jumo utilizzava una pompa a pistone posizionata dietro ognuno dei cilindri, azionata dall'albero motore. L'iniettore usava una semplice valvola di controllo per impedire che la pressione interna risalisse lungo il condotto di alimentazione, e la pompa era sincronizzata per iniettare al punto giusto durante il ciclo di aspirazione. L'inclusione del sistema di iniezione pare che abbia aumentato il rendimento al decollo di circa 50 CV, e per tale ragione divenne rapidamente una caratteristica di tutti i motori tedeschi. Il Jumo 210Ga aveva un diverso rapporto di sovralimentazione. La trasmissione all'elica era di 0,57.\nIl modello G divenne il sottotipo prodotto in maggiore quantit\u00e0 dello Jumo 210 e venne usato per equipaggiare i Bf 109, He 112, Bf 110, e Junkers Ju 87.\nVennero pianificati (ma mai costruiti) ulteriori sviluppi del motore chiamati Jumo 210F e 210H. Nel 1935 lo Jumo 210H venne usato per sviluppare il Jumo 211. Lo Jumo 210S era uno sviluppo speciale del DVL con particolari meccanismi di regolazione. La produzione dello Jumo 210 termin\u00f2 nel 1938."}
{"id": "624450", "revid": "287204", "url": "https://it.wikipedia.org/wiki?curid=624450", "title": "Daimler-Benz DB 600", "text": "Il Daimler-Benz DB 600 era un motore aeronautico V12 invertito con raffreddamento liquido costruito durante la seconda guerra mondiale dalla tedesca Daimler-Benz AG. Equipaggiava, tra gli altri, i Messerschmitt Bf 110 e gli Heinkel He 111.\nI pi\u00f9 recenti progetti di motori Daimler-Benz usati nella seconda guerra mondiale si basarano sui concetti anticipati in questo motore come, ad esempio, l'iniezione diretta (DB 601) e l'aumento della cilindrata nei DB 603 e DB 605."}
{"id": "624451", "revid": "1272592", "url": "https://it.wikipedia.org/wiki?curid=624451", "title": "Thermaltake", "text": "Thermaltake \u00e8 una societ\u00e0 fondata nel 1999 con sede Taipei (Taiwan) che fabbrica dispositivi di raffreddamento per PC, case per computer, alimentatori e altre periferiche.\nProdotti.\nI prodotti sono, in generale, studiati e sviluppati in modo da mantenere basse le temperature dell'hardware e, nel caso degli alimentatori, fornire una tensione costante sotto carichi relativamente alti; di conseguenza sono particolarmente adatti all'overclocking. Tuttavia i prodotti Thermaltake sono pi\u00f9 noti per il loro design vistoso e futuristico, quali ventole illuminate da LED, che per le reali caratteristiche tecniche. Di conseguenza sono apprezzati soprattutto dai \"modders\".\nTra i loro prodotti pi\u00f9 conosciuti ci sono i case \"Xaser\", \"Commander\", \"Tsunami\", \"Viking\", \"LanFire\", e \"Armor\"; gli accessori \"MediaLAB\" e \"Xpeaker\" (5,25\") e gli alimentatori delle serie \"Silent Purepower\" e \"Toughpower\"."}
{"id": "624453", "revid": "1272592", "url": "https://it.wikipedia.org/wiki?curid=624453", "title": "Zalman", "text": "Zalman Tech Co. \u00e8 una societ\u00e0 coreana che sviluppa prodotti per il mercato degli accessori per pc, e principalmente per il raffreddamento.\nZalman ha fatto un considerevole sviluppo del prodotto dal 1999, anno di fondazione, e ora possiede diversi brevetti sia nel raffreddamento che nella riduzione del rumore.\nZalman \u00e8 stata la prima a commercializzare un case per computer completamente senza ventole che usa grandi heat pipe e radiatori per dissipare il calore.\nLa vasta gamma di prodotti include anche dispersori di calore e ventole per le CPU.\nIn aggiunta produce anche degli alimentatori molto silenziosi, sistemi di raffreddamenti a liquido. raffreddatori di chipset per schede madri, schede grafiche e case per dischi rigidi che abbassano la temperatura e riducono il rumore.\nI competitori di Zalman sono: Papst, Thermaltake, Cooler Master, Spire e Arctic Cooling.\nZalman ha introdotto il primo dispersore di calore per socket AM2 compatibile il 23 maggio 2006."}
{"id": "624455", "revid": "17351", "url": "https://it.wikipedia.org/wiki?curid=624455", "title": "Daimler-Benz DB601", "text": ""}
{"id": "624460", "revid": "6923", "url": "https://it.wikipedia.org/wiki?curid=624460", "title": "Lotus Notes", "text": "Lotus Notes \u00e8 il client applicativo ed e-mail di Domino, un software collaborativo client/server prodotto dalla divisione Lotus, di IBM.\nDescrizione.\nFunzioni.\nLotus Notes \u00e8 un client di posta elettronica, con funzioni instant messaging (con IBM Lotus Sametime), browser internet, calendario/gestore di prenotazioni risorse ed anche una piattaforma applicativa per applicazioni collaborative. Notes \u00e8 una piattaforma per blog, wiki, aggregatori RSS, sistemi CRM ed Help Desk, le aziende possono creare una vasta variet\u00e0 di applicazioni personalizzate per lotus notes utilizzando il Lotus Notes Domino Designer.\nIl client Lotus Notes pu\u00f2 essere usato come client di posta IMAP e POP su server non-domino, le rubriche indirizzi possono essere consultate da qualsiasi server LDAP, compreso Active Directory. Il client Lotus Notes pu\u00f2 anche funzionare da browser internet o essere configurato per utilizzare il browser di sistema predefinito.\n\u00c8 possibile usare il client Lotus Notes Domino Designer per lo sviluppo RAD di database composti da moduli, che permettono agli utenti di creare documenti e viste, che mostrano i documenti in forma tabellare.\nOltre ad essere un sistema di groupware (e-mail, calendario, documenti condivisi e discussioni), Notes/Domino \u00e8 anche una piattaforma per lo sviluppo di applicazioni personalizzate sia client-server sia web.\nReplica dei dati.\nCaratteristica unica di Notes e Domino sono le funzioni di replica dei dati. Server e client possono replicare i dati e le impostazioni dei database attraverso diversi tipi di reti. Questo consente agli utenti di utilizzare pienamente i database Notes anche se non collegati alla rete: il client sincronizzer\u00e0 qualsiasi cambiamento al primo collegamento fra client e server. Anche in remoto la sicurezza pu\u00f2 essere mantenuta, crittografando i database con la firma digitale contenuta negli Identificativi Notes. Le repliche possono essere manuali o schedulate ed avvenire fra client e server oppure fra server e server.\nSicurezza.\n Prima delle modifiche legislative avvenute negli Stati Uniti nel 2000 riguardo all'esportazione di tecnologie crittografiche, alla Lotus era stata proibita l'esportazione all'esterno degli Stati Uniti di versioni di Notes che supportassero la crittografia simmetrica con chiavi di dimensioni superiori ai 40 bit. Attualmente Lotus Notes supporta PKI con chiavi simmetriche a 128 e chiavi pubbliche a 1024 bit (4096 con la R7). Il server Domino include strumenti S/MIME, il supporto agli standard SSL 3.0, X.509 ed una completa gestione integrata per l'implementazione di una Autorit\u00e0 di Certificazione.\nVersioni.\nDiverse versioni del client funzionano sotto Wine su Linux, con diversi livelli di funzionalit\u00e0 e senza supporto ufficiale. Il client Notes 7 ed il Domino Designer 7 sono noti per funzionare bene con la versione 0.9.19. La versione 8.5 \u00e8 stata sviluppata in Ajax ed \u00e8 pienamente compatibile con Windows, Macintosh e Linux.\nI server Domino possono tradurre automaticamente la maggior parte dei database client-server in formato HTML per l'utilizzo via browser."}
{"id": "624461", "revid": "154893", "url": "https://it.wikipedia.org/wiki?curid=624461", "title": "Metro Goldwin Meyer", "text": ""}
{"id": "624462", "revid": "648716", "url": "https://it.wikipedia.org/wiki?curid=624462", "title": "Via di Brozzi", "text": "Via di Brozzi \u00e8 la strada che attraversa l'omonimo sobborgo di Firenze, che fu comune autonomo fino al 1928. Fino al momento della soppressione del comune, il suo nome era Via Edmondo De Amicis e fu un tratto della vecchia via Pistoiese fino a quando non venne aperto il nuovo percorso alla fine del XIX secolo.\nDescrizione.\nVia di Brozzi parte poco dopo il confine comunale, all'altezza della rotonda della Cappella Bargiacchi, dove si separa dalla via Pistoiese, attraversa l'abitato di Brozzi e termina all'incrocio con Via del Luccio, nella zona di Quaracchi, dove assume il nome di via di Peretola.\nLa via si caratterizza, almeno nella parte meglio conservata, per la presenza delle numerose \"corti\", piazzali interni condivisi da numerose abitazioni a cui si accede spesso da passaggi angusti. Nel tratto attiguo alla piazza I Maggio si nota l'ex Municipio; sono presenti inoltre un Torrione del XIII secolo, gi\u00e0 facente parte del Palazzo Orsini Baroni, gi\u00e0 Strozzi, e l'Oratorio della Madonna del Pozzo (secolo XVII), che conserva una \"Madonna\" del XV secolo staccata da un tabernacolo vicino a un pozzo in paese e reputata \"miracolosa\" dalla tradizione popolare."}
{"id": "624464", "revid": "1656773", "url": "https://it.wikipedia.org/wiki?curid=624464", "title": "Marcantonio Colonna (cardinale XVIII secolo)", "text": "Biografia.\nMarcantonio Colonna nacque il 16 agosto 1724 a Roma, quartogenito dei quindici figli di Fabrizio II Colonna, principe di Paliano, gran contestabile del Regno di Napoli, e di Caterina Zefirina Salviati. Suoi fratelli e sorelle erano Maria Vittoria, Filippo, Lorenzo, Pietro Pamfilio, Francesco Giuseppe, Giovanni Battista, Maria Isabella, Pamfilio, Maria Felicita, Maria Teresa, Lucrezia, Agata, Federico e Chiara. Suo prozio era il cardinale Carlo Colonna, e suo fratello il cardinale Pietro Colonna Pamphili.\nEgli era inoltre cugino del cardinale Scipione Borghese, a coronamento di una dinastia come quella dei Colonna che da secoli vantava cardinali in Santa Romana Chiesa.\nIl 22 settembre 1745 egli ottenne i dottorati \"in utroque iure\" ed in teologia, discutendo la sua tesi alla presenza di papa Benedetto XIV; la tesi venne pubblicata a Roma in quello stesso anno.\nIntrapresa la carriera ecclesiastica, divenne protonotario apostolico partecipante dal 30 agosto 1744 e referendario del tribunale della Segnatura Apostolica dal 7 gennaio 1747. Abate commendatario dell'abbazia di San Paolo di Albano dal marzo del 1747, ebbe lo stesso ruolo nelle abbazie di San Vincenzo al Volturno, San Lazzaro di Capua e di San Pietro in Ciamprisco. Consultore della Sacra Congregazione dei Riti dall'aprile del 1747, nel 1743 era gi\u00e0 divenuto prefetto del Sacro Palazzo Apostolico, quando suo zio Girolamo venne promosso al cardinalato.\nElevato al rango cardinalizio da papa Clemente XIII, ottenne la nomina nel concistoro del 24 settembre 1759, ricevendo la berretta cardinalizia tre giorni dopo e la diaconia di Santa Maria in Aquiro il 19 novembre di quello stesso anno. L'11 febbraio 1760 ricevette gli ordini minori ed il diaconato il 9 marzo 1760.\nVenne ordinato sacerdote solo il 1\u00ba febbraio 1761 e pot\u00e9 quindi optare, il 19 aprile dell'anno successivo, all'ordine dei cardinali presbiteri acquisendo il titolo di Santa Maria della Pace.\nEletto arcivescovo titolare di Corinto il 19 aprile 1762, il giorno successivo il pontefice lo nomin\u00f2 vicario generale per la citt\u00e0 di Roma. Ottenne la consacrazione episcopale il 25 aprile 1762 nella Cappella Paolina del Palazzo del Quirinale, per mano di papa Clemente XIII assistito dal cardinale Giovanni Francesco Albani, vescovo di Sabina, e da Enrico Benedetto Stuart, duca di York e vescovo di Frascati. Arciprete della basilica di Santa Maria Maggiore dal gennaio del 1763, in quello stesso anno divenne prefetto della Sacra Congregazione della Residenza dei vescovi. Nel 1763 venne nominato membro della Sacra Congregazione dei Riti, del Concilio di Trento, della Fabbrica di San Pietro, dell'Immunit\u00e0 Ecclesiastica, del Sant'Uffizio, delle Indulgenze e delle Sacre Reliquie. Prese parte al conclave del 1769 che elesse papa Clemente XIV.\nIl 20 gennaio 1770 venne nominato camerlengo del Sacro Collegio dei cardinali, rimanendo in carica sino al 4 marzo dell'anno successivo. Prefetto del Collegio e Seminario Romano dal novembre del 1773, nel 1774 si oppose alla chiusura dello stesso ed all'allontanamento dei gesuiti che lo dirigevano, oltre a prendere parte al conclave che elesse papa Pio VI. Il nuovo pontefice lo nomin\u00f2 legato a latere per l'apertura e la chiusura della Porta Santa nell'anno giubilare 1775 nella basilica di Santa Maria Maggiore. Divenuto prefetto della Congregazione dei vescovi e regolari, divenne prefetto per la formazione spirituale al Collegio Romano. Divenuto cardinale protopresbitero, opt\u00f2 per il titolo corrispondente di San Lorenzo in Lucina dal 25 giugno 1784, per poi passare all'ordine dei cardinali vescovi scegliendo la sede suburbicaria di Palestrina dal 20 settembre di quello stesso anno. In questo periodo si interess\u00f2 particolarmente alla questione dei seminari diocesani, ai quali lasci\u00f2 una ricca dote alla sua morte. Divenuto protettore della congregazione dei Silvestrini, dei Teatini, dei Piaristi (Scolopi), dei Benefratelli e dei Camaldolesi, si impegn\u00f2 attivamente nella solidariet\u00e0 verso i pi\u00f9 poveri e i malati con importanti donazioni personali.\nMor\u00ec a Roma il 4 dicembre 1793 all'et\u00e0 di 69 anni. La sua salma venne esposta alla pubblica venerazione nella basilica dei Santi Dodici Apostoli, ove ebbero luogo anche i funerali e la sua sepoltura, secondo quanto da lui voluto nel suo testamento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "624466", "revid": "1904508", "url": "https://it.wikipedia.org/wiki?curid=624466", "title": "Galeazzo Sanvitale (arcivescovo)", "text": "Biografia.\nEra figlio di Luigi Sanvitale, conte di Fontanellato, Noceto e Belforte, e di Corona Cavazzi della Somaglia.\nEntr\u00f2 presto nello stato ecclesiastico: fu cameriere d'onore di papa Sisto V e referendario di Segnatura sotto il pontificato di Clemente VIII.\nIl 15 marzo 1604 fu eletto arcivescovo di Bari e Canosa e il 4 aprile successivo ricevette la consacrazione episcopale dal cardinale Girolamo Bernerio, vescovo di Albano. Lasci\u00f2 il governo dell'arcidiocesi nel 1606.\nFu incaricato da papa Paolo V di coordinare e sovrintendere ai lavori per il ripristino dell'acquedotto che portava a Roma le acque dalle sorgenti attorno al lago di Bracciano.\nNel 1621 papa Gregorio XV lo nomin\u00f2 maestro di casa e prefetto dei Sacri Palazzi Apostolici.\nMor\u00ec nel 1622, prima di essere creato cardinale: i suoi funerali furono celebrati nella chiesa di San Gregorio al Celio, dove venne anche sepolto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "624470", "revid": "34392", "url": "https://it.wikipedia.org/wiki?curid=624470", "title": "Bufano", "text": ""}
{"id": "624471", "revid": "34392", "url": "https://it.wikipedia.org/wiki?curid=624471", "title": "Beniamino Benvenuto Bufano", "text": ""}
{"id": "624477", "revid": "48344", "url": "https://it.wikipedia.org/wiki?curid=624477", "title": "Den\u00ed", "text": ""}
{"id": "624485", "revid": "56620", "url": "https://it.wikipedia.org/wiki?curid=624485", "title": "Funzione in pi\u00f9 variabili", "text": ""}
{"id": "624486", "revid": "15756", "url": "https://it.wikipedia.org/wiki?curid=624486", "title": "Diritti televisivi del calcio in Italia", "text": "Le norme sui diritti televisivi del calcio in Italia, introdotte nel 1980, regolano la trasmissione in diretta o in differita delle competizioni calcistiche all'interno del territorio italiano.\nCampionati e competizioni in Italia.\nSerie A.\nL'assenza dei diritti televisivi.\nFino al 1980, in Italia era pressoch\u00e9 sconosciuto il tema dei diritti televisivi sia in chiaro sia criptati, dunque le societ\u00e0 calcistiche ricavavano gran parte dei propri guadagni grazie alla vendita dei biglietti per le partite. Nel modello italiano la locuzione \"diritti televisivi calcistici in vendita\" non aveva alcuna rilevanza, trattandosi di un istituto giuridico proprio del modello calcistico del Regno Unito e degli Stati Uniti d'America, quindi fondamentalmente estraneo all'ordinamento del calcio italiano.\nQualsiasi televisione privata era libera di riprendere una qualunque partita in territorio italiano, e nulla poteva impedire l'accesso agli stadi agli operatori di cinepresa. L'accesso agli impianti sportivi era regolato dai comuni: per via dello spirito sportivo, si era consolidata l'usanza di far entrare qualsiasi giornalista e redazione televisiva nella tribuna stampa, spesso senza nemmeno richiedere il prezzo del biglietto.\nLe prime emittenti private locali, nate nel corso degli anni settanta, non approfittavano per\u00f2 di questa possibilit\u00e0. In parte dipendeva da ragioni organizzative e in parte dal fatto che la pubblicit\u00e0 non era ancora un strumento di profitto ampio e strutturato. La Rai basava i suoi introiti pubblicitari quasi solo su Carosello: tale situazione termin\u00f2 nel 1977. Dal 1960 andava in onda la domenica alle ore 19:00 la telecronaca differita di un tempo di una partita di Serie A, senza il pagamento di diritti televisivi o senza che questo generasse transizioni finanziarie di tipo commerciale.\nInoltre, per ragioni di tradizione, le partite erano concentrate tutte nella domenica pomeriggio, e fiorirono, a tal proposito, anche canzoni popolari. Questa situazione rendeva il quadro generale ulteriormente ostico alla commercializzazione dei diritti televisivi.\nErano gli anni del calcio da stadio e la Rai aveva un regolamento che non era stato negoziato con la Lega Calcio. Questo autoregolamento prevedeva, nei casi di diretta TV delle partite dei campionati italiani, la messa in onda delle partite su tutto il territorio ad esclusione della provincia di provenienza della squadra che giocava in casa, al fine di non ridurre l'incasso proveniente dai biglietti venduti allo stadio. Il modello italiano era economicamente organizzato sui soli proventi di spettatori paganti e abbonati, e tutta la capacit\u00e0 economica delle societ\u00e0 risultava essere fortemente proporzionata al numero di tifosi che fisicamente si recavano allo stadio.\n1980: i \"diritti televisivi in vendita\".\nL'istituto giuridico dei \"diritti televisivi in vendita\" viene importato in Italia nel 1980, copiandolo dal modello angloamericano. Ad attestarlo sono le delibere e i relativi contratti tra la Rai e la Lega Calcio, che fino a quel momento non avevano alcun rapporto formale e giuridicamente connotato. Questa modifica avvenne col passaggio di consegne alla presidenza tra Renzo Righetti e Antonio Matarrese.\nAlla base del contratto la Lega Calcio, in cambio di una somma pari a 3 miliardi di lire, attribuiva alla Rai l'ammissibilit\u00e0 delle telecamere negli stadi per le riprese delle partite. Materialmente si trattava di chiudere i cancelli degli stadi ai cameramen delle televisioni private. Lo scopo dell'istituto era che la Rai, non in qualit\u00e0 di ente pubblico, diventasse concessionario della Lega Calcio, trasmettendo il calcio gratuitamente in tutta Italia.\n1993: distinzione tra diritti criptati e diritti in chiaro.\nLa prima rivoluzione che supera il concetto del calcio visibile gratuitamente a tutti arriva nel 1993, con gli accordi tra Lega Calcio e Telepi\u00f9. In questo caso, l'ordinamento italiano si era ispirato all'istituto giuridico anglosassone dei \"diritti televisivi criptati\". Inoltre, per scissione dell'originario istituto del 1980, viene separata la figura dei \"diritti televisivi in chiaro\". Cos\u00ec, dal 1993 si hanno \"diritti criptati\" e \"diritti in chiaro\".\nL'insorgenza dei \"diritti in chiaro\" nasce dalla volont\u00e0 di circoscrivere ai soli possessori di un abbonamento la visione televisiva degli incontri, con il solo scopo di aumentare gli introiti per le societ\u00e0 di calcio. La possibilit\u00e0 di seguire l'evento in TV si scontra quindi con la tradizione di recarsi allo stadio, luogo spesso carente in materia di sicurezza.\nMalgrado l'incremento del potere televisivo, la presenza di tifosi allo stadio continua, sia pur con inevitabili oscillazioni, a mantenere il proprio fondamentale ruolo.\n1993-1996: i posticipi criptati su TELE+.\nIl contratto stipulato nel 1993 tra la Lega Calcio e Telepi\u00f9 stabiliva che per tre stagioni, dal campionato 1993-1994 al campionato 1995-1996, il canale TELE+2 trasmettesse una gara del massimo campionato di calcio italiano, generalmente il posticipo alle 20:30 della domenica, per ciascuna delle prime 28 giornate (negli ultimi sei turni non vi era tale posticipo per garantire la regolarit\u00e0 della fase finale del torneo). Le gare erano visibili tramite un decoder solo ai sottoscrittori dell'abbonamento, semestrale o annuale. Il contratto consentiva alla pay TV di scegliere, all'inizio della stagione, quale gara trasmettere in ciascuna delle prime 28 giornate, ma rispettando alcuni vincoli fra i quali un minimo di 2 e un massimo di 5 passaggi televisivi per ognuna delle 18 squadre e l'impossibilit\u00e0 di trasmettere, nel girone di ritorno, le stesse gare del girone di andata (vincolo successivamente abolito con una successiva rinegoziazione, oltre a un aumento a 6 del numero massimo di passaggi televisivi per i grandi club). Tutte le altre gare del campionato potevano essere trasmesse, come in passato, solo in casi eccezionali e solo in chiaro dalla Rai (recuperi infrasettimanali di partite precedentemente rinviate e anticipi dettati da impegni delle squadre nelle competizioni internazionali, purch\u00e9 non coincidenti con le gare prescelte da TELE+ a inizio stagione, nonch\u00e9 gli spareggi di fine campionato).\n1996-1999: il monopolio di TELE+.\nNel 1996 Telepi\u00f9 S.p.A. inaugura la sua piattaforma satellitare DStv (poi D+ e infine TELE+ Digitale) e negozia con la Lega Calcio per la copertura pressoch\u00e9 totale della Serie A. Per tre stagioni, dal campionato 1996-1997 al campionato 1998-1999, la nuova piattaforma offriva quindi tutte le partite di Serie A e non pi\u00f9 solo i posticipi. Era possibile abbonarsi all'intero campionato oppure alle partite di una singola squadra o anche, attraverso la pay-per-view Palco, acquistare le singole partite. Solo gli spareggi di fine campionato, se giocati in gara unica in campo neutro, restavano fuori dall'offerta di TELE+; i diritti per la loro trasmissione in diretta venivano ceduti di volta in volta dalla Lega.\n1999-2003: il duopolio di TELE+ e Stream TV.\nDal 1999-2000 vengono introdotti i diritti soggettivi: non era pi\u00f9 la Lega Calcio a trattare con i broadcaster, bens\u00ec le singole societ\u00e0 calcistiche, che si riservavano di gestire autonomamente i diritti televisivi delle gare casalinghe. Il campionato di calcio diventava cos\u00ec teatro della concorrenza fra due piattaforme satellitari: a TELE+ Digitale si oppone Stream TV del magnate australiano Rupert Murdoch. Per quattro stagioni, dal campionato 1999-2000 al campionato 2002-2003, il torneo \u00e8 stato infatti visibile in parte su TELE+ e in parte su Stream. Per seguire anche solo la propria squadra del cuore, il tifoso doveva abbonarsi a entrambe le piattaforme, che oltretutto utilizzavano due decoder diversi (anche se negli anni successivi metteranno a disposizione degli abbonati il \"decoder unico\", compatibile con i sistemi di codifica di entrambe le piattaforme). Nelle prime due stagioni TELE+ aveva un lieve vantaggio: 11 squadre (\"capitanate\" dalle tre grandi storiche Juventus, Milan e Inter) contro le 7 di Stream (capeggiate dalle quattro rivali Roma, Lazio, Fiorentina e Parma che, insieme alle altre tre, formavano le cosiddette \"sette sorelle\" del campionato). Nel campionato 2001-2002 il vantaggio si assottigli\u00f2: 10 squadre per TELE+ e 8 per Stream. Nel campionato 2002-2003 si registr\u00f2 invece un pareggio, ovvero 9 squadre per ciascuna piattaforma. In quest'ultima stagione il sistema cominci\u00f2 ad entrare in crisi, con molte societ\u00e0 minori che tardarono a vendere i diritti all'una o all'altra emittente, dichiarandosi insoddisfatte delle offerte economiche, provocando addirittura lo slittamento dell'inizio dei campionati. Riguardo agli spareggi, essi erano ora compresi nei diritti televisivi dell'intero campionato (in relazione alle squadre interessate), in quanto ormai si giocavano sia nel girone di andata che in quello di ritorno.\n2003-2004: l'avvento di Sky e di Gioco Calcio.\nLa contesa dei diritti calcistici televisivi viene frenata nel 2003, con l'acquisizione da parte di News Corporation, proprietaria di Stream, di Telepi\u00f9. Entrambe le piattaforme confluiscono cos\u00ec in un'unica piattaforma chiamata Sky Italia. L'effetto iniziale della nuova situazione di monopolio fu, per\u00f2, quello di offerte ancora pi\u00f9 basse per l'acquisizione dei diritti, soprattutto nei confronti delle societ\u00e0 minori. Per contrastare ci\u00f2, alcune di queste societ\u00e0 si consorziarono contribuendo alla creazione di Gioco Calcio, una nuova televisione gestita dalla stessa Lega Calcio. Tuttavia, l'illusione di fare concorrenza a Sky dur\u00f2 poco, a causa della debolezza economica del progetto: addirittura Gioco Calcio, per poter operare, affitt\u00f2 quattro canali dalla stessa Sky. Il campionato 2003-2004 inizia quindi con 11 societ\u00e0 rimaste fedeli a Sky e le altre 7 che optano per la TV della Lega. Nel corso della stagione, per\u00f2, queste rompono una dopo l'altra il contratto e passano a Sky, la quale chiude la stagione raggiungendo il prefissato obiettivo di copertura totale della Serie A. Gioco Calcio chiude i battenti nel giugno 2004, non senza lasciarsi alle spalle controversie giudiziarie.\n2004-2009: i diritti satellitari a Sky e quelli terrestri divisi tra Mediaset Premium e Cartapi\u00f9.\nIl campionato 2004-2005, ampliato con il passaggio da 18 a 20 squadre, inizia con qualche societ\u00e0 tentennante e alcune gare restano quindi senza copertura televisiva, ma dopo poche giornate tutte trovano l'accordo con Sky, che riesce a stabilire il monopolio sui diritti televisivi della Serie A fino alla fine del girone d'andata, nel gennaio 2005. L'inizio del girone di ritorno vede il diffondersi della tecnologia di trasmissione digitale terrestre.\nIn Italia, la transizione del segnale televisivo da analogico a digitale inizi\u00f2 gi\u00e0 nel 1996 per le trasmissioni satellitari (su iniziativa di Telepi\u00f9) e si complet\u00f2 proprio nel 2005, quando il processo si cominci\u00f2 anche per le trasmissioni terrestri. Il 3 gennaio 2004, in coincidenza con il 50\u00ba anniversario della televisione italiana, nacque il digitale terrestre, che affianc\u00f2 la TV analogica per poi sostituirla definitivamente a partire dal 2012.\nNel gennaio 2005 nascono due pay TV sul digitale terrestre: Mediaset Premium e LA7 Cartapi\u00f9. La situazione venutasi a creare nel mondo dei diritti televisivi del calcio italiano fu singolare: a causa degli obblighi da rispettare con l'Antitrust dopo la fusione tra TELE+ e Stream, i diritti acquisiti da Sky vennero resi validi solo per la trasmissione sul satellite, pertanto le varie societ\u00e0 di calcio potevano rivendere i diritti delle stesse partite anche alle pay TV terrestri.\nA partire dal girone di ritorno del campionato 2004-2005, dunque, Sky mantenne l'esclusiva di trasmissione di tutte le partite di Serie A via satellite, subendo la concorrenza via etere di Mediaset e LA7 che trasmettevano le stesse gare a costi molto pi\u00f9 convenienti per gli utenti. Si inizi\u00f2 quindi con 9 squadre su Mediaset Premium e 8 su Cartapi\u00f9, mentre le rimanenti tre non cedettero i diritti terrestri. Tuttavia, due di esse lo fecero a torneo in corso, portando a 10 le squadre sotto contratto con Cartapi\u00f9, mentre fino al termine della stagione restarono in 9 quelle di Premium; inoltre una sola societ\u00e0, non cedendo i diritti terrestri, lasci\u00f2 la totale esclusiva delle gare in casa alla TV satellitare.\nNella stagione 2005-2006 Mediaset e LA7 arrivarono a coprire, in due, tutta la Serie A: 11 squadre a Premium e 9 a Cartapi\u00f9. Sky mantenne tuttavia l'esclusiva satellitare per l'intero campionato (a parte un paio di squadre nelle prime giornate) con il vantaggio dell'abbonamento unico: chi voleva seguire la Serie A attraverso il digitale terrestre doveva acquistare le tessere ricaricabili sia di Premium che di Cartapi\u00f9, seppur a un costo totale pi\u00f9 conveniente a quello dell'abbonamento annuale a Sky.\nA decorrere dalla stagione 2006-2007 le tre pay TV si accordarono per una spartizione razionale dei diritti: Mediaset e LA7 acquisirono i diritti esclusivi dalle varie societ\u00e0 di Serie A, tenendo poi per s\u00e9 i soli diritti terrestri e rivendendo a Sky quelli satellitari. In questo modo, Sky continu\u00f2 ad assicurare la copertura di tutto il campionato sulla piattaforma satellitare, mentre sul digitale terrestre Mediaset Premium e Cartapi\u00f9 si suddivisero pi\u00f9 o meno equamente le squadre di Serie A: 10 squadre ciascuna nelle stagioni 2006-2007 e 2007-2008, 11 a Premium e 9 a Cartapi\u00f9 nella stagione 2008-2009. Gli accordi prevedevano anche l'individuazione, da parte di entrambe le TV, di 5 o 6 squadre \"full\": per ciascuna di queste squadre, l'emittente terrestre che ne aveva acquisito i diritti proponeva tutte le gare casalinghe e le trasferte contro le altre squadre delle quali aveva i diritti, mentre la concorrente era autorizzata a proporre anche le altre trasferte. Le squadre full, delle quali si potevano seguire tutte le gare stagionali su un unico operatore terrestre, erano 5 (su 10 totali) per ciascuna TV nella stagione 2006-2007, 6 per ciascuna nella stagione 2007-2008 e 6 per Premium (su 11 totali) e 5 per Cartapi\u00f9 (su 9) nella stagione 2008-2009. Con questo sistema la maggior parte delle partite, per la prima volta, andarono in onda contemporaneamente su tre piattaforme diverse.\n2009-2011: i diritti satellitari a Sky e quelli terrestri divisi tra Mediaset Premium e Dahlia TV.\nNel marzo del 2009 la pay-per-view Cartapi\u00f9 chiuse i battenti per lasciare il posto a Dahlia TV, la quale ne prosegu\u00ec le attivit\u00e0. Nell'ultima parte della stagione 2008-2009, sulla nuova piattaforma continuano ad andare in onda le partite di Serie A di 9 squadre, delle quali 5 \"full\", mentre Mediaset Premium mantiene le rimanenti 11 squadre, delle quali 6 full. Nella stagione 2009-2010 Premium e Dahlia si spartirono equamente il massimo campionato: ciascuna delle due piattaforme terrestri offr\u00ec le partite di 10 squadre, delle quali 6 in modalit\u00e0 \"full\".\nA partire dalla stagione 2010-2011 torn\u00f2 in vigore la vendita centralizzata dei diritti della Serie A, trattando non pi\u00f9 con le singole societ\u00e0 ma direttamente con la Lega Serie A come avvenne fino al 1999. Per il telespettatore l'unica novit\u00e0 fu una diversa ripartizione degli incontri tra i due operatori terrestri: mentre su Sky continuava ad andare in onda tutto il campionato, Mediaset Premium trasmetteva le partite di 12 squadre (con diritto di prima scelta su 10 di esse) e Dahlia TV quelle delle rimanenti 8 (con diritto di seconda scelta per 3 di esse). La disparit\u00e0 sia nel numero di squadre (Mediaset arriv\u00f2 cos\u00ec a proporre 324 incontri su un totale di 380) sia nel loro blasone avrebbe dovuto teoricamente essere compensata dal fatto che si consentiva a ciascuna delle due piattaforme di trasmettere tutte le gare delle squadre assegnate, senza pi\u00f9 alcuna distinzione tra casa e trasferta: in pratica Dahlia pens\u00f2 di voler diventare la TV delle squadre minori, decidendo di assicurare ampia visibilit\u00e0 televisiva a piazze meno importanti soprattutto a livello locale, avendo l'esclusiva terrestre degli scontri diretti fra queste squadre. Le cose per\u00f2 andarono diversamente e il forte calo degli abbonamenti provoc\u00f2 la messa in liquidazione di Dahlia TV e la conseguente cessazione di ogni attivit\u00e0 il 25 febbraio 2011.\n2011-2018: i diritti satellitari a Sky e quelli terrestri a Mediaset Premium.\nDopo la chiusura di Dahlia TV, a partire dalle ultime 12 giornate del campionato 2010-2011, rimasero solo due gli operatori televisivi a proporre la Serie A in diretta: Sky via satellite e Mediaset Premium via etere. Fino al 2015 sulla piattaforma satellitare andavano in onda tutte le partite, mentre su quella terrestre andavano in onda le gare coinvolgenti 12 squadre scelte a inizio stagione (coprendo comunque 324 incontri su un totale di 380). I 56 scontri diretti fra le rimanenti 8 squadre erano visibili in esclusiva assoluta su Sky.\nNel 2015 venne introdotta una diversa suddivisione dei diritti televisivi: Sky continu\u00f2 a trasmettere l'intero torneo, con l'esclusiva delle immagini di 132 incontri (con annessi diritti accessori a produzione limitata), mentre su Premium andarono in onda in diretta tutte le partite di 8 squadre, per un totale di 248 incontri non in esclusiva ma con l'esclusiva dei diritti accessori (telecamere negli spogliatoi, interviste all'intervallo, doppio bordocampista a produzione limitata, conferenze stampa nel prepartita).\n2018-2024: i diritti a Sky e DAZN.\nDopo il fallimento di due bandi con suddivisione delle partite per piattaforma e la rescissione del contratto con l'intermediario indipendente Mediapro, la Lega Serie A ha assegnato per la prima volta i diritti per prodotto a Sky (266 partite a stagione in diretta esclusiva) e a Perform (114 partite a stagione in diretta esclusiva), che cos\u00ec sbarca nel mercato italiano con il servizio di streaming DAZN. Pi\u00f9 precisamente Sky, la cui propriet\u00e0 nel frattempo \u00e8 passata da 21st Century Fox a Comcast, ha acquistato la possibilit\u00e0 di trasmettere 7 partite a giornata (gli anticipi di sabato alle 15 e alle 18, due partite della domenica alle 15, i posticipi di domenica alle 18 e alle 20:30 e quello del luned\u00ec alle 20:30) mentre DAZN le rimanenti 3 a giornata (gli anticipi di sabato alle 20:30 e domenica alle 12:30 e una partita della domenica alle 15). Va detto che, gi\u00e0 da maggio 2018, Sky ha iniziato a operare anche sul digitale terrestre con alcuni suoi canali in seguito ad un accordo con Mediaset Premium. Il 15 luglio 2018 Mediaset Premium ha siglato un accordo con il gruppo Perform per poter trasmettere sulla propria rete i canali della piattaforma DAZN, e di conseguenza anche le partite da essa offerte.\nIl 20 settembre 2019, in seguito a un accordo commerciale tra Sky e DAZN, viene attivato il canale lineare DAZN 1, in cui vengono trasmesse in diretta le 3 partite di Serie A delle quali il gruppo editore detiene i diritti (coadiuvato, in occasione dei turni infrasettimanali, dal canale DAZN 1+ attivato all'occorrenza).\nIl 26 marzo 2021 la Lega Serie A ha assegnato nuovamente i diritti per prodotto a DAZN, che, a differenza del triennio precedente, deterr\u00e0 i diritti per la trasmissione integrale del campionato di Serie A: la piattaforma trasmetter\u00e0 in diretta esclusiva 7 partite per turno (gli anticipi del sabato alle 15 e alle 18, le partite della domenica alle 15 e i posticipi della domenica alle 18 e alle 20:45), compresi tutti i \"big match\" del campionato, mentre le rimanenti 3 (l'anticipo del sabato alle 20:45, della domenica alle 12:30 e il posticipo del luned\u00ec/anticipo del venerd\u00ec alle 20.45) saranno trasmesse in co-esclusiva; queste ultime sono state assegnate a Sky il 14 maggio 2021.\nIl 19 agosto 2021 Sky Italia e DAZN annunciano un accordo, grazie al quale vengono subcedute le restanti 266 partite stagionali di Serie A all'operatore satellitare, che potr\u00e0 renderle visibili solamente agli abbonamenti Sky Business solamente nei locali pubblici e nei bar.\nHighlights dei campionati italiani di Serie A e Serie B.\n1970-1997: il monopolio della Rai da \"90\u00ba minuto\" a \"Quelli che... il calcio\".\nGli highlights delle partite del campionato di calcio italiano, ovvero i gol e le altre immagini salienti, sono state storicamente un'esclusiva della Rai. Il servizio pubblico poteva mostrare le immagini la domenica pomeriggio, dopo la conclusione delle gare, nel programma \"90\u00ba minuto\", condotto da Paolo Valenti, su Rai 1. Alla fine della trasmissione, Rai 2 proponeva la sintesi di una partita di Serie A (in origine, gi\u00e0 dal 1960 sul Programma Nazionale, la telecronaca registrata integrale di uno dei due tempi di gioco). Nel 1993 su Rai Tre ha debuttato \"Quelli che il calcio\", condotto da Fabio Fazio, un contenitore pomeridiano non solo calcistico nel quale erano presenti collegamenti in diretta con gli stadi durante le gare, senza mai inquadrare il campo durante le azioni di gioco; il programma sarebbe passato cinque anni pi\u00f9 tardi su Rai Due. Nel 1995, su quest'ultima rete ha debuttato \"Stadio Sprint\" che, a partite terminate e in attesa di \"90\u00ba minuto\", proponeva interviste e commenti a caldo in diretta dai campi. Nella stagione 1996-1997 la sintesi di una gara andava in onda poco dopo la mezzanotte, con la possibilit\u00e0 di proporre in sintesi anche il posticipo serale (gi\u00e0 introdotto tre anni prima).\n1997-1999: Telemontecarlo contrasta il monopolio della Rai sul calcio in chiaro.\nDal 1997 al 1999 la Rai, pur mantenendo l'esclusiva dei diritti in chiaro nella fascia oraria fino alle 19:00 della domenica, la perde nella fascia oraria successiva, per un'ora, dove le subentrava Telemontecarlo con la trasmissione \"Goleada\". La storica TV monegasca in lingua italiana, all'epoca gestita da Vittorio Cecchi Gori, in realt\u00e0 strapp\u00f2 alla TV pubblica tutto il pacchetto dei diritti in chiaro gi\u00e0 l'anno precedente, offrendo alla Lega Calcio 615 miliardi di lire in tre anni. Tuttavia, il produttore cinematografico fiorentino, a causa di difficolt\u00e0 finanziarie, fu costretto prima a rinunciare ai diritti e poi a rinegoziarli dopo una polemica con Letizia Moratti, all'epoca presidente della Rai, accontentandosi cos\u00ec di un ruolo di secondo piano; i diritti passarono quindi alla Rai al prezzo perdente all'asta: 185, 193,4 e 202 miliardi di lire nei tre anni considerati. A Telemontecarlo passa, inoltre, il diritto di trasmettere poco dopo la mezzanotte la sintesi di una partita di Serie A su TMC 2. La Rai tuttavia ha mantenuto tutte le altre esclusive.\n1999-2005: il ritorno del monopolio della Rai e la scomparsa della storica \"sintesi\".\nNel 1999 i diritti del calcio in chiaro sono tornati interamente alla Rai, che li avrebbe mantenuti fino al 2005. Il nuovo contratto garantiva l'esclusiva degli highlights la domenica alle 18:00, per un paio di ore, e la possibilit\u00e0 di collegamenti in diretta con i campi anche durante lo svolgimento delle gare, pur senza ovviamente inquadrare le fasi di gioco e limitandosi alle inquadrature degli spalti, delle panchine o dei momenti di gioco fermo. La Rai ha continuato a utilizzare questa possibilit\u00e0 anche all'interno di \"Quelli che...il calcio\", dal 2001 condotto da Simona Ventura. Dopo quasi quarant'anni, inoltre, \u00e8 sparita la sintesi di un incontro del massimo campionato.\n2005-2008: il calcio in chiaro passa a Mediaset.\nNel 2005 la Rai ha perso per la prima volta i diritti del calcio in chiaro, acquistati da Mediaset per 61,5 milioni di euro. Il servizio pubblico dovette accontentarsi dei diritti in chiaro della sola Serie B, proponendo una nuova edizione di \"90\u00ba minuto\" al sabato pomeriggio su Rai 3 (ulteriori diritti in chiaro del torneo cadetto per la fascia serale vennero assegnati a Sportitalia) e de \"La Domenica Sportiva\". A fare da contrasto, considerata la situazione venutasi a creare, Mediaset propose nella domenica pomeriggio le trasmissioni \"Serie A - Il grande calcio\", in onda nella stagione 2005-2006 su Canale 5, \"Controcampo - Ultimo minuto\" e \"Controcampo - Diritto di replica\", entrambi in onda nelle altre due stagioni su Italia 1. Questi due programmi erano preceduti, sempre su Italia 1, da \"Domenica Stadio\", una sorta di concorrente del programma Rai \"Stadio Sprint\". I collegamenti in diretta dai campi andavano in onda all'interno di \"Buona Domenica\" su Canale 5, mentre nella stagione 2006-2007 su Italia 1 andavano in onda all'interno di \"Guida al campionato - Direttissima\". Tuttavia la sfida degli ascolti della domenica pomeriggio veniva puntualmente vinta dalla trasmissione di Simona Ventura, che dal 2006 cominci\u00f2 a chiamarsi \"Quelli che il calcio e...\": seppur privo dei collegamenti in diretta con i campi, continu\u00f2 ad avere un grande seguito. Pure le trasmissioni con gli highlights delle gare non riuscirono a replicare gli ascolti della concorrenza. Sostanzialmente, l'acquisto dei diritti si rivel\u00f2 per Mediaset un flop su tutta la linea: Paolo Bonolis, ad esempio, fu costretto a lasciare il timone della neonata trasmissione \"Serie A - Il grande calcio\" ad Enrico Mentana gi\u00e0 in autunno, dopo diverse polemiche con la redazione di Sport Mediaset e dopo i bassi ascolti registrati sin dall'esordio.\n2008-2012: il calcio in chiaro torna alla Rai.\nNel 2008, dopo un'estenuante trattativa con la Lega Calcio andata avanti fino a poche ore prima dell'inizio dei campionati, la Rai ha riacquistato i diritti in chiaro della Serie A. Su Rai Due, quindi, \u00e8 tornato \"Stadio Sprint\" e ha fatto il suo debutto \"90\u00ba minuto - Serie A\", mentre rimane su Rai 3, il sabato, \"90\u00ba minuto - Serie B\". Confermato anche il variet\u00e0 \"Quelli che il calcio e...\", che avrebbe ripreso nuovamente i consueti collegamenti dai campi e che nel 2011 avrebbe cambiato di nuovo il titolo in \"Quelli che il calcio\", con il passaggio della conduzione da Simona Ventura a Victoria Cabello. Nel 2010 la Rai ha arricchito la propria programmazione dedicata alla Serie A con la messa in onda, alle 14:00 su Rai Sport 1, di un approfondimento di un'ora denominato \"Primo Stadio\", dedicato ai pre-partita degli incontri delle ore 15 e ai post-partita del \"lunch match\" delle 12:30, senza per\u00f2 poterne trasmettere gli highlights. In questa stagione viene avviata, sia su Rai Sport 1 che su Rai Sport 2, anche la trasmissione in chiaro integrale di repliche delle gare di Serie A, anche se a distanza di almeno 8 giorni dal loro svolgimento. Sportitalia conferma i diritti in chiaro della Serie B relativi alla fascia serale.\n2012-2015: i diritti in chiaro divisi tra la Rai e Cielo.\nNel 2012 furono due le TV a contendersi i diritti in chiaro della Serie A: alla Rai si affianc\u00f2 Cielo, il primo canale digitale terrestre in chiaro di Sky Italia, nato sul finire del 2009.\nCielo ottenne l'esclusiva per le immagini correlate durante le gare e per gli highlights in anteprima (tra le 18:00 e le 18:15 per le gare pomeridiane, tra le 22:50 e le 23:05 per quelle serali). Nella stagione 2012-2013 questi diritti furono utilizzati nel programma \"Cielo che gol!\", condotto da Simona Ventura e Alessandro Bonan. La trasmissione, pensata inizialmente per occupare tutta la domenica pomeriggio in concorrenza con la programmazione calcistica di Rai 2 (in particolare con \"Quelli che\", programma condotto dalla stessa Ventura fino a un anno prima), viene ridimensionata a causa dei bassi ascolti, in particolare con la rinuncia ai collegamenti in diretta durante le gare. Nelle due stagioni successive, infatti, la trasmissione \u00e8 stata sostituita da un nuovo programma chiamato \"Stop &amp; gol\".\nLa Rai, pur perdendo per la seconda volta la possibilit\u00e0 dei collegamenti in diretta con gli stadi, conferma \"Quelli che il calcio\" su Rai 2. Nella stagione 2012-2013 la trasmissione, intitolata \"Quelli che\", \u00e8 condotta ancora una volta da Victoria Cabello, mentre dalla stagione successiva si torna al vecchio nome e passa in mano a Nicola Savino. Rai Sport in questi tre anni cancella solo il segmento \"Primo Stadio\" su Rai Sport 1, mantenendo tutti gli altri appuntamenti: lo spazio interviste post gara di \"Stadio Sprint\" e gli highlights delle gare pomeridiane dopo le 18:15 all'interno di \"90\u00ba minuto\", oltre a quelli delle gare serali dopo le 23:05 (in programmi come \"Sabato Sprint\" e \"Domenica Sportiva\"). Per la prima volta (a parte il triennio 2005-2008 in cui aveva perso del tutto i diritti), la Rai poteva mostrare solo per seconda gli highlights, anche se in forma pi\u00f9 approfondita rispetto alle brevi sintesi di Cielo. Vengono confermate anche, sui canali tematici, le repliche integrali delle partite a distanza di almeno una settimana dalla loro disputa.\nAnche gli highlights della Serie B restano alla Rai. L'unica vera novit\u00e0 del palinsesto fu il trasferimento di \"90\u00ba minuto - Serie B\" su Rai 2 (nella stagione 2012-2013 questa trasmissione part\u00ec dalla quarta giornata a causa della tardiva acquisizione dei diritti). Cos\u00ec il servizio pubblico decide di concentrare sul secondo canale tutti i suoi programmi calcistici principali. Fino all'undicesima giornata della Serie B 2013-2014 anche Sportitalia continua ad esercitare i diritti relativi alla fascia oraria serale. Dopo la chiusura del canale, avvenuta alla fine di ottobre 2013, gli highlights serali del torneo cadetto passano, dalla quattordicesima alla venticinquesima giornata, al nuovo canale Sport Uno del gruppo LT Multimedia. Dopo la chiusura anche di questo canale, nel febbraio 2014, alla Rai resta l'esclusiva assoluta dei diritti in chiaro della Serie B.\n2015-2018: torna il monopolio della Rai.\nDal 2015 tutti i diritti in chiaro sia della Serie A che della Serie B tornano alla sola Rai. All'interno di \"Quelli che il calcio\" tornano i collegamenti con gli stadi, mentre gli highlights sono proposti in esclusiva dalle 18 per le gare pomeridiane e dalle 22:50 per quelle serali. Nel palinsesto viene introdotta la novit\u00e0 di un'unica trasmissione alla domenica pomeriggio, \"90\u00ba minuto\", che assorbiva di fatto lo spazio delle interviste occupato in precedenza da \"Stadio Sprint\".\n2018-2024: il calcio in chiaro sulla Rai e su Mediaset.\nNel 2018 gli highlights della Serie A tornano ad essere trasmessi anche sulle reti Mediaset, in seconda serata dopo le 22:00. Tornano nei palinsesti alcuni programmi storici come \"Pressing\", in onda la domenica sera su Italia 1 in seconda serata (in precedenza era stato trasmesso da Canale 5 e Rete 4), e il confermato \"Tiki Taka - Il calcio \u00e8 il nostro gioco\", il luned\u00ec sempre in seconda serata su Italia 1. Anche sulla Rai, all'interno di \"90\u00ba minuto\" e \"La Domenica Sportiva\", venivano mostrati gli highlights di alcune partite.\nNel 2021 i diritti per trasmettere in chiaro gli highlights delle partite di Serie A vengono acquistati da Rai, Mediaset e OneFootball: alla prima viene assegnato il pacchetto \"TV Nazionale B\", che prevede la messa in onda delle immagini salienti a partire dalle 18:30 di ogni domenica di campionato, all'interno di \"90\u00ba minuto\" e \"La Domenica Sportiva\", mentre alla seconda viene assegnato il pacchetto \"TV Nazionale C\", che prevede la messa in onda delle immagini salienti a partire dalle 22:00 di ogni domenica di campionato, all'interno di \"Pressing - Prima serata\". OneFootball, insieme alle altre due emittenti, ha acquistato i diritti di trasmissione digitale degli highlights di tutte le 380 partite della Serie A.\nCoppa Italia.\nFino al 1990 la Coppa Italia era quasi completamente ignorata dalle televisioni: la copertura si limitava agli highlights nei vari notiziari e alla trasmissione in diretta delle sole partite di finale da parte della Rai. Un'eccezione fu la stagione 1983-1984, che and\u00f2 in onda integralmente su Rete 4, all'epoca di propriet\u00e0 di Mondadori, che l'avrebbe ceduta a Fininvest nell'estate del 1984.\n1990-1993: gli anticipi e i posticipi sulle reti Fininvest.\nNel 1990 la Lega Calcio stringe un accordo triennale con Fininvest (proprietaria di Canale 5, Italia 1 e Rete 4) per la trasmissione gratuita di alcuni incontri di Coppa Italia, appositamente anticipati o posticipati di un giorno rispetto al normale calendario. L'esperimento precedette di tre anni gli anticipi e i posticipi televisivi dei campionati di Serie A e Serie B. In ciascuna delle tre stagioni potevano andare in onda 14 gare, suddivise fra i vari turni e prescelte attraverso un rigido schema legato alla classifica del Campionato di Serie A della precedente stagione. Ad eccezione del turno preliminare della stagione 1992-1993, tutti i turni si svolsero con gare di andata e ritorno.\nFino al turno preliminare della stagione 1991-1992, queste gare andavano in onda in leggera differita (dai 15 ai 30 minuti) per le norme che impedivano all'epoca le dirette su reti private nazionali.\n1993-1997: il ritorno alla Rai e l'aumento delle gare in onda.\nNel 1993 i diritti della Coppa Italia tornano alla Rai, che li avrebbe mantenuti in esclusiva fino al 1997. Il nuovo pacchetto era composto da 15 gare all'anno: una in pi\u00f9 rispetto al passato e inoltre i criteri di scelta, sempre basati sulla classifica del precedente campionato di massima serie, prevedevano partite con squadre di livello superiore. In queste stagioni gli ultimi tre turni si svolsero sempre con gare di andata e ritorno.\n1997-1999: i diritti divisi tra Rai, Mediaset e Telemontecarlo.\nTra il 1997 e il 1999 la Coppa Italia era suddivisa fra tre operatori televisivi, sempre in chiaro: Rai, Mediaset (al ritorno dopo quattro anni) e Telemontecarlo (per la prima volta). La coppa torna a giocarsi interamente con gare di andata e ritorno e le partite in onda salgono a 26 per la stagione 1997-1998 e a 28 per quella successiva, dove si rese necessario anche uno spareggio fra le semifinaliste sconfitte. La scelta degli incontri da trasmettere era affidata alle emittenti, senza pi\u00f9 vincoli legati alle classifiche dei campionati ma col solo obbligo, nei primi tre turni, di non proporre, al ritorno, le stesse sfide gi\u00e0 trasmesse all'andata.\n1999-2001: le partite in chiaro sulla Rai e quelle a pagamento su Stream e TELE+.\nDal 1999 al 2001 fecero capolino nella Coppa Italia anche le televisioni a pagamento, consentendo per la prima volta una copertura completa anche dei sedicesimi e degli ottavi di finale.\nNella stagione 1999-2000 sulla Rai vanno in onda in chiaro, oltre ad alcune gare della nuova fase eliminatoria a gironi, 16 partite della fase ad eliminazione diretta, mentre le altre 30 erano visibili a pagamento su Stream TV.\nNella stagione 2000-2001 aumentano gli incontri visibili gratuitamente sulla Rai, mentre le restanti poche partite vengono trasmesse a pagamento da TELE+.\n2001-2002: l'inizio su LA7 e il gran finale sulla Rai.\nNel 2001 la Coppa Italia torna interamente in chiaro, ma stavolta era ancora divisa fra due operatori televisivi, ovvero la Rai e LA7 (erede di Telemontecarlo). Non and\u00f2 in onda alcuna partita n\u00e9 delle eliminatorie n\u00e9 del secondo turno, a causa del ritardato accordo tra Lega Calcio e televisioni.\n2002-2007: il monopolio della Rai.\nNel 2002 la Coppa Italia torna ad essere appannaggio della sola Rai. Fino al 2005 il servizio pubblico proponeva alcune gare del secondo turno e poi garantiva una copertura completa o quasi dagli ottavi di finale in poi. La stagione 2002-2003 ebbe maggior visibilit\u00e0, perch\u00e9 tutte le partite andarono in onda su Rai 1, Rai 2 e Rai 3. Dalla stagione successiva la Rai utilizza, per le gare meno importanti, anche Rai Sport Satellite, canale tematico visibile via satellite e, dal 2004, in digitale terrestre. Sui canali generalisti vanno comunque in onda tutte le gare pi\u00f9 importanti.\nNella stagione 2005-2006, con la nuova formula della coppa, sulla Rai possono andare in onda anche diverse partite dei tre turni preliminari, disputati da quel momento ad eliminazione diretta in gara unica. Nella stagione successiva, un ritardo nell'accordo tra la Rai e la Lega Calcio causa l'\"oscuramento\" sia dei turni preliminari sia delle partite di andata degli ottavi di finale.\n2007-2008: gli ottavi su LA7 e Cartapi\u00f9 e la fase finale sulla Rai.\nNel 2007 si torna alla suddivisione tra la Rai e LA7. Nonostante una nuova formula che limitava la partecipazione alle sole societ\u00e0 di Serie A e Serie B, l'accordo con le televisioni arriva ancora una volta in ritardo, impedendo la trasmissione dei tre turni preliminari e delle prime tre partite dell'andata degli ottavi di finale. LA7 trasmette le rimanenti gare degli ottavi, alcune delle quali per la prima volta a pagamento su Cartapi\u00f9 (sette anni dopo le esperienze di TELE+ e Stream TV). Sulla Rai vengono invece trasmesse gratuitamente tutte le gare dai quarti di finale in poi, compresa la finale tornata a disputarsi dopo 28 anni in gara secca.\n2008-2010: i preliminari su ContoTV, fase finale sulla Rai.\nDal 2008 al 2010 i diritti della Coppa Italia vengono suddivisi in 2 pacchetti: uno per i quattro nuovi turni preliminari (riaperti anche alle formazioni non professionistiche) e uno per la nuova fase finale (ottavi, quarti e finale in gara unica e le semifinali ad andata e ritorno). I diritti della fase finale se li aggiudica ancora la Rai (con le gare pi\u00f9 importanti su Rai 1, Rai 2 e Rai 3 e le altre su Rai Sport Pi\u00f9), mentre quelli dei preliminari (limitatamente ad una selezione di incontri) vengono assegnati alla pay-per-view del digitale terrestre ContoTV. Molte gare dei turni preliminari non in onda sulla TV a pagamento andarono in onda su emittenti locali e via satellite.\n2010-2012: i preliminari su LA7 e Sportitalia e la fase finale sulla Rai.\nDal 2010 al 2012 la fase finale della Coppa Italia resta alla Rai, mentre i diritti TV delle migliori gare dei turni preliminari vengono suddivisi stavolta tra due TV in chiaro: LA7 e Sportitalia; nonostante ci\u00f2, non and\u00f2 in onda alcuna gara dei primi due turni (quelli senza formazioni di Serie A): molti di questi incontri, insieme a quelli del terzo turno ignorati dai due operatori nazionali, furono comunque proposti dalle emittenti locali.\n2012-2021: il monopolio della Rai.\nDal 2012 al 2021 sulle reti Rai va in onda anche il 4\u00ba turno preliminare, oltre ad ottavi di finale, quarti di finale, semifinali (andata e ritorno) e finale, per un totale di 25 incontri tutti trasmessi anche in alta definizione. A parte due incontri del 3\u00ba turno preliminare in onda nel 2013 su Sportitalia, le partite dei primi tre turni nel triennio 2012-2015 andarono in onda solo a livello locale. Dal 2015 al 2021 sulla Rai andarono in onda almeno 6 partite dei primi tre turni (almeno una per ciascun turno), oltre a tutte le partite a partire dal quarto turno.\n2021-2024: i diritti a Mediaset.\nDal 2021 al 2024, la Coppa Italia torna ad essere trasmessa in diretta esclusiva sulle reti Mediaset, dopo 23 anni di assenza.\nSupercoppa italiana.\nFino al 1995 i diritti televisivi della Supercoppa italiana erano appannaggio di Fininvest, la quale fino al 1991 trasmetteva la partita in leggera differita perch\u00e9 i canali nazionali privati all'epoca non potevano trasmettere in diretta.\nNel 1996, 1997 e 1998 l'evento viene proposto a pagamento da TELE+.\nDal 1999 al 2008 la vendita dei diritti della Supercoppa avvenne di anno in anno anche in considerazione delle preferenze delle societ\u00e0 partecipanti. Nel 1999 la manifestazione va per la prima volta in onda sulla Rai, nel 2000 torna sulle reti Mediaset e nel 2001 nuovamente sulla Rai. Le stagioni 2002 e 2003 sono andate in onda per la prima volta, rispettivamente, su LA7 e sulla nascente piattaforma Sky. Dopo un altro ritorno sulle reti Mediaset nel 2004, va in onda per la prima volta su Sportitalia, nel 2005.\nDal 2006 la Supercoppa Italiana viene trasmessa di nuovo sulla Rai, che l'avrebbe trasmessa in diretta esclusiva fino all'edizione 2020, mentre dal 2021 al 2023 torna ad essere trasmessa in diretta esclusiva da Mediaset.\nCampionati e competizioni internazionali.\nUEFA Champions League (gi\u00e0 Coppa dei Campioni).\nFino al 1992 i diritti televisivi delle partite delle coppe europee, compresa la Coppa dei Campioni, erano soggettivi: ogni societ\u00e0 partecipante gestiva in proprio i diritti delle partite giocate in casa propria. Facevano eccezione solo le finali disputate in gara unica, i cui diritti televisivi erano gestiti direttamente dall'UEFA: fra queste, quindi, rientrava anche la finale di Coppa dei Campioni.\n1955-1981: il monopolio della Rai.\nIn Italia fino al 1981 solo la Rai trasmetteva le partite delle squadre italiane in Coppa dei Campioni. Non sempre andavano in onda tutti gli incontri (in genere erano trasmesse le finali e le gare pi\u00f9 importanti), tuttavia la copertura televisiva di queste gare da parte del servizio pubblico diventa via via pi\u00f9 completa col passare degli anni. La Rai acquista dalle societ\u00e0 italiane ed estere, nonch\u00e9 dall'UEFA, limitatamente alle finali, i diritti per trasmettere queste partite. Sulla Rai andavano in onda anche le finali in cui le squadre italiane non erano impegnate, essendo questa legata all'Unione europea di radiodiffusione.\n1981-1992: la Coppa dei Campioni suddivisa tra Rai, Fininvest e Telemontecarlo.\nNel 1981, con l'incontro Juventus-Celtic Glasgow (ritorno dei sedicesimi di finale), la Fininvest di Silvio Berlusconi (futuro presidente del Milan) diventa il primo gruppo televisivo privato a fornire la trasmissione di una partita di una squadra italiana in Coppa dei Campioni e pi\u00f9 in generale in tutte le competizioni internazionali per club.\nA partire dal 1984, su Telemontecarlo, che trasmise in differita le finali dal 1981 al 1984, cominciano ad andare in onda le finali di Coppa dei Campioni in contemporanea alla Rai. La situazione era resa possibile dal fatto che l'emittente, avendo sede a Monte Carlo, non risultava un canale italiano ma monegasco e aderiva all'UER, potendo quindi avere accesso agli eventi in Eurovisione; inoltre la Rai, dal 1982 al 1985, era proprietaria del 50% di TMC, salvo poi far scendere la propria quota al 10%. La doppia trasmissione della finale di Coppa dei Campioni sarebbe continuata fino al 1994.\nA met\u00e0 anni ottanta la Fininvest rompe ufficialmente il monopolio della Rai sulle coppe internazionali. Su Canale 5, Italia 1 e Rete 4 iniziano ad andare in onda diverse partite della Coppa dei Campioni (nonch\u00e9 altre Coppe europee) disputate in trasferta dalle squadre italiane, acquistandone di volta in volta i diritti dalle societ\u00e0 avversarie. Questa politica funzion\u00f2 grazie anche ai risultati particolarmente positivi dei club italiani, tant'\u00e8 che non fu un grosso ostacolo nemmeno il fatto che, fino al 1991, la Fininvest era costretta dalla legge italiana a trasmettere le partite in lieve differita (dai 15 ai 30 minuti). A partire dal 1989, tutte le partite giocate in trasferta dal Milan, con la sola eccezione dell'ottavo di finale contro il Real Madrid, sono andate in onda sulle reti televisive di Berlusconi.\n1992-1994: la UEFA Champions League suddivisa tra Fininvest, Rai e Telemontecarlo.\nNel 1992 l'UEFA introduce per la prima volta i diritti televisivi centralizzati, creando la UEFA Champions League. Con questo nome si intende una particolare fase della Coppa dei Campioni, introdotta gi\u00e0 dall'anno precedente: si tratta di una fase eliminatoria di due gruppi da quattro squadre, con gare di andata e ritorno, a cui accedono le otto formazioni superstiti dopo i primi turni ad eliminazione diretta. Questa fase sostituisce dei quarti di finale e delle semifinali, aumentando il numero di partite. L'UEFA vende in blocco i diritti televisivi di questa fase, mentre restano di propriet\u00e0 delle singole squadre ospitanti i diritti dei primi turni. Le prime classificate accedevano direttamente alla finale, ad eccezione della stagione 1993-1994: in questa stagione la Champions League si arricch\u00ec di due ulteriori gare, le semifinali in gara unica, in cui ciascuna delle due vincenti della fase a gruppi ospitava sul proprio campo la seconda classificata dell'altro raggruppamento.\nIn Italia fu Fininvest ad acquisire i diritti della Champions League fin dalla prima stagione. Nella stagione 1992-1993 questi diritti comprendevano le gare dei due gruppi, mentre in quella successiva anche le semifinali. In entrambe le stagioni rest\u00f2 a parte la finale, che continuava ad andare in onda sulle reti Rai e su Telemontecarlo.\n1994-2000: le partite in chiaro sulle reti Fininvest e a pagamento su TELE+.\nDal 1994 tutto il torneo, e non pi\u00f9 una sola fase di esso, inizia ad essere chiamato con il nome di \"UEFA Champions League\". L'appellativo di Coppa dei Campioni da allora resta in uso per indicare il trofeo in palio, ma non la manifestazione (fatta eccezione per chi nostalgicamente predilige la vecchia denominazione). Corrispondentemente, a partire da questa stagione, la competizione inizia ad evolversi nella formula. I diritti televisivi centralizzati comprendevano da quel momento tutti i turni, dalla prima fase eliminatoria fino alla finale, ad eccezione delle partite dei turni preliminari, che continuavano ad essere gestite dalle singole societ\u00e0. La Fininvest trasmetteva dal 1995 anche la finale, avendone l'esclusiva e togliendola al duopolio Rai - Telemontecarlo.\nLa Fininvest, che nel 1996 avrebbe lasciato il controllo delle sue tre reti alla controllata Mediaset, rester\u00e0 l'unico gruppo mediatico italiano a trasmettere sulle sue emittenti la Champions League per almeno due anni. Nel 1996, la partecipazione di due formazioni italiane alla competizione (il Milan campione d'Italia e la Juventus campione d'Europa) impone un cambiamento di programma, a causa della contemporaneit\u00e0 delle partite. Nelle prime due giornate il problema fu risolto trasmettendo una gara su Canale 5 e una su Italia 1, riproponendo poi le due partite in replica, in seconda serata, a canali invertiti (esperimento svolto solo nella prima giornata e poi abbandonato per via dei bassi ascolti). Per le giornate successive, Mediaset trov\u00f2 pi\u00f9 redditizio stringere un accordo con TELE+: una delle due partite andava in onda in diretta e in chiaro sulle reti di Cologno Monzese, l'altra era visibile a pagamento su TELE+2 e sempre in diretta: quest'ultima gara veniva poi replicata in chiaro da Mediaset in seconda serata su Italia 1.\nIl sistema, che rimase comunque in vigore solo durante la fase eliminatoria (al termine della quale fu il Milan a essere eliminato), ha segnato di fatto l'esordio sulle pay TV italiane delle partite di Champions League. L'esperimento viene ripetuto nella stagione 1997-1998 con Juventus e Parma (sempre limitatamente alle eliminatorie, a causa della eliminazione dei ducali) e nella stagione successiva con Juventus e Inter (stavolta fino ai quarti di finale). In queste ultime due stagioni la nuova formula impone ad una delle due formazioni italiane partecipanti di partire dal secondo turno preliminare: le gare del Parma e dell'Inter nei preliminari, disputate ad agosto rispettivamente del 1997 e del 1998, non furono comprese nei diritti centralizzati di Mediaset e TELE+ e furono oggetto di separata contrattazione tra le singole societ\u00e0 e le televisioni (i diritti vennero poi acquisiti dalla stessa Mediaset).\nNel 1999, su pressione dei grandi club, l'UEFA ingrandisce ulteriormente la Champions, che stava ormai diventando un vero e proprio campionato europeo per club. La nuova formula prevedeva, dopo tre turni preliminari (sempre soggetti ad una trattazione separata dei diritti televisivi, gestita dai singoli club), ben due fasi eliminatorie a gironi, seguite da quarti di finale, semifinali e finale. Con questa formula ben quattro formazioni italiane potevano partecipare alla competizione e faceva diventare inevitabile la suddivisione dei diritti televisivi tra emittenti in chiaro e pay TV. Nella stagione 1999-2000 in esclusiva su TELE+ vanno in onda le partite della Lazio nella prima fase eliminatoria, contemporanee a quelle della Fiorentina. Sulle reti Mediaset sono invece visibili gratuitamente tutte le rimanenti gare delle squadre italiane, limitandosi a proporre una sintesi delle partite della Lazio nella prima fase (e non pi\u00f9 una replica integrale) all'interno della trasmissione \"Pressing Champions League\". Gli incontri della Fiorentina e del Parma nel terzo turno preliminare (esclusi dai diritti centralizzati) vanno invece in onda su vari canali (oltre alla stessa Mediaset, anche sulla Rai e su Telemontecarlo).\n2000-2006: le partite a pagamento su Stream e Sky e quelle in chiaro su Mediaset.\nDal 2000 i diritti della Champions League vennero divisi in due pacchetti: uno in chiaro e uno a pagamento. Il pacchetto in chiaro consentiva di trasmettere in diretta due partite alla settimana: una del marted\u00ec, che per\u00f2 non vedeva in lizza squadre italiane, e una del mercoled\u00ec, oltre agli highlights delle altre partite. Tuttavia, a causa della legge 8/99, se le semifinali vedono la presenza di italiane esse devono andare in diretta in chiaro. Il pacchetto destinato alle pay TV comprendeva la possibilit\u00e0 di trasmettere tutte le gare. Fino al 2006 il pacchetto in chiaro resta a Mediaset (che trasmette le sintesi delle gare all'interno di \"Pressing Champions League\"), mentre quello criptato viene acquisito prima da Stream TV e poi dalla sua \"erede\" Sky. Quando, nei quarti di finale, entrambe le partite del marted\u00ec videro in lizza formazioni italiane, allora Mediaset ne trasmetteva comunque una. Lo stesso successe per le partite delle semifinali giocate di marted\u00ec, trasmesse da Mediaset anche se c'erano squadre italiane in lizza.\nDal 2003 viene abolita la seconda fase eliminatoria, sostituendola con ottavi di finale ad eliminazione diretta e riducendo dunque di ben quattro settimane il calendario.\nLe partite delle squadre italiane nel terzo turno preliminare in questi anni andarono in onda, oltre che su Mediaset e Sky, anche sulla Rai, su LA7 e in qualche occasione su emittenti locali.\n2006-2012: le partite a pagamento su Sky e Mediaset Premium e quelle in chiaro sulla Rai.\nNel 2006 la Rai, dopo dodici anni dall'ultima finale trasmessa, acquista per la prima volta i diritti in chiaro della Champions League. Con il nuovo pacchetto il servizio pubblico pu\u00f2 trasmettere una partita a scelta del mercoled\u00ec, pi\u00f9 la finale (che dal 2010 si sarebbe giocata di sabato) e gli highlights di tutte le altre gare (proposte fino al 2009 nelle trasmissioni \"Marted\u00ec Champions\" e \"Un mercoled\u00ec da campioni\" e successivamente in \"90\u00ba minuto Champions\"). Inoltre, nelle semifinali, sulla Rai andava in onda anche la gara del marted\u00ec in caso di partecipazione di almeno un club italiano. Mediaset, abbandonato il pacchetto in chiaro, acquista quello criptato per la piattaforma Mediaset Premium, mentre a Sky resta l'esclusiva satellitare. Ulteriori due novit\u00e0, sopraggiunte dal 2009, ampliano ulteriormente l'offerta della Rai, di Sky e di Mediaset Premium: i turni preliminari diventano quattro e l'ultimo di essi rientra nei diritti centralizzati della competizione. Viene, tra l'altro, stabilita la \"spalmatura\" degli ottavi di finale, distribuiti su quattro settimane (due per l'andata e due per il ritorno).\nPer quanto riguarda le partite delle squadre italiane nei turni preliminari, fino al 2009 andavano in onda su emittenti varie (le stesse Rai, Mediaset e Sky, nonch\u00e9 LA7 e ContoTV). Dalla stagione successiva non ci fu pi\u00f9 il problema della contrattazione a parte, in quanto i diritti restarono soggettivi solo per i primi tre turni preliminari, mentre la prima squadra italiana entrava in lizza dal quarto e ultimo.\n2012-2014: diritti criptati a Sky e Mediaset Premium e diritti in chiaro a Mediaset.\nI diritti criptati per le stagioni 2012-13 e 2013-14 restano suddivisi tra Sky e Mediaset Premium, grazie ad un accordo commerciale fra entrambe le piattaforme. La novit\u00e0 era rappresentata dal ritorno a Mediaset anche dei diritti in chiaro: su Canale 5, Italia 1 e Rete 4 (anche in alta definizione), a partire dal quarto turno preliminare, andava in onda una partita per ogni mercoled\u00ec di gara pi\u00f9 la finale, per un totale di 17 gare, alle quali si aggiungevano gli highlights di tutte le altre gare in seconda serata nella trasmissione \"Champions League Speciale\".\n2014-2015: diritti criptati esclusivi a Sky, diritti esclusivi in chiaro a Mediaset.\nPer la stagione 2014-15 solo Sky possiede i diritti criptati, mentre a Mediaset restano i diritti in chiaro. La TV di Cologno Monzese ha proposto 16 incontri in diretta esclusiva (Sky li trasmette solo in differita): si trattava della partita principale del mercoled\u00ec, a partire dal quarto turno preliminare e fino alle semifinali. Mediaset ha trasmesso in diretta e in chiaro (ma non in esclusiva) anche la semifinale di andata della Juventus giocatasi di marted\u00ec e la finale. Tutti gli altri incontri sono andati in onda solo sulla TV satellitare a pagamento.\n2015-2018: diritti esclusivi a Mediaset e immediata differita delle partite italiane per gli abbonati Sky.\nNel 2015 Mediaset acquista dalla UEFA i diritti esclusivi, sia in chiaro che criptati, della Champions League al prezzo record di 230 milioni di euro per ogni stagione. Su Mediaset Premium vengono trasmesse tutte le partite in diretta dal quarto turno preliminare fino alla finale. Il fatto che fosse Mediaset a detenere i diritti sia in chiaro che a pagamento ha fatto s\u00ec che il match a scelta da trasmettere in chiaro per ogni turno non sempre coinvolgesse una squadra italiana. Le partite andavano in onda generalmente su Canale 5 o Italia 1 (anche in HD), e in seconda serata andavano in onda le immagini salienti di tutti gli altri incontri. L'unico obbligo rest\u00f2 quello di trasmettere in chiaro tutte le gare di semifinali e finale coinvolgenti club italiani.\nLa Champions rimase visibile anche agli abbonati Sky: su Juventus TV e Roma TV, resi visibili a tutti gli abbonati Sky Sport e/o Sky Calcio, venivano trasmesse le partite in lieve differita subito dopo il loro termine, con ampi pre e post partita (replicati anche dopo la differita) e con la possibilit\u00e0 di fruire di una radiocronaca in diretta durante il match.\n2018-2021: diritti criptati esclusivi a Sky, diritti esclusivi in chiaro alla Rai (2018-2019) e Mediaset (2019-2021).\nA partire da agosto 2018 e fino al termine della stagione 2020-2021 la Champions League torna ad essere trasmessa in diretta esclusiva da Sky, che trasmette sui propri canali Sky Sport tutte le partite a partire dal quarto turno preliminare fino alla finale, per un totale di 122 partite a stagione. Grazie ad un accordo con la Rai, per la stagione 2018-2019 la TV di Stato torna a trasmettere in chiaro la massima competizione continentale dopo 6 anni: ha trasmesso in diretta non esclusiva la miglior partita del mercoled\u00ec per ogni giornata a partire dalla fase a gironi fino alla finale. Le edizioni 2019-2020 e 2020-2021 tornano invece sulle reti Mediaset, con la medesima modalit\u00e0 attuata nella stagione precedente per la Rai, ma trasmettendo una partita del marted\u00ec.\n2021-2024: diritti criptati a Sky, Mediaset Infinity e Prime Video, diritti in chiaro a Mediaset.\nPer il triennio 2021-2024 sono tre i media a spartirsi i diritti criptati: Sky trasmetter\u00e0 121 partite a stagione, dai play-off alla finale; Mediaset trasmetter\u00e0 104 partite in pay-per-view sulla piattaforma Mediaset Infinity e infine Amazon Prime Video trasmetter\u00e0 in diretta esclusiva i migliori 16 match del mercoled\u00ec, dai play-off alle semifinali. I diritti in chiaro rimangono a Mediaset, come gi\u00e0 accaduto tra il 2019 e il 2021, con la trasmissione in diretta non esclusiva di una partita al marted\u00ec sera (per ogni turno dai play-off alle semifinali) e della finale.\nUEFA Europa League (gi\u00e0 Coppa UEFA).\nFino al 2009 erano diverse le competizioni europee per squadre di club che si affiancavano annualmente alla UEFA Champions League: dal 1955 al 1971 si svolse, per 13 stagioni, la Coppa delle Fiere, mentre dal 1960 al 1999 si disput\u00f2, per 39 stagioni, la Coppa delle Coppe. Nel 1971, in sostituzione della Coppa delle Fiere, nacque la Coppa UEFA. Inoltre dal 1995 al 2008, per 14 stagioni, si svolse la Coppa Intertoto UEFA, che era in realt\u00e0 un torneo di qualificazione alla Coppa UEFA. Nel 1999 la Coppa UEFA inglob\u00f2 la Coppa delle Coppe e nel 2009, dopo ben 38 stagioni, divent\u00f2 UEFA Europa League.\n1955-1980: il monopolio della Rai su Coppa delle Coppe, Coppa delle Fiere e Coppa UEFA.\nA differenza della Coppa dei Campioni, nelle altre coppe europee i diritti televisivi erano soggettivi fino al 2006; la sola eccezione riguardava le finali disputate in gara unica, i cui diritti televisivi erano gestiti direttamente dall'UEFA.\nAnche per la Coppa delle Coppe e la Coppa UEFA (e prima ancora per la Coppa delle Fiere) fino ai primi anni ottanta \u00e8 stata la Rai a trasmetterne le gare, limitandosi alle partite pi\u00f9 importanti che vedevano in lizza le formazioni italiane e talvolta anche alle finali tra squadre straniere. Nel corso degli anni il numero di incontri riguardanti le formazioni italiane in onda sulla Rai and\u00f2 via via aumentando.\n1980-2007: i diritti della Coppa delle Coppe, della Coppa UEFA e dell'Intertoto soggettivi a varie emittenti.\nAnalogamente alla Coppa dei Campioni, gli anni ottanta hanno segnato l'ingresso delle emittenti private sugli incontri della Coppa delle Coppe e su quelle della Coppa UEFA, soprattutto per le partite in trasferta delle squadre italiane nonch\u00e9 per la doppia trasmissione della finale della Coppa delle Coppe sulla Rai e su Telemontecarlo, dal 1980 al 1996.\nNel 1992 \u00e8 stata mandata in onda la prima finale di Coppa UEFA (e in generale di una delle tre principali coppe europee) in onda in esclusiva su una rete privata: su Canale 5, all'epoca Fininvest, \u00e8 stata trasmessa in onda la gara di ritorno Ajax-Torino dopo che l'azienda di Silvio Berlusconi aveva acquistato i diritti dal club olandese (l'andata in Italia and\u00f2 in onda regolarmente sulla Rai). Ajax-Torino fu anche una delle prime gare internazionali in onda in diretta su una TV privata italiana (fino all'estate del 1991 vi era l'obbligo di differita dai 15 ai 30 minuti). Dopo Fininvest, altre TV private iniziano ad acquistare i diritti di partite in trasferta delle squadre italiane: su Telemontecarlo, oltre alle finali non in esclusiva, cominciano ad andare in onda alcune partite delle squadre straniere in diretta e in differita e, dal 1993 al 1995, anche su TELE+2 sono andate in onda alcune trasferte di squadre italiane in Coppa delle Coppe e Coppa UEFA.\nBen presto la Rai perse ufficialmente anche il monopolio sugli incontri casalinghi dei club italiani. Il primo caso eclatante fu la cessione a Telemontecarlo da parte della Juventus dei diritti televisivi di tutte le gare casalinghe nella Coppa UEFA 1993-1994. Negli anni successivi altre societ\u00e0 italiane seguirono l'esempio (principalmente a favore della Fininvest o di Telemontecarlo). Fra le varie societ\u00e0 che scelsero canali privati si ricordano, oltre a Juventus e Milan, anche Roma, Lazio e Parma, nonch\u00e9 la Fiorentina, il cui presidente Vittorio Cecchi Gori in quegli anni fu anche proprietario di Telemontecarlo (creandosi dunque una situazione analoga a quella di Berlusconi con il Milan e la Fininvest/Mediaset).\nDal caos di diritti soggettivi non erano esonerate neppure le finali di Coppa UEFA: dopo Ajax-Torino del 1992, anche Borussia Dortmund-Juventus dell'anno successivo fu divisa tra la Fininvest (andata in Germania) e la Rai (ritorno in Italia). Nella stagione 1993-1994 i due colossi della TV nazionale si accordano per invertire i diritti TV di Casino Salisburgo-Inter: il servizio pubblico poteva trasmettere la gara di andata a Vienna, mentre la Fininvest il ritorno di San Siro. Sulla Rai e su Telemontecarlo viene invece trasmessa la doppia finale italiana del 1995 tra Parma e Juventus, mentre la doppia finale dell'anno successivo Bayern Monaco-Bordeaux \u00e8 stata divisa tra Fininvest (gara di andata) e la Rai (gara di ritorno). L'ultima finale ad andata e ritorno, quella del 1997 tra Schalke 04 e Inter, \u00e8 stata trasmessa nuovamente sulla Rai con entrambe le partite. Anche le finali in gara unica, sebbene soggette alla gestione diretta dell'UEFA, iniziano a passare da una TV all'altra. La finale di Coppa delle Coppe, in onda sulla Rai e su Telemontecarlo fino al 1996, viene trasmessa per la prima volta da Mediaset l'anno successivo, per poi tornare in esclusiva alla Rai nella stagione 1997-1998, e di nuovo alla doppia trasmissione Rai-Telemontecarlo nell'ultima stagione del torneo (1998-1999). Quando anche la finale di Coppa UEFA comincia a disputarsi in gara unica, \u00e8 stata trasmessa anch'essa in esclusiva sulla Rai nella stagione 1997-1998, mentre in quella successiva anche su Telemontecarlo. Quando la competizione si ingrandisce ulteriormente, inglobando anche la Coppa delle Coppe, la finale di Coppa UEFA torna ad essere un'esclusiva Rai dal 2000 al 2004, per poi passare a Mediaset nel 2005 e 2006 e a LA7 nel 2007, dopo la rinuncia di Sky.\nAlla fine del secondo millennio il mercato dei diritti TV delle coppe europee inizia ad entrare in crisi, almeno in Italia. Le prime avvisaglie si registrano nell'estate del 1998, quando nessun canale italiano ha trasmetto le prime due partite della Sampdoria nella Coppa Intertoto. I prezzi praticati dalle societ\u00e0 titolari dei diritti iniziarono ad essere ritenuti non pi\u00f9 convenienti dalle televisioni, a fronte di partite che, a causa della crescente importanza della Champions League, perdevano sempre pi\u00f9 di interesse. La crisi andava crescendo nel 1999, quando la riforma della UEFA Champions League impose la contemporanea abolizione della Coppa delle Coppe: le vincenti delle coppe nazionali partecipavano da quel momento alla Coppa UEFA, ingrandita cos\u00ec nell'organico ma che era comunque impoverita dalla trasmigrazione delle migliori squadre nella competizione principale. Il nuovo meccanismo della \"retrocessione\" in Coppa UEFA delle migliori eliminate nella prima fase di Champions League (gi\u00e0 avviato nel 1996 per le formazioni eliminate nel turno preliminare della competizione pi\u00f9 importante) non era servito a tamponare la perdita di interesse di societ\u00e0, tifosi e televisioni nei confronti della Coppa UEFA, la quale, pur salita al ruolo di seconda competizione europea per club, aveva ormai perso il fascino di un tempo.\nAnno dopo anno si moltiplicavano i casi di partite delle squadre italiane in Coppa UEFA e in Intertoto \"oscurate\", in quanto nessuna emittente televisiva si accollava le spese per acquisirne i diritti. Il caso pi\u00f9 eclatante si verific\u00f2 nella Coppa UEFA 2001-2002 con la semifinale di andata Borussia Dortmund-Milan. A volte i club stranieri riuscirono a rimediare al rifiuto delle emittenti italiane nazionali cedendo i diritti ad emittenti locali o a syndication, strada che inizi\u00f2 ad essere perseguita anche dalle squadre italiane per le partite casalinghe. Con questo sistema gruppi televisivi minori come 7 Gold, Odeon TV, Telelombardia e Antennatre, oltre a varie TV locali, avevano l'opportunit\u00e0 di trasmettere importanti gare di Coppa UEFA e di Intertoto, oltre ai preliminari di Champions League.\n2007-2009: la Coppa UEFA e l'Intertoto suddivise tra LA7, Sportitalia, ContoTV e altre emittenti.\nNel 2006 l'UEFA sperimenta una prima centralizzazione dei diritti televisivi delle coppe europee minori, riunendo in un pacchetto unico triennale i diritti della Supercoppa UEFA e degli ultimi tre turni della Coppa UEFA (quarti di finale, semifinali e finale). In Italia questo pacchetto viene inizialmente acquisito da Sky, che tuttavia, dopo aver trasmesso la Supercoppa europea 2006, decide di rinunciare ai diritti (senza utilizzarli per nemmeno una gara di Coppa UEFA). I diritti vengono successivamente riacquistati da LA7 e Sportitalia. Su LA7 vengono trasmesse le gare della Fiorentina nei quarti di finale e nelle semifinali della stagione 2007-2008, le gare dell'Udinese nei quarti dell'edizione successiva, la doppia semifinale tra Amburgo e Werder Brema del 2009 e le finali di entrambe le edizioni, il tutto in chiaro e in diretta. Su Sportitalia vengono trasmessi, sempre in chiaro, tutti gli incontri di questi tre turni, tra dirette e differite, in modalit\u00e0 digitale. In questi due anni restano soggettivi i diritti televisivi dell'Intertoto e dei primi turni di Coppa UEFA (fino agli ottavi di finale). Le gare delle italiane in questi turni sono state trasmesse principalmente su ContoTV, LA7 e Sky.\n2009-2012: il monopolio Mediaset sull'Europa League.\nNel 2009 l'Intertoto scompare e la Coppa UEFA diventa l'Europa League. I diritti televisivi centralizzati vengono estesi comprendendo anche la fase ai gironi, i sedicesimi di finale e gli ottavi di finale (oltre a quarti di finale, semifinali e finale come nelle ultime edizioni della Coppa UEFA). La Supercoppa UEFA viene separata e aggregata ai diritti TV della Champions League. Rimangono fuori dai pacchetti dei diritti TV centralizzati solo i turni preliminari, che erano a quel punto ben quattro e sostituivano, oltre ai vecchi due turni preliminari, anche il vecchio primo turno a eliminazione diretta (anticipato ad agosto) e l'intero torneo Intertoto. Una squadra italiana entrava in lizza dal terzo turno preliminare e altre due dal quarto e ultimo turno.\nI diritti TV vengono assegnati in esclusiva a Mediaset fino al 2012. Su Premium veniva trasmessa buona parte degli incontri, mentre una gara di ciascun turno, riguardante finch\u00e9 possibile formazioni italiane, andava in onda anche su un canale in chiaro (Rete 4, Italia 1, Mediaset Extra o Italia 2). Nella seconda serata di ogni gioved\u00ec di Europa League sugli stessi canali in chiaro andava in onda uno \"Speciale Europa League\", condotto da Mino Taveri, con gli highlights di tutte le altre gare. Inoltre, solo fino al 2011, su Sportitalia andavano in onda in chiaro, a partire dalla mezzanotte tra il venerd\u00ec e il sabato, telecronache registrate o ampie sintesi delle migliori partite della settimana, comprese quelle delle squadre italiane.\nPer i quattro turni preliminari era rimasta in vigore la vendita soggettiva dei diritti (gestiti dalle societ\u00e0 ospitanti gli incontri). Comunque, la maggior parte delle gare delle squadre italiane nei preliminari di questo triennio fu visibile a pagamento su Mediaset Premium, Sky e ContoTV. Fecero eccezione alcune gare di Roma e Lazio della stagione 2009-2010, visibili gratuitamente sulla Rai, su Mediaset e su LA7.\n2012-2014: il duopolio di Mediaset e Sky.\nA partire dal 2012, oltre a Mediaset Premium, anche Sky trasmette l'Europa League a pagamento. La TV di Cologno Monzese conferm\u00f2a inoltre anche i diritti in chiaro, con la partita principale di ogni gioved\u00ec sera (a partire dalla fase a gironi) in onda su Canale 5, Italia 1, Rete 4 e Italia 2. Su questi andavano in onda solitamente gli highlights delle altre partite all'interno della trasmissione \"Europa League Speciale\".\nPer effetto di una leggera modifica del format del torneo, si ridussero a due i club italiani impegnati nei turni preliminari (per i quali restava soggettiva la vendita dei diritti televisivi): uno entrava in lizza dal terzo turno, e uno dal quarto e ultimo. La maggior parte delle gare delle squadre italiane nei preliminari furono visibili a pagamento (e in alcuni casi solo in pay-per-view) su Mediaset Premium e Sky. Fecero eccezione Hajduk Spalato - del 2012 (visibile gratuitamente su LA7) e \u0160iroki Brijeg - Udinese del 2014 (i cui diritti restarono invenduti).\n2014-2015: torna l'esclusiva Mediaset.\nPer la stagione 2014-2015 i diritti esclusivi della competizione tornano alla sola Mediaset, che ripropone la consueta programmazione tra gare in chiaro (una per ogni giornata di gara) e gare criptate (le principali di fase a gironi e sedicesimi di finale e tutte le partite dagli ottavi di finale in poi), oltre agli highlights. Mediaset Premium trasmette in esclusiva anche tutte le gare delle due italiane impegnate nei turni preliminari, ad eccezione di Brommapojkarna - Torino, i cui diritti restano invenduti. Su Mediaset vanno in onda in chiaro tutte le gare di semifinale, in quanto coinvolgenti club italiani, utilizzando per\u00f2, a causa della contemporaneit\u00e0, differite e sintesi.\n2015-2024: diritti a Sky e DAZN.\nDal 2015 i diritti esclusivi dell'Europa League vengono acquistati da Sky, sia per il criptato che per il chiaro. Per la piattaforma satellitare si tratta di un ritorno alla trasmissione della seconda competizione europea per club dopo il biennio 2012-2014. Sono state trasmesse in diretta esclusiva sui canali Sky Sport le migliori partite della fase a gironi e di andata e ritorno dei sedicesimi di finale, tutte le partite di andata e ritorno di ottavi di finale, quarti di finale e semifinali e la finale. La TV satellitare aveva la facolt\u00e0 di trasmettere anche degli incontri in chiaro e, per farlo, ha utilizzato (e tuttora utilizza) TV8, trasmettendo per ogni turno, oltre a semifinali e finale, uno degli incontri coinvolgenti club italiani. Restano fuori dal pacchetto le gare dei quattro turni preliminari. Le partite della Sampdoria nel terzo turno della stagione 2015-2016 sono state trasmesse in diretta esclusiva e in chiaro sulla Rai, mentre quelle del Sassuolo nel terzo turno e nel play-off della stagione seguente in diretta esclusiva da Sky. Ancora poi le gare preliminari della stagione 2017-2018, che videro protagonista il Milan (terzo e quarto turno), sono state trasmesse in esclusiva e in chiaro da Mediaset (gare in casa) e da Sky con TV8 (gare in trasferta).\nNel triennio 2021-2024 i diritti della competizione verranno condivisi con la piattaforma OTT DAZN, che trasmetter\u00e0 integralmente il torneo a partire dalla fase a gironi.\nUEFA Europa Conference League.\nIl 6 febbraio 2021, oltre al rinnovo di UEFA Champions League e UEFA Europa League, Sky ha annunciato di aver acquistato i diritti per la trasmissione della neo-costituita UEFA Europa Conference League per il triennio 2021-2024, alla quale parteciper\u00e0 (partendo dai play-off) la settima classificata nella precedente stagione del massimo campionato di calcio italiano (o la sesta classificata, qualora la vincitrice della Coppa Italia finisse il campionato al massimo al settimo posto). Le migliori partite del torneo verranno trasmesse pure su DAZN.\nSupercoppa UEFA.\nMolte delle prime stagioni della Supercoppa UEFA sono state ignorate dalle televisioni italiane, e appunto erano visibili in differita su canali internazionali in lingua italiana (Telemontecarlo e Capodistria). Furono queste le prime finali di competizioni europee per club ad essere proposte da TV diverse da quella pubblica italiana.\nBarcellona-Milan, gara di andata del 1989, \u00e8 stata trasmessa sulla Fininvest in lieve differita, avendone acquisito i diritti dalla societ\u00e0 spagnola. Anche la gara di ritorno, a Milano, \u00e8 stata trasmessa sulle reti Fininvest: il torneo si \u00e8 giocato ad andata e ritorno fino al 1997 (con tre eccezioni nel 1984, nel 1986 e nel 1991) e dunque vigevano i diritti TV soggettivi.\nNel 1990 la competizione era divisa divisa tra Rai e Fininvest. Si trattava di una sfida tutta italiana tra Sampdoria e Milan, con gara di andata a Genova trasmessa dalla TV di stato e gara di ritorno, sul campo neutro di Bologna, trasmessa dal gruppo Fininvest. La Fininvest propose, per la prima volta in diretta, anche l'edizione 1991, giocata in gara unica tra formazioni non italiane. L'edizione 1992 \u00e8 stata invece trasmessa dalla Rai in differita, anche solamente per la gara di ritorno. Nel 1993 i canali Fininvest hanno mandato in onda sia la gara di andata che quella di ritorno della sfida tutta italiana tra Parma e Milan; la stessa cosa \u00e8 successa nel 1994 per la doppia sfida Arsenal-Milan.\nLa stagione 1995 (tra squadre straniere) segnA invece il debutto televisivo, in questa competizione, di Telemontecarlo, che ha trasmesso la gara di andata in diretta e quella di ritorno in differita.\nL'anno successivo, con la Juventus in lizza, la Supercoppa torna su Mediaset.\nDal 1998 anche la Supercoppa UEFA, allineandosi alle finali delle coppe europee principali, inizia a venir giocata stabilmente in gara unica (a Monte Carlo, gi\u00e0 sede dell'edizione 1986). Di conseguenza i diritti televisivi della manifestazione cominciano ad essere gestiti dall'UEFA. In Italia li acquista per prima la Rai, che torna dunque a trasmettere in esclusiva questa manifestazione dal 1998 al 2003 (con la sola eccezione del 1999, quando \u00e8 andata in onda anche su Telemontecarlo).\nNel 2004 la partita \u00e8 andata in onda su LA7, per altro in differita per evitare la sovrapposizione con la finale per il bronzo delle Olimpiadi di Atene fra Italia e Iraq. Nel 2005 ci fu il ritorno di Mediaset, mentre nel 2006 debutta Sky: per la prima volta, dunque, la manifestazione fu trasmessa a pagamento in Italia. Nel 2007, con il ritorno di una formazione italiana (come quattro anni prima si trattava del Milan), la Supercoppa torna sulla Rai.\nNel 2008 per la prima volta sono stati due i canali italiani a trasmettere l'evento: LA7 (visibile a tutti) e Sportitalia (accessibile solo come canale digitale). Questa stagione faceva parte di un pacchetto, acquisito dalle due emittenti, che comprendeva anche gli ultimi turni di Coppa UEFA 2007-2008 e 2008-2009.\nSuccessivamente invece i diritti della Supercoppa sono stati aggregati a quelli della Champions League, e quindi le edizioni dal 2009 al 2011 (in particolare quella del 2010 che vide la prima partecipazione dell'Inter) sono state trasmesse addirittura da tre operatori italiani: Rai (in chiaro), Sky (a pagamento via satellite) e Mediaset Premium (a pagamento via etere).\nLe edizioni 2012 e 2013 sono state trasmesse in chiaro da Mediaset e a pagamento da Mediaset Premium e Sky.\nMediaset ha trasmesso in esclusiva e in chiaro l'edizione 2014 e sia in chiaro che a pagamento su Mediaset Premium le edizioni 2015, 2016 e 2017, mentre le edizioni 2018, 2019 e 2020 sono state trasmesse in diretta esclusiva e a pagamento su Sky e in chiaro su Rai (2018) e Mediaset (2019 e 2020).\nAmazon si \u00e8 aggiudicata i diritti per la trasmissione in esclusiva delle edizioni 2021, 2022 e 2023 attraverso il proprio servizio di streaming a pagamento Prime Video.\nCoppa Intercontinentale e Coppa del mondo per club FIFA.\n1963-1973: il monopolio della Rai sulla Coppa Intercontinentale.\nFino al 2004 la competizione per club che assegnava il titolo di squadra pi\u00f9 forte del mondo era, per tutti, la Coppa Intercontinentale (poi Coppa Europeo-Sudamericana). Vi partecipavano due sole squadre, in rappresentanza dei due continenti maggiori. Il torneo, organizzato da UEFA e CONMEBOL, si giocava, per le prime 18 edizioni (dal 1960 al 1979, tenendo conto che salt\u00f2 il 1975 e il 1978), con gare di andata e ritorno (a parte la stagione 1973 giocata in gara unica a Roma). In quattro occasioni si era resa necessaria anche una terza partita di spareggio. In Italia queste partite sono state trasmesse sulla Rai, principalmente nelle edizioni in cui era impegnata una squadra italiana (Milan nel 1963 e nel 1969, Inter nel 1964 e nel 1965, Juventus nel 1973), ma anche in altre occasioni, come le stagioni 1966, 1967 e 1972. Le maggiori difficolt\u00e0 erano legate alle trasmissioni via satellite delle partite disputate in Sudamerica.\n1984-1991: il monopolio della Fininvest.\nDal 1980 la Coppa Intercontinentale si disputava in gara unica e sul campo neutro di Tokyo. Sponsor principale della manifestazione era diventato la casa automobilistica giapponese Toyota, per cui il trofeo prese anche il nome di Toyota Cup. Neanche la nuova formula in terra nipponica ha favorito televisivamente l'evento: la prima edizione teletrasmessa in Italia, seppur in differita, \u00e8 stata quella del 1983 su Rete 4, seguita da quella del 1984, in onda Canale 5. Soprattutto, sulla rete Fininvest \u00e8 andata in onda in diretta l'edizione successiva, ovvero la sfida tra Juventus e Argentinos Juniors del 1985: sono queste le prime importanti finali calcistiche ad essere teletrasmesse in Italia in esclusiva da una TV privata. Ci\u00f2 tra l'altro ha impedito a molti tifosi di vedere la diretta (all'orario italiano delle 04:00 del mattino, corrispondente alle 12:00 giapponesi), dal momento che l'emittente milanese non raggiungeva ancora l'intero territorio nazionale. Sulle reti Fininvest sono andate in onda anche edizioni successive della Coppa Intercontinentale: in particolare Milan-Nacional Medellin del 1989 e Milan-Olimpia Asuncion del 1990 (entrambe trasmesse in leggera differita nella notte e poi replicate nel corso della giornata). \u00c8 andata in onda anche l'edizione del 1991 (stavolta in diretta) pur senza formazioni italiane in lizza.\n1992-1996: il monopolio di TELE+.\nDal 1992 al 1994 la Coppa Intercontinentale \u00e8 stata visibile a pagamento su TELE+2. In particolare, ci\u00f2 ha riguardato le edizioni disputate dal Milan nel 1993 contro il San Paolo e nel 1994 contro il V\u00e9lez Sarsfield. Nel primo caso TELE+ ha proposto in chiaro una replica dell'incontro nella tarda mattinata. L'edizione 1994 ha visto, invece, una variazione dell'orario di inizio, alle 19:15: l'orario italiano diventava cos\u00ec decisamente pi\u00f9 comodo (alle 11:15). La replica in chiaro dell'incontro \u00e8 andata in onda in seconda serata su Italia 1. TELE+ ha proposto anche l'edizione 1996, tra Juventus e River Plate. La partita \u00e8 stata replicata in chiaro in seconda serata su Rete 4.\n1997-2003: la Coppa Intercontinentale suddivisa tra Telemontecarlo, Stream, LA7 e Mediaset.\nTra le edizioni senza squadre italiane in lizza, si ricordano quelle del 1997 e del 1998 in onda su Telemontecarlo in differita, quelle del 1999 e del 2000 proposte a pagamento da Stream TV, e quella del 2002 (in cui l'evento si era spostato da Tokyo alla vicina Yokohama) in onda su LA7. In altre occasioni la competizione non \u00e8 stata teletrasmessa in Italia (anche se a volte pot\u00e9 essere seguita attraverso canali stranieri via satellite).\nNel frattempo, nel 2000 la FIFA aveva organizzato la prima edizione del campionato mondiale per club, disputatasi in Brasile con la partecipazione di otto squadre provenienti da tutti i continenti. L'esperimento rest\u00f2 isolato (e le previste edizioni successive furono annullate) a causa dello scarso interesse suscitato nei confronti dei grandi network televisivi internazionali, che snobbarono l'evento. La Coppa Intercontinentale continuava a rappresentare la vera sfida per l'assegnazione del titolo di campione del mondo per club, anche senza l'egida della FIFA.\nNel 2003 la Coppa Intercontinentale torna sulle reti Mediaset in chiaro, in occasione della sfida tra Milan e Boca Juniors.\n2004-2006: il monopolio di Sportitalia sulla Coppa Intercontinentale e sulla successiva Coppa del mondo per club.\nL'ultima edizione della Toyota Cup, senza squadre italiane, \u00e8 andata in onda sulla neonata Sportitalia, nel 2004. Sulla stessa rete sono andate in onda anche, negli anni successivi, due stagioni della nuova competizione che la sostituisce: l'accordo tra FIFA, UEFA, CONMEBOL e Toyota consent\u00ec infatti la nascita della Coppa del mondo per club FIFA. L'organizzazione passava cos\u00ec al massimo organismo calcistico mondiale, mentre la casa automobilistica giapponese restava sponsor della manifestazione, che fino al 2008 si sarebbe tenuta in terra nipponica. Le squadre partecipanti salirono da due a sei (una per ogni continente) con una formula ad eliminazione diretta.\nIn Italia, la stagione 2006 fu visibile solo sulle TV digitali terrestri o satellitari (comunque in chiaro), poich\u00e9 Sportitalia aveva cessato le trasmissioni analogiche.\n2007-2012: il monopolio di Mediaset Premium.\nDal 2007 al 2012 la competizione \u00e8 andata in onda in esclusiva e a pagamento su Mediaset Premium. Le squadre partecipanti salirono da sei a sette grazie all'ammissione di una squadra del paese ospitante. Della finale per il 1\u00ba e 2\u00ba posto del 2007, riguardante il Milan, \u00e8 stata anche trasmessa una sintesi in chiaro su Rete 4. Nel 2009 e nel 2010 la Coppa lascia per la prima volta il Giappone (a parte l'edizione pilota del 2000 svoltasi in Brasile) per disputarsi negli Emirati Arabi Uniti. L'edizione 2010 ha visto di nuovo in lizza un club italiano, l'Inter, ma stavolta Mediaset non propose sintesi in chiaro delle gare dei nerazzurri. La coppa \u00e8 ritornata poi in Giappone per le edizioni 2011 e 2012.\n2015-2016: il monopolio della Rai.\nNel 2013 e nel 2014 la manifestazione lascia per la prima volta l'Asia (sempre senza tener conto della stagione 2000) per approdare in Africa, precisamente in Marocco. Tuttavia nessuna emittente televisiva italiana ha trasmesso queste due stagioni, mentre nel 2015 e nel 2016, quando la manifestazione torna a disputarsi in Giappone, \u00e8 la Rai a trasmetterne tutte le partite in diretta.\n2017-2020: la Coppa del mondo per club tra Fox Sports e Mediaset.\nNel 2017 la manifestazione, assegnata agli Emirati Arabi Uniti per due anni, \u00e8 stata trasmessa da Fox Sports, mentre nel 2018 nessuna emittente italiana scelse di mandarla in onda. Nelle edizioni 2019 e 2020 il torneo, organizzato dal Qatar, fa ritorno a Mediaset, che ne ha trasmesso le partite sul 20. Nell'edizione 2021 il torneo torna negli Emirati Arabi Uniti ma non viene trasmesso da alcuna emittente televisiva italiana.\nLa Nazionale italiana in TV.\nDa quando esiste la televisione, le telecronache delle gare della nazionale sono state trasmesse quasi sempre sulla Rai. Il servizio pubblico detiene i diritti per trasmettere in diretta esclusiva le gare degli azzurri nelle qualificazioni al campionato mondiale 2022, oltre a tutte le partite amichevoli in casa e in trasferta, le partite ufficiali e le amichevoli delle Nazionali giovanili, femminili e di calcio a 5 fino al 31 dicembre 2021.\nIn passato ci sono state alcune eccezioni al monopolio azzurro della Rai.\nNelle fasi finali dei campionati mondiali ed europei disputate dal 1982 al 2000, le partite della Nazionale italiana (cos\u00ec come le altre partite di queste competizioni) andavano in onda contemporaneamente sui canali Rai e su Telemontecarlo; tuttavia, quest'ultima aveva lo status di televisione del Principato di Monaco e non di canale italiano e, soprattutto nei primi anni, era visibile solo in alcune porzioni del territorio italiano. Inoltre, le gare del vittorioso mondiale spagnolo del 1982 andarono in onda su Telemontecarlo in differita (ad eccezione della finalissima).\nNell'ottobre 1992 la partita Scozia-Italia a Glasgow, valida per le qualificazioni al Campionato Mondiale del 1994 negli Stati Uniti, \u00e8 andata in onda contemporaneamente sulla Rai e TELE+. Per la prima volta, infatti, i diritti televisivi di una gara della Nazionale erano stati acquisiti da un canale privato: la questione suscit\u00f2 enormi polemiche, in quanto TELE+ era a pagamento. L'intenzione della pay TV (diventata tale da pochi mesi) era quella di criptare l'incontro, trasmettendolo solo per i propri abbonati, ma poi fu trovato un accordo con la Rai per salvaguardare l'esigenza di consentire a tutti i telespettatori in maniera gratuita la visione di un incontro della nazionale. TELE+, dovendo trasmettere l'incontro in chiaro e in contemporanea alla Rai, si accontent\u00f2 di proporre una telecronaca \"alternativa\" a quella del servizio pubblico, in modo da pubblicizzare i propri eventi sportivi.\nNel 1996 si registrano invece i primi incontri della Nazionale trasmessi in esclusiva da un'azienda televisiva privata, in questo caso Mediaset: si tratta di Ungheria-Italia (amichevole) e Moldavia-Italia (valida per le qualificazioni al campionato mondiale del 1998 in Francia), entrambe proposte da Canale 5. Negli anni successivi anche Telemontecarlo ha proposto tre gare in esclusiva degli azzurri (dopo le tante gare proposte nelle fasi finali di mondiali ed europei in contemporanea con la Rai): nel 1997 Inghilterra-Italia (sempre per le qualificazioni mondiali 1998, ma tra molte polemichr), nel 1998 Svezia-Italia (amichevole), nel 1999 Svizzera-Italia (qualificazioni al campionato europeo del 2000 in Belgio e Paesi Bassi). In occasione della gara con l'Inghilterra, Telemontecarlo consent\u00ec alla Rai di replicare l'incontro dopo la mezzanotte, per tutelare quelle zone italiane dove il segnale del canale monegasco non era ricevibile.\nTerminato nel 2000 il curioso dualismo tra la Rai e Telemontecarlo per le fasi finali di mondiali ed europei, torna a verificarsi una situazione analoga a partire dal 2006, seppur per cause diverse. La suddivisione dei diritti tra canali in chiaro e pay TV ha causato infatti la doppia trasmissione delle gare della nazionale da parte della Rai e di Sky, in occasione di tre edizioni del campionato mondiale (dal 2006 al 2014), due edizioni della Confederations Cup (2009 e 2013) e due edizione dei campionati europei (2016 e 2020). Su Sky sono andate in onda anche in differita integrale le gare degli azzurri nelle qualificazioni agli europei 2016 e ai mondiali 2018, subito dopo la diretta in esclusiva di Rai 1.\nI radiotelecronisti storici degli azzurri.\nLa prima \"voce\" storica della nazionale italiana \u00e8 stata quella di Nicol\u00f2 Carosio, che ha commentato alla radio le avventure degli azzurri fin dai primi due titoli mondiali, nel 1934 in Italia e nel 1938 in Francia. Approdato in televisione (sempre in Rai) fin dalla sua nascita, nel 1954, \u00e8 rimasto il telecronista \"ufficiale\" degli azzurri fino ai mondiali del 1970 in Messico, con la sola eccezione degli europei 1968.\nCarosio viene succeduto Nando Martellini. Dopo aver gi\u00e0 sostituito Carosio in occasione del vittorioso Campionato europeo del 1968, Martellini lo rimpiazza definitivamente durante i mondiali messicani, in seguito al famoso episodio del guardalinee etiope. Nando Martellini rimane il telecronista delle gare degli azzurri fino al 1986, passando attraverso il trionfo mondiale del 1982 in Spagna.\nA partire dal secondo Mondiale messicano, quello del 1986, Bruno Pizzul diventa la terza voce storica della nazionale in Rai. Pizzul ha commentato le gare degli azzurri ininterrottamente fino ad agosto 2002, con una sola eccezione in occasione della finale per il 3\u00ba e 4\u00ba posto del mondiale italiano del 1990 contro l', commentata da Giorgio Martino (il giorno dopo Pizzul comment\u00f2 la finale per il 1\u00ba e 2\u00ba posto tra e ).\nLe partite della nazionale trasmesse in quegli anni anche da altre TV videro alla telecronaca: Luigi Colombo su Telemontecarlo tra il 1982 e il 1990; Massimo Caputi sempre sulla TV monegasca tra il 1994 e il 2000; Massimo Marianella su TELE+ nel 1992; Sandro Piccinini e Bruno Longhi su Canale 5 nel 1996.\nTra settembre 2002 e giugno 2003, in Rai, il posto che era stato di Carosio, Martellini e Pizzul viene affidato a una rigida alternanza, partita dopo partita, tra Gianni Cerqueti e Stefano Bizzotto. Nell'agosto 2003 sceglie Cerqueti come voce ufficiale della telecronaca degli Azzurri, che ha commentato gli azzurri fino ad agosto 2004. A sorpresa, per\u00f2, la Rai cambia completamente idea e, da settembre 2004 ad agosto 2010, la voce della nazionale diventa quella di Marco Civoli, che in particolare ha commentato il trionfo dell'Italia al mondiale del 2006 disputatosi in Germania. Solo in occasione dell'amichevole contro l'Austria dell'agosto 2008 a Nizza la telecronaca, per una volta, fu nuovamente affidata a Gianni Cerqueti, a causa dell'assenza di Civoli gi\u00e0 impegnato con i giochi olimpici di Pechino.\nIn occasione dell'amichevole di Londra persa contro la Costa d'Avorio nell'agosto 2010, vi fu il passaggio di testimone da Civoli a Bruno Gentili, ex radiocronista di \"Tutto il calcio minuto per minuto\" e all'epoca vicedirettore di Rai Sport. Nell'occasione Civoli ha effettuato la sua ultima telecronaca \"azzurra\", mentre Gentili si limit\u00f2 al commento tecnico. Gentili \u00e8 stato il telecronista Rai della nazionale italiana da settembre 2010 a novembre 2012.\nNuovo passaggio di consegne nel novembre 2012 in occasione dell'amichevole di Parma persa contro la Francia: Gentili effettua la sua ultima telecronaca azzurra avvalendosi del commento tecnico del suo successore Stefano Bizzotto. Quest'ultimo torna, quindi, a rivestire il ruolo di telecronista azzurro della Rai da febbraio 2013, dopo averlo gi\u00e0 fatto in alternanza con Cerqueti tra il 2002 e il 2003.\nDa settembre 2014 la Rai affida le telecronache azzurre alla coppia formata da Alberto Rimedio e da Bizzotto, sostituito da luglio 2015 da Giovanni Trapattoni. A maggio 2016, Trapattoni viene sostituito da Walter Zenga, il quale dal 1\u00ba settembre dello stesso anno cede il posto ad Alberto Zaccheroni, sostituito nuovamente da Zenga tra settembre 2017 e settembre 2018, quando subentra Antonio Di Gennaro come seconda voce. In occasione della finale del campionato europeo di calcio 2020, la telecronaca \u00e8 stata affidata a Stefano Bizzotto coadiuvato da Katia Serra, a causa della positivit\u00e0 al COVID-19 di Rimedio e alla quarantena fiduciaria di Di Gennaro.\nLe radiocronache degli azzurri, sempre in Rai, sono state affidate, dopo Carosio, ad Enrico Ameri (fino al 1992), Sandro Ciotti (dal 1992 al 1994), Riccardo Cucchi (dal 1994 al 2014) e Francesco Repice (dal 2014).\nPer quanto riguarda Sky, la telecronaca delle partite degli azzurri a partire dal 2006 (fasi finali dei mondiali, Confederations Cup, dal 2014 al 2017 le differite delle partite di qualificazione agli europei 2016 e ai mondiali 2018 e fasi finali degli europei 2016 e 2020) \u00e8 affidata a Fabio Caressa, affiancato dal commento tecnico di Giuseppe Bergomi. Unica eccezione \u00e8 stata la gara valida per il terzo posto della Confederations Cup 2013, commentata da Massimo Marianella e Daniele Adani, in quanto Caressa e Bergomi si trovavano a Rio de Janeiro per commentare la finale tra e .\nLe Nazionali giovanili e la Nazionale olimpica.\nTra le nazionali giovanili, l'unica che gode di una presenza televisiva costante \u00e8 la Under-21. La Rai trasmette tutte le partite amichevoli e ufficiali di questa rappresentativa. In passato solo in pochissime occasioni sono stati altri operatori televisivi a occuparsene: tra queste, Svizzera-Italia del giugno 1999, valida per la qualificazione al campionato europeo Under-21 del 2000 in Slovacchia, trasmessa da Telemontecarlo. La fase finale di quest'ultimo campionato europeo e quella successiva del 2002 in Svizzera sono state entrambe proposte da Mediaset (gare dell'Italia e gare pi\u00f9 importanti in chiaro) e TELE+ (restanti gare a pagamento).\nPer quel che riguarda la Nazionale olimpica (coincidente fino al 1952 con la Nazionale maggiore, a parte le limitazioni sul professionismo), la trasmissione televisiva dei tornei olimpici di calcio \u00e8 legata ai diritti TV dell'intera manifestazione a cinque cerchi.\nIn Italia la Rai ha storicamente trasmesso i giochi olimpici invernali ed estivi in esclusiva, e dunque anche i tornei olimpici di calcio, dal 1956 al 1980. In realt\u00e0 in questo periodo la rappresentativa olimpica di calcio dell'Italia, che era di fatto una Nazionale giovanile Under-23, ha preso parte solo ai giochi di Roma del 1960 in qualit\u00e0 di paese ospitante, mentre non si \u00e8 iscritta ai giochi del 1956, del 1968 e del 1976, ha rinunciato a quelli del 1964 (pur avendo conquistato regolarmente la qualificazione) e non si \u00e8 qualificata per quelli del 1972 e del 1980 (in quest'ultimo caso si trattava della Nazionale Under-21, guidata da Azeglio Vicini).\nLe edizioni dei giochi (estivi e invernali) disputatesi fra il 1984 e il 1994 sono state trasmesse, oltre che dalla Rai, anche da Telemontecarlo e (nella sola edizione invernale ed estiva 1988) TV Koper-Capodistria, all'epoca di propriet\u00e0 di Fininvest, mentre dal 1996 al 2008 la Rai torna ad avere l'esclusiva dei giochi olimpici invernali ed estivi. Inoltre, per i soli giochi estivi di Sydney 2000, alcune gare non calcistiche sono state oggetto di trasmissione criptata da parte di TELE+: fu la prima volta che un'Olimpiade veniva trasmessa in diretta anche da un'emittente televisiva a pagamento, seppur in parte (i diritti principali erano comunque in mano alla Rai). Ai giochi di Los Angeles 1984 e di Seul 1988 il torneo di calcio era riservato alle \"nazionali B\", composte praticamente da giocatori di riserva delle nazionali maggiori (non vi erano pi\u00f9 vincoli di et\u00e0, ma erano eleggibili solo quei calciatori che non avessero mai disputato, con la maglia della propria nazionale maggiore, gare valide per il Campionato Mondiale o anche solo per le qualificazioni al Campionato Mondiale). Nel 1984 la rappresentativa azzurra guidata da Enzo Bearzot e Cesare Maldini, in un primo momento esclusa nella fase di qualificazione, \u00e8 stata poi riammessa ai giochi (dopo 24 anni di assenza) per ripescaggio, dovuto al boicottaggio di molte nazionali dell'Est europeo. Nel 1988 invece gli azzurri sono stati guidati da Dino Zoff nelle qualificazioni e poi da Francesco Rocca nella competizione sudcoreana (Rocca era il vice di Zoff ma gli succedette dopo il passaggio dell'ex portiere azzurro sulla panchina della Juventus). In entrambi i giochi olimpici disputati con la nazionale B l'Italia si classific\u00f2 quarta, come nell'ultima partecipazione nel 1960. La Rai ha trasmesso anche le gare di qualificazione. A partire da Barcelona 1992 il torneo olimpico di calcio fu riservato alle nazionali giovanili under 23, ammettendo per\u00f2 dalla successiva edizione olimpica (Atlanta 1996) l'utilizzo di un massimo di tre \"fuori quota\". Per l'Europa il torneo di qualificazione fu abolito, perch\u00e9 da allora le nazionali europee ammesse alla competizione olimpica sono le migliori classificate dell'ultimo Campionato Europeo under 21.\nNel quadriennio 2010-2014, le Olimpiadi sono state trasmesse anche a pagamento, con le gare di tutte le discipline trasmesse in esclusiva da Sky: per la prima volta tutte le gare dei Giochi Olimpici venivano integralmente trasmesse da una TV a pagamento. La Rai ha proposto le immagini in chiaro di una selezione di eventi, per un totale di 100 ore di trasmissione nei giochi invernali 2010 e di 200 ore nei giochi estivi 2012 (ai quali comunque gli azzurrini del calcio non si qualificarono). Invece le gare dei giochi invernali di Sochi 2014, per la prima volta nella storia della TV in Italia, non furono trasmesse dalla Rai (che si limit\u00f2 ai soli highlights): le 100 ore di eventi live in chiaro sono state garantite dalla stessa Sky con il proprio canale terrestre Cielo.\nPer i giochi estivi di Rio de Janeiro 2016 la Rai ha trasmesso in diretta esclusiva tutte le gare, con Sky che si limit\u00f2 a trasmettere gli highlights, mentre dal 2018 al 2024 i diritti televisivi delle Olimpiadi invernali ed estive sono stati acquisiti in esclusiva da Eurosport (Discovery); la RAI, tramite accordi con Discovery (che era obbligata a sub-cedere o trasmettere in chiaro una parte degli eventi), ha garantito 100 ore di diretta non esclusiva in chiaro per l'edizione invernale 2018 (a Pyeongchang) e 200 ore di diretta non esclusiva in chiaro per l'edizione 2020 (a Tokyo) e garantir\u00e0 100 ore di diretta non esclusiva in chiaro per l'edizione invernale 2022 (a Pechino) e 360 ore di diretta non esclusiva in chiaro per l'edizione 2024 (a Parigi).\nCampionato europeo.\nLa Rai ha proposto in esclusiva il campionato europeo di calcio fin dalla prima edizione del 1960, in Francia. La prima edizione visibile a colori \u00e8 stata quella del 1980, giocata proprio in Italia. Le edizioni disputatesi tra il 1984 e il 2000 sono andate in onda anche su Telemontecarlo. Dal 2004 al 2012 la Rai torna a trasmettere in esclusiva la manifestazione continentale, mentre nelle edizioni 2016 (disputatasi in Francia) e quella \"itinerante\" 2020, come avvenuto per i mondiali di calcio dal 2006 al 2014, Sky ha trasmesso tutte le 51 partite di cui 24 in diretta esclusiva e le restanti 27, incluse quelle giocate dall'Italia, trasmesse in diretta non esclusiva anche dalla Rai.\nCampionato mondiale.\nLa Rai trasmette il Campionato mondiale di calcio fin dall'edizione del 1954 in Svizzera, quando la TV in Italia aveva solo pochi mesi di vita. Sono state trasmesse anche gare dell'edizione del 1958 in Svezia, nonostante la nazionale italiana non si fosse qualificata per la fase finale. L'edizione 1962 in Cile (la prima a disputarsi lontano dall'Europa dopo l'avvento della TV) non poteva essere seguita in diretta dai telespettatori italiani, a causa dell'inefficienza dei collegamenti satellitari: le partite venivano registrate e trasmesse dalla Rai il giorno seguente allo svolgimento. L'edizione 1978 in Argentina \u00e8 stata la prima ricevibile a colori. A partire dall'edizione 1982 in Spagna, i calendari organizzati dalla FIFA venivano incontro alle esigenze televisive, permettendo alle TV di trasmettere praticamente tutti gli incontri in diretta e limitando allo stretto indispensabile il numero di partite disputate in contemporanea. Le edizioni dal 1982 al 1998 andavano in onda trasmesse, oltre che dalla Rai, anche su Telemontecarlo, mentre nel 1986 furono trasmesse anche da TV Koper-Capodistria. Nel 2002 la Rai torna ad avere l'esclusiva dell'intera competizione.\nDal 2006 al 2014, invece, 39 delle 64 partite della kermesse iridata sono andate in onda in esclusiva su Sky. La Rai ha invece acquistato i diritti per trasmettere in chiaro le rimanenti 25 partite, una a scelta per ogni giorno di gare, non in esclusiva (anche questi incontri sono stati comunque trasmessi da Sky). Fra queste gare erano sempre comprese la partita inaugurale, tutti gli incontri della nazionale italiana, quattro incontri degli ottavi di finale, due dei quarti di finale e tutti gli incontri delle semifinali e la finale. Nel 2018 i mondiali sono tornati ad essere trasmessi integralmente in chiaro dopo 16 anni: con la mancata qualificazione della nazionale italiana e la successiva rinuncia della Rai e soprattutto di Sky ad acquistarne i diritti, sono stati trasmessi per la prima volta da Mediaset. Per l'edizione 2022, invece, la Rai ha acquistato i diritti per la trasmissione in diretta esclusiva di tutte le partire della competizione.\nConfederations Cup.\nLe prime due stagioni della Confederations Cup non sono state trasmesse in Italia, mentre la terza \u00e8 andata in onda su Telemontecarlo. Nel 2001 \u00e8 stata trasmessa in esclusiva da TELE+, mentre nel 2003 \u00e8 stata trasmessa anche in chiaro, seppur a livello locale, da Antennatre. Dal 2005 al 2017, sempre a pagamento, il torneo \u00e8 andato in onda integralmente su Sky, mentre nel 2009 e nel 2013 (con l'Italia a prendervi parte) l'intero torneo \u00e8 stato trasmesso anche in chiaro sulla Rai.\nConseguenze sull'aspetto agonistico.\nCon il passare del tempo l'influsso delle televisioni, il cui potere \u00e8 andato in crescendo, ha riversato i canoni delle stesse anche sull'aspetto sportivo. Le istituzioni calcistiche si sono dunque viste costrette a ridefinire, talvolta in maniera radicale, i calendari e formati delle competizioni secondo esigenze di matrice mediatica pi\u00f9 che agonistica. La circostanza ha, tra l'altro, portato alla nascita del cosiddetto \"calcio spezzatino\", fenomeno che nel contesto europeo ha riscontrato feroci polemiche.\nPer quanto riguarda lo scenario italiano va invece evidenziata una progressiva frammentazione degli orari, segnalando in particolare il sacrificio del pomeriggio domenicale. Gli attriti sorti tra enti di trasmissione e societ\u00e0 hanno talvolta generato situazioni complicate, tra cui l'inizio in ritardo del campionato 2002-2003 per il mancato accordo sui diritti televisivi.\nOrari di gioco dei campionati.\nIl XX secolo era caratterizzato dall'organizzazione lineare dei campionati, con la disputa in contemporanea di tutti gli incontri nel pomeriggio domenicale (sebbene l'orario fosse variabile, tra le 14:30 e le 16:30, in funzione di fattori climatici). Un primo cambiamento si \u00e8 registrato nel 1993, con l'introduzione regolare di un posticipo per la massima serie e di un anticipo per il torneo cadetto; l'applicazione di tale \"format\" non aveva luogo durante le giornate conclusive, per non gravare eccessivamente sull'aspetto sportivo. Sul finire degli anni '90 si registra un'ulteriore evoluzione, prevedendo con cadenza fissa due anticipi al sabato e un posticipo serale la domenica: l'introduzione \u00e8 stata pensata per garantire un adeguato riposo alle squadre iscritte alle competizioni europee, il cui calendario era generalmente riferito al marted\u00ec e mercoled\u00ec. Un'importante novit\u00e0 per il campionato \u00e8 sorta nel 1999, quando la Lega Calcio fissa le 15:00 come orario unico per le gare della domenica pomeriggio, senza pi\u00f9 oscillazioni dovute al clima.\nLa spalmatura degli incontri su pi\u00f9 orari \u00e8 l'aspetto che ha maggiormente contraddistinto il XXI secolo, dando origine a calendari la cui distribuzione pu\u00f2 \u2014 teoricamente \u2014 ricoprire ciascun giorno della settimana: nel massimo campionato sono da segnalare i turni infrasettimanali (lanciati con regolarit\u00e0 dal 2004 per far fronte all'elevato numero di formazioni), le gare all'ora di pranzo (\"lunch match\") e i posticipi del luned\u00ec, noti come \"Monday Night\". In misura differente, la spalmatura degli orari ha interessato anche la Serie B, la cui innovazione pi\u00f9 importante coincide con la calendarizzazione di gran parte degli incontri al sabato pomeriggio (dal 2005).\nCompetizioni internazionali per club.\nL'influenza televisiva sui calendari delle competizioni continentali inizia a farsi sentire tra gli anni '80 e '90: la TV va a modificare un programma gi\u00e0 consolidato, che prevedeva lo svolgimento dei tornei attraverso \"finestre\" prestabilite della stagione (la cui cadenza era regolare, nella serata del mercoled\u00ec).\n1955-1992: i mercoled\u00ec di coppa.\nNella prima parte di stagione, ovvero durante i mesi autunnali, erano in calendario 6 date per le coppe: 4 erano comuni a tutte le competizioni (Coppa dei Campioni, Coppa UEFA e Coppa delle Coppe), mentre le ultime 2 erano riservate alla Coppa UEFA, il cui numero di partecipanti era doppio rispetto agli altri tornei (64 a 32). Anche la cadenza dei turni era fissa, con 2 settimane di distanza tra l'andata e il ritorno di uno stesso turno; erano invece 3 tra un turno e il successivo. Le finestre erano cos\u00ec stabilite: la prima tra settembre e ottobre, la seconda tra ottobre e novembre, la terza (riservata alla UEFA, il cui calendario si allineava cos\u00ec agli altri) tra novembre e dicembre. Qualora un torneo avesse fatto registrare un numero di partecipanti maggiore rispetto al previsto, erano organizzati dei turni preliminari in agosto rispettando le 2 settimane di distanza dall'andata al ritorno.\nTerminata la pausa invernale, le coppe riprendevano attorno a marzo con la medesima cadenza: le 4 date erano riservate ai quarti di finale e alle semifinali, giocate generalmente in primavera. Le finali erano disputate a maggio, sempre in mercoled\u00ec consecutivi: tra l'andata e il ritorno di Coppa UEFA era disputata la finale di Coppa delle Coppe, mentre l'atto conclusivo della Coppa dei Campioni chiudeva la stagione.\nDai mercoled\u00ec ai \"matchweek\".\nUna prima conseguenza dell'influsso televisivo \u00e8 stata la trasformazione dei tradizionali mercoled\u00ec in \"matchweek\", ovvero \"tre giorni\" di coppe: ci\u00f2 fu dovuto agli anticipi e ai posticipi, fissati al marted\u00ec e gioved\u00ec, richiesti dalle societ\u00e0 partecipanti. Le emittenti televisive hanno inciso anche sugli orari, per evitare la contemporaneit\u00e0 tra formazioni dello stesso campionato: ad esempio la Serie A, che iscriveva almeno 6 squadre ad ogni stagione, vedeva le partite dei suoi club equamente distribuite nei 3 giorni. Il formato creava ripercussioni anche sul campionato nazionale, in particolare per le giornate precedente e successiva alle coppe.\n1992-1994: l'orario unico per la Champions League.\nDopo aver introdotto la fase a gruppi in Coppa dei Campioni dalla stagione 1991-1992, l'UEFA mette un po' d'ordine alla massima competizione, centralizzando i diritti TV di questa fase a partire dalla stagione 1992-1993 e avviando dunque la trasformazione in UEFA Champions League. Le gare di questa competizione dovevano obbligatoriamente disputarsi il mercoled\u00ec alle 20:30 durante la fase a gruppi, mentre le gare di Coppa delle Coppe e Coppa UEFA in programma al mercoled\u00ec dovevano iniziare non pi\u00f9 tardi delle 19:00, in modo da evitare la sovrapposizione con la Champions League.\nCon la nuova formula, a partire dal 1991-1992 la Coppa dei Campioni posticipava la sua pausa invernale, in quanto cominciava ad occupare anche quelle due settimane di gioco tra novembre e dicembre che in passato vedevano in campo solo la Coppa UEFA. Il primo turno della massima manifestazione europea continuava a disputarsi parallelamente ai sedicesimi di Coppa delle Coppe e ai trentaduesimi di Coppa UEFA, cos\u00ec come il secondo turno affiancava gli ottavi di Coppa delle Coppe e i sedicesimi di Coppa UEFA. La fase eliminatoria (ad 8 squadre) vedeva le prime due giornate disputarsi parallelamente agli ottavi di Coppa UEFA, prima della sosta, e le restanti quattro affiancare quarti di finale e semifinali di Coppa delle Coppe e Coppa UEFA. Il turno preliminare di agosto, che fino ad allora era stato un'eccezione, divent\u00f2 inevitabile (a causa di eventi politici che aumentarono il numero delle nazioni europee) a partire dal 1992-1993. Nel 1993-1994 la Champions League si arricchisce con le semifinali in gara unica, che vengono disputate nella medesima settimana della finale di andata di Coppa UEFA, anticipata solo per quell'anno al marted\u00ec.\n1994-2000: Coppa UEFA al marted\u00ec, Champions League al mercoled\u00ec, Coppa delle Coppe al gioved\u00ec.\nUn'ulteriore regolamentazione alla proliferazione selvaggia di anticipi e posticipi \u00e8 stata introdotta dal 1994-1995, stesso anno in cui la Champions League comincia ad ingrandirsi. In ciascun matchweek il marted\u00ec era riservato alla Coppa UEFA, il mercoled\u00ec alla Champions League e il gioved\u00ec alla Coppa delle Coppe (eccezion fatta per le finali e per qualche turno preliminare). Le gare di Coppa UEFA potevano su richiesta essere posticipate al mercoled\u00ec (non oltre le 18:00) o al gioved\u00ec, cos\u00ec come quelle di Coppa delle Coppe potevano essere anticipate al marted\u00ec o al mercoled\u00ec (con la stessa limitazione di orario per salvaguardare la serata di Champions League), ma tali richieste diventavano sempre meno frequenti: soprattutto al marted\u00ec in Coppa UEFA, che vedeva impegnate diverse squadre per una stessa nazione, rimaneva il problema della spalmatura degli orari di inizio. Dal 1997-1998 per la Champions League viene stabilito il nuovo orario delle 20:45 (al posto delle 20:30), sempre al mercoled\u00ec. Tale orario era quello solitamente utilizzato anche per le finali delle altre coppe.\nCon il nuovo format (prima a 16 e poi a 24 squadre) la fase eliminatoria della Champions League cominciava gi\u00e0 a settembre per concludersi a dicembre: le sei giornate coincidevano con i sei matchweek tradizionali. Le prime quattro giornate affiancavano sedicesimi e ottavi di Coppa delle Coppe nonch\u00e9 trentaduesimi e sedicesimi di Coppa UEFA, mentre le ultime due giornate erano parallele solo agli ottavi di Coppa UEFA. A partire dal 1996-1997 in Coppa UEFA e dal 1997-98 in Champions League furono necessari due turni preliminari: il secondo restava in programma in agosto, parallelamente al turno preliminare unico di Coppa delle Coppe, mentre il primo era programmato tra fine luglio e inizio agosto, in questo caso in settimane consecutive. Gi\u00e0 dal 1995, del resto, l'UEFA organizzava ogni estate, tra giugno e agosto, l'Intertoto, che prevedeva dapprima turni articolati nei weekend e poi turni conclusivi infrasettimanali. Dal 1997-1998, con la trasformazione della finale di Coppa UEFA in gara unica, veniva abbreviato il quadro delle finali tra aprile e maggio: solo tre mercoled\u00ec consecutivi, cominciando con la finale di Coppa UEFA, proseguendo con quella di Coppa delle Coppe e chiudendo con quella di Champions League.\nDal 1998, nel calendario delle competizioni UEFA trova un posto fisso anche la Supercoppa UEFA, fino ad allora costretta a trovare spazio in veri e propri ritagli di stagione. La competizione veniva a disputarsi in gara unica, collocata a fine agosto, il venerd\u00ec alle 20:45 CET, nella stessa settimana in cui si concludevano i turni preliminari delle altre competizioni. La sede dell'incontro (a differenza delle finali delle altre coppe europee) \u00e8 stata per 14 anni lo stadio Louis II di Montecarlo, mentre a partire dall'edizione 2013 la sede della partita viene scelta dalla UEFA.\n1999-2004: Champions League al marted\u00ec e mercoled\u00ec, Coppa UEFA al gioved\u00ec.\nDalla stagione 1999-2000, l'ulteriore ingrandimento della Champions League e la scomparsa della Coppa delle Coppe portano a nuovi calendari. Ora la massima competizione occupa due serate, il marted\u00ec e il mercoled\u00ec (sempre alle 20:45 CET), mentre la Coppa UEFA si sposta al gioved\u00ec (con anticipi ai due giorni precedenti, sempre pi\u00f9 rari, vincolati alla solita limitazione d'orario). Le finali rimangono al mercoled\u00ec per entrambe le competizioni, in settimane differenti. La spalmatura in due serate della Champions League consentiva di limitare gli impegni contemporanei di squadre della stessa nazione a massimo due per serata (mediante anche apposito pilotaggio dei sorteggi per la composizione dei gironi).\nTra il 1999-2000 e il 2002-2003 ci sono stati diversi matchweek dedicati alla sola Champions League, per smaltire la formula con ben due fasi eliminatorie. Le giornate di andata della prima fase eliminatoria (a 32 squadre) si disputavano tra settembre e ottobre in tre settimane consecutive: la prima e la terza occupavano i matchweek tradizionali, la seconda era disputata nella settimana di mezzo (in cui non giocava la Coppa UEFA). Analogamente, le tre giornate di ritorno erano disputate fra ottobre e novembre (nel 1999-2000 e nel 2001-2002 hanno occupato tre settimane consecutive, mentre nel 2000-2001 e nel 2002-2003 il calendario internazionale ha consentito una settimana di pausa fra la quinta e la sesta giornata), occupando anche in questo caso due matchweek \"classici\" e uno nuovo. Tra novembre e dicembre, in questo caso occupando solo le date usuali, venivano disputate le prime due giornate della seconda fase eliminatoria (a 16 squadre). Le rimanenti quattro giornate venivano disputate dopo la pausa invernale, tra febbraio e marzo (nel 1999-2000 hanno occupato addirittura quattro settimane consecutive, mentre nelle tre stagioni successive \u00e8 stata creata una settimana di pausa fra la quarta e la quinta giornata). Per altro, ora la Champions League necessitava di ben tre turni preliminari e cominciava gi\u00e0 a met\u00e0 luglio (cinque settimane consecutive dall'andata del primo turno all'andata del terzo e una sola settimana di sosta prima del ritorno del terzo). Invece la Coppa UEFA, che anche nel format aveva praticamente assorbito la Coppa delle Coppe, passava ad un unico turno preliminare, programmato come al solito ad agosto. Il primo turno vero e proprio, strutturato su 96 squadre (equivalente alle 64 della vecchia Coppa UEFA pi\u00f9 le 32 di Coppa delle Coppe) rimaneva collocato tra settembre e ottobre, negli stessi matchweek della prima e della terza giornata della prima fase di Champions League. Il secondo turno, con 48 squadre (come le 16 degli ottavi di Coppa delle Coppe pi\u00f9 le 32 dei sedicesimi della vecchia Coppa UEFA), pure rimaneva ancorato alla tradizione di ottobre e novembre (nel 1999-2000 e 2001-2002 insieme alla quarta e sesta giornata della prima fase di Champions League, nel 2000-2001 e 2002-2003 insieme alla quinta e sesta giornata). La competizione proseguiva con i sedicesimi di finale, cui entravano in lizza le terze dei gironi della prima fase della Champions, disputati tra novembre e dicembre insieme alle prime due giornate della seconda fase della massima competizione, nei matchweek che in passato erano riservati agli ottavi della vecchia Coppa UEFA. Nella seconda parte della stagione anche la Coppa UEFA alzava il ritmo, programmando in rapida successione ottavi di finale e quarti di finale parallelamente alle ultime quattro giornate della seconda fase di Champions League (tra febbraio e marzo). La stagione si concludeva con un ultimo tour de force: tra fine marzo e aprile venivano giocati i quarti di finale di Champions League e, parallelamente, le semifinali di Coppa UEFA, tra fine aprile e inizio maggio le semifinali di Champions League, a maggio le finali delle due competizioni. Inizialmente vi era un intervallo di due settimane tra andata e ritorno dei quarti di Champions e delle semifinali di Coppa, poi per\u00f2 si prefer\u00ec abolirlo, facendo giocare questo turno in due settimane consecutive; \u00e8 stato invece mantenuto l'intervallo di due settimane fra il ritorno dei quarti di finale e l'andata delle semifinali in Champions League. Il ritorno delle semifinali si disputava dopo sette giorni dall'andata, e dopo altri sette giorni era gi\u00e0 in programma la finale di Coppa UEFA, seguita da quella di Champions League. Negli anni successivi si prefer\u00ec invece inserire una settimana di sosta tra il ritorno delle semifinali di Champions e la finale di Coppa UEFA, distanziando conseguentemente anche la finale di Champions a tre settimane (anzich\u00e9 due) dal ritorno delle semifinali.\nNel 2003-2004 (anno della reintroduzione degli ottavi di finale in Champions League in luogo della seconda fase eliminatoria) si torna ad un calendario meno fitto e pi\u00f9 vicino a quello tradizionale. Le sei giornate delle eliminatorie di Champions tornano alla loro collocazione naturale fra settembre e dicembre. Ci\u00f2 comporta per\u00f2 il posticipo dei sedicesimi di Coppa UEFA dopo la sosta invernale (in quanto bisognava attendere le terze classificate dei gironi della Champions). In questa stagione, pertanto, la Coppa UEFA ha disputato tra settembre e dicembre solamente i primi due turni (a 96 e a 48 squadre): il primo ha visto l'andata a settembre, nella settimana a cavallo tra la prima e la seconda giornata di Champions, e il ritorno a met\u00e0 ottobre, una settimana prima della terza giornata della competizione pi\u00f9 importante; il secondo turno di Coppa UEFA ha visto invece l'andata e il ritorno a novembre, nelle stesse settimane della quarta e quinta giornata di Champions League. Nella seconda parte della stagione si impose un calendario che \u00e8 rimasto in vigore fino al 2008-2009: si ricominciava a febbraio con due settimane consecutive di Coppa UEFA in cui si svolgevano andata e ritorno dei sedicesimi di finale; dopo una settimana di pausa, altre due settimane consecutive con andata e ritorno degli ottavi di finale. La Champions invece riprendeva utilizzando solo due di queste quattro settimane, per l'andata e il ritorno degli ottavi, rispettivamente insieme al ritorno dei sedicesimi e all'andata degli ottavi di UEFA. Di conseguenza, nelle due settimane in cui giocava solo la competizione minore (andata dei sedicesimi e ritorno degli ottavi), essa utilizzava sia il mercoled\u00ec che il gioved\u00ec. Dopo due o tre settimane, a fine marzo o inizio aprile, si svolgevano parallelamente i quarti di finale delle due competizioni, con andata e ritorno in due settimane consecutive. Dopo altre due settimane, stesso sistema per la disputa delle semifinali. Passati altri quindici giorni, si dava spazio alle finali, in due mercoled\u00ec consecutivi: prima quella di Coppa UEFA, poi quella di Champions League.\n2004-2009: gironi anche in Coppa UEFA.\nDal 2004-2005 ciene introdotta una fase eliminatoria anche in Coppa UEFA. La competizione tornava ad avere due turni preliminari, il primo dei quali si disputava a luglio, nelle stesse settimane dell'andata del primo turno e dell'andata del secondo turno preliminare di Champions, mentre il secondo si disputava in agosto insieme al terzo di Champions. In questo modo, il tabellone del primo turno veniva ridotto a 80 squadre (sedici in meno rispetto alle precedenti edizioni), che tornavano a giocare nelle classiche date di settembre e ottobre (parallelamente alle prime due giornate della Champions). In luogo del secondo turno, le 40 superstiti disputavano 8 gironi da 5 squadre, con gare di sola andata. Le prime tre giornate si disputavano insieme, rispettivamente, alla terza, quarta e quinta giornata della Champions League. Invece le ultime due giornate dei gironi di Coppa UEFA venivano sistemate in settimane dedicate, con gironi equamente suddivisi tra mercoled\u00ec e gioved\u00ec: la quarta giornata una sola settimana dopo la terza (nella settimana a cavallo tra la quinta e la sesta giornata di Champions), la quinta e ultima giornata quindici giorni dopo, a met\u00e0 dicembre (la settimana successiva alla sesta di Champions). Dopo la pausa invernale la competizione riprendeva con i sedicesimi di finale, cui accedevano le 8 terze dei gironi di Champions e 24 superstiti dalla fase eliminatoria (le prime 3 di ciascun girone), seguendo lo stesso calendario introdotto dal 2003-2004.\n2009-2018: Europa League in due fasce orarie.\nDalla stagione 2009-2010, la creazione dell'Europa League (in sostituzione della Coppa UEFA e dell'Intertoto) ha dato luogo ad un sistema televisivo pi\u00f9 simile alla Champions League anche per la seconda competizione europea. Essa gioca sempre al gioved\u00ec, ad eccezione della finale confermata al mercoled\u00ec, nelle stesse settimane in cui gioca la Champions League (fino alla stagione 2011-2012 le ultime due giornate delle eliminatorie di Europa League venivano giocate una settimana dopo quelle di Champions, con spalmatura al mercoled\u00ec e al gioved\u00ec negli stessi orari), e prevede nelle eliminatorie, nei sedicesimi e negli ottavi di finale due orari di inizio, le 19:00 CET e le 21:05 CET, fra i quali sono spalmate le gare. Tutte le partite di quarti e semifinali vengono giocate alle 21:05, la finale alle 20:45.\nSempre dal 2009-2010, in Champions League si registrano tre novit\u00e0: il quarto e ultimo turno preliminare si adatta al format della competizione, venendo anch'esso equamente suddiviso fra marted\u00ec e mercoled\u00ec alle 20:45 CET (a differenza dei primi tre turni); gli ottavi di finale vengono ulteriormente spalmati, sia all'andata che al ritorno, in quattro serate (marted\u00ec e mercoled\u00ec di due settimane consecutive, al solito orario); la finale viene collocata al sabato, ma sempre in una settimana differente da quella della finale di Europa League.\nIl nuovo format prevede ben quattro turni preliminari per entrambe le competizioni, contro i tre del passato (in Coppa UEFA in passato erano due, ma in realt\u00e0 i quattro turni preliminari della Europa League sostituiscono anche il vecchio primo turno a 80 squadre, oltre allo stesso torneo Intertoto). Si comincia a fine giugno o inizio luglio e si prosegue per sei settimane consecutive, nelle quali si disputano in successione i primi tre turni preliminari sia in Champions League che in Europa League. Poi, dopo una settimana di sosta, si disputano in due settimane consecutive andata e ritorno del quarto e ultimo turno preliminare (denominato play-off). Una prima novit\u00e0 di calendario \u00e8 dunque che la settimana di riposo cade tra il ritorno del terzo e l'andata del quarto turno preliminare, anzich\u00e9 tra andata e ritorno dell'ultimo turno come accadeva in passato. Le eliminatorie di entrambe le competizioni si dipanano tra settembre e dicembre, con le sei giornate dei gironi di entrambe le competizioni che si giocano nelle stesse settimane (anche l'Europa League ha i gironi da 4 squadre con gare di andata e ritorno, che promuovono alla fase successiva le prime due classificate dei 12 gruppi alle quali si aggiungono le terze classificate dei gironi di Champions League). Dopo la sosta invernale, si riprende col solito calendario per la Europa League, mentre la novit\u00e0 in Champions \u00e8 rappresentata dalla spalmatura degli ottavi di finale su quattro settimane: l'andata nelle settimane dei sedicesimi di Europa League, il ritorno in quelle degli ottavi della seconda competizione UEFA. Nessuna variazione per quarti di finale e semifinali, mentre la finale di Champions League si disputa dieci giorni dopo quella di Europa League, al sabato.\n2018-2021: doppia fascia oraria anche in Champions League.\nLa stagione 2018-2019 vede l'applicazione di una doppia fascia oraria anche per quanto riguarda la Champions League, distribuendo \u2014 in ciascun turno della fase a gironi \u2014 due gare alle 18:55 e le restanti sei alle 21:00, sempre con riferimento al fuso orario dell'Europa Centrale. L'orario pre-serale rimane valido per i sedicesimi e gli ottavi di finale dell'Europa League, mentre gli altri turni \u2014 concernenti anche la massima competizione europea \u2014 sono disputati in notturna. Tali cambiamenti hanno accompagnato altre modifiche, incentrate tuttavia sull'aspetto regolamentare del gioco e non sulla copertura mediatica.\nUn'ulteriore novit\u00e0 riguarda, dal 2019, la riduzione della distanza temporale tra le finali delle due manifestazioni: entrambe sono ora programmate nel corso della medesima settimana, mantenendo fissa la collocazione dell'atto finale di Europa League al mercoled\u00ec e dell'incontro conclusivo della Champions League al sabato. L'UEFA ha temporizzato la validit\u00e0 di tale programma fino al 2021, anno in cui \u00e8 prevista una nuova riforma circa lo svolgimento delle competizioni continentali."}
{"id": "624489", "revid": "19933", "url": "https://it.wikipedia.org/wiki?curid=624489", "title": "Philibert Commerson", "text": "Biografia.\nCommer\u00e7on nacque a Ch\u00e2tillon les Dombes, oggi Ch\u00e2tillon-sur-Chalaronne, in Francia. Studi\u00f2 medicina e botanica a Montpellier, e per qualche tempo fu medico praticante. Su richiesta di Carl von Linn\u00e9, Commer\u00e7on si impegn\u00f2 nella raccolta e classificazione di pesci del mar Mediterraneo per il museo di Stoccolma.\nNel 1756 Commer\u00e7on torn\u00f2 a Ch\u00e2tillon les Dombes e vi cre\u00f2 un giardino botanico. Alla sua opera si deve, tra l'altro, l'introduzione in Francia della \"hydrangea\".\nNel 1766 Commer\u00e7on prese parte al viaggio di circumnavigazione del globo di Louis Antoine de Bougainville, assistito da Jeanne Baret, avendo modo di osservare e descrivere una grandissima variet\u00e0 di specie animali e vegetali. \nUn particolare tipo di delfino dello Stretto di Magellano fu descritto per la prima volta da Commer\u00e7on e porta il suo nome. \nNel 1768 in Brasile scopr\u00ec un genere di piante che nomin\u00f2 Bougainvillea in onore del capo della spedizione, appunto Bougainville.\nCommer\u00e7on e Bougainville furono attenti osservatori della vita di Tahiti, e le loro descrizioni contribuirono a diffondere in Europa il mito del tahitiano come \"buon selvaggio\".\nPer tutto il viaggio, Commer\u00e7on raccolse e studi\u00f2 piante. Alla fine del viaggio di ritorno chiese di essere lasciato a Mauritius per poter approfondire lo studio della vegetazione locale e di quella del Madagascar. Mor\u00ec a Mauritius a 45 anni."}
{"id": "624490", "revid": "14691", "url": "https://it.wikipedia.org/wiki?curid=624490", "title": "Philibert Commer\u00e7on", "text": ""}
{"id": "624492", "revid": "125452487", "url": "https://it.wikipedia.org/wiki?curid=624492", "title": "Battaglia di Normandia", "text": "La battaglia di Normandia fu il complesso dei combattimenti seguiti allo sbarco avvenuto il 6 giugno 1944 sulle coste della Normandia, e terminati con la liberazione di Parigi da parte degli Alleati e la ritirata verso la Germania delle truppe tedesche sfuggite dalla sacca di Falaise. Essa si svolse nel quadro del piano Alleato d'invasione dell'Europa nord-occidentale, denominato in codice operazione Overlord. I combattimenti in Normandia costituirono il preludio alle battaglie sulla Linea Sigfrido, all'invasione del Terzo Reich e alla fine della seconda guerra mondiale in Europa.\nLa campagna consent\u00ec l'apertura del secondo fronte, insistentemente richiesto da Stalin dall'inizio dell'operazione Barbarossa, e riusc\u00ec a sottrarre risorse alle forze tedesche impegnate sul fronte orientale contro l'Armata Rossa.\nAltrettanto forti erano state le richieste di un attacco al Vallo Atlantico, con la conseguente liberazione della Francia, con la partecipazione delle forze armate della Francia libera, rappresentata dal governo francese all'estero presieduto dal generale Charles de Gaulle, le cui forze parteciparono attivamente alle operazioni con unit\u00e0 terrestri, aeree e navali affiancate da una significativa attivit\u00e0 partigiana. Il governo francese ebbe inoltre un forte peso politico nella tempistica delle operazioni, tanto inducendo il comandante dello SHAEF, il generale Dwight D. Eisenhower ad accelerare la liberazione della capitale francese, quanto a fare entrare per prima a Parigi la 2\u00aa divisione corazzata francese.\nL'attacco al Vallo Atlantico.\nL'attacco al Vallo Atlantico ebbe inizio il mattino del 6 giugno 1944 con lo sbarco delle truppe Alleate sul tratto normanno della costa francese compreso tra Quin\u00e9ville e Merville; il comando delle operazioni fu affidato al generale statunitense Dwight D. Eisenhower mentre il comando delle truppe di terra, il XXI gruppo d'armate Alleato, fu affidato al generale britannico Bernard Law Montgomery.\nL'attacco fu preceduto durante la notte da azioni aviotrasportate, effettuate allo scopo di occupare alcuni punti ritenuti strategici nell'entroterra, compiute nella parte ovest delle zone di sbarco dall'82\u00aa e dalla 101\u00aa divisione aerotrasportate statunitensi, comandate rispettivamente dai generali Matthew Ridgway e Maxwell D. Taylor, e nella zona est dalla 6\u00aa divisione aviotrasportata britannica, comandata dal generale Richard Nelson Gale.\nLe operazioni di sbarco furono dirette verso cinque spiagge, i cui nomi in codice erano: Utah e Omaha, dove prese terra la 1\u00aa armata statunitense del generale Omar Bradley, e Gold, Juno e Sword, dove sbarc\u00f2 la 2\u00aa armata britannica comandata dal generale Miles Dempsey. Le spiagge erano comprese in un settore, la Normandia, presidiato dalla 7\u00aa armata tedesca del generale Friedrich Dollmann, appartenente a sua volta allo Heeresgruppe B comandato dal feldmaresciallo Erwin Rommel, il quale era parte del pi\u00f9 ampio Oberbefehlshaber West, il comando del fronte occidentale comandato dal feldmaresciallo Gerd von Rundstedt.\nNelle prime 24 ore dell'invasione, gli Alleati prevedevano di riuscire a occupare una striscia di terra profonda dai 10 ai 15 chilometri, che avrebbe dovuto comprendere a ovest dell'estuario del fiume Vire, la parte della penisola di Cotentin prospiciente la citt\u00e0 di Carentan, al centro delle zone di sbarco la citt\u00e0 di Bayeux e a est la citt\u00e0 di Caen, ma nessuno di questi obiettivi fu raggiunto. Alla fine della giornata una breccia di circa 12 chilometri separava gli statunitensi dai britannici e un'altra, di circa 5 chilometri, separava i canadesi dal resto delle truppe britanniche. Le perdite complessive Alleate nel D-Day furono comprese tra le 10.000 e le 12.000 unit\u00e0, mentre quelle di parte tedesca furono stimate tra i 4.000 e i 9.000 uomini.\nLa prima fase (7 giugno - 20 luglio 1944).\nFronte della 2\u00aa armata britannica.\nIl primo attacco verso Caen.\nIl generale Montgomery, riscontrato il fallimento del tentativo di occupare l'importante nodo stradale e ferroviario di Caen entro la giornata del D-Day, giunse in Francia l'8 giugno e stabil\u00ec il suo quartier generale nei terreni del castello di Creully, dove constat\u00f2 di persona sia lo stato di prostrazione delle truppe, da due giorni costantemente a contatto con il nemico, sia la forza del dispositivo difensivo tedesco nei dintorni della citt\u00e0.\nIl giorno precedente infatti, dopo che la 50\u00aa divisione di fanteria britannica \"Northumbria\", comandata dal generale Douglas Alexander Graham, aveva occupato Bayeux senza combattere a causa del frettoloso ritiro dei tedeschi, la 3\u00aa divisione di fanteria canadese, comandata dal generale Rod Keller, si era diretta verso est e aveva portato il primo attacco in direzione di Caen nel quadro della cosiddetta \"operazione Perch\", ma le sue avanguardie, costituite dalla 7\u00aa brigata del generale Harry W. Foster e dalla 9\u00aa brigata, si erano trovate di fronte ai reparti avanzati della 12. SS-Panzer-Division \"Hitlerjugend\" comandata dallo SS-Brigadef\u00fchrer Kurt Meyer che, insieme con le altre unit\u00e0 corazzate di riserva (la Panzer-Lehr-Division del generale Fritz Bayerlein e la 1. SS-Panzer-Division \"Leibstandarte SS Adolf Hitler\" dello SS-Brigadef\u00fchrer Theodor Wisch), si stava dirigendo, nonostante le difficolt\u00e0 dovute alla pressoch\u00e9 assoluta superiorit\u00e0 aerea da parte degli Alleati, verso la costa per unirsi alla 21\u00aa divisione corazzata del generale Edgar Feuchtinger. Le due brigate canadesi subirono gravi perdite, venendo costrette ad arrestare la loro marcia e ad arretrare di circa 3 chilometri ma i tedeschi non riuscirono a realizzare lo sfondamento della linea Alleata per giungere fino alla Manica.\nLa sera del 9 giugno la Panzer-Lehr-Division giunse in linea e si schier\u00f2 sul fianco sinistro della Hitlerjugend, nella zona della cittadina di Tilly-sur-Seulles, a sud-est di Caen, costituendo, insieme con la 21\u00aa divisione corazzata, un forte dispositivo difensivo intorno alla citt\u00e0. Dopo che l'avanzata della 50\u00aa divisione di fanteria canadese venne nuovamente arrestata a seguito di violenti combattimenti, il generale Montgomery decise di impegnare nella battaglia quelle che lui considerava le sue forze migliori: la 51\u00aa divisione di fanteria \"Highland\", comandata dal generale D.C. Bullen-Smith, e la 7\u00aa divisione corazzata, comandata dal generale George Erskine. Tali forze vennero impiegate in un attacco sui due fianchi del dispositivo difensivo tedesco di Caen: la 51\u00aa divisione di fanteria \"Highland\" doveva superare la testa di ponte sul fiume Orne, creata dalla 6\u00aa divisione aviotrasportata la notte precedente allo sbarco, e attaccare la citt\u00e0 da est, mentre la 7\u00aa divisione corazzata sarebbe avanzata da ovest; era inoltre previsto il lancio della 1\u00aa divisione aviotrasportata, comandata dal generale Roy Urquhart, alle spalle di Caen ma questo sarebbe stato effettuato solo se le condizioni dell'avanzata si fossero rivelate favorevoli.\nL'attacco ebbe inizio l'11 giugno ma il contrattacco tedesco inflisse gravi perdite agli Alleati e l'unico significativo successo fu costituito dalla conquista di Br\u00e9ville-sur-Mer da parte del XII battaglione della 6\u00aa divisione aviotrasportata ma, dopo due giorni di intensi combattimenti, l'attacco da est verso Caen dovette essere interrotto; sul lato ovest la 7\u00aa divisione corazzata individu\u00f2 uno spazio debolmente difeso del fronte tedesco tra Caumont e Villers-Bocage e, il mattino del 13 giugno, i primi carri armati Cromwell fecero il loro ingresso nella cittadina di Villers-Bocage festeggiati dalla popolazione facendo credere per poche ore al generale Montgomery che l'operazione potesse avere successo ma, nella zona prospiciente la cittadina, stazionava un reparto di cinque carri Tiger, appartenenti al 101\u00ba battaglione carri pesanti SS del I corpo corazzato SS, comandati dall'Hauptsturmf\u00fchrer Michael Wittmann.\nL'ufficiale tedesco osserv\u00f2 la colonna corazzata britannica che si era arrestata all'esterno della cittadina e decise di lanciarsi in un'azione solitaria: percorrendo la strada, ai lati della quale sostavano i mezzi corazzati britannici, spar\u00f2 ad alzo zero e a distanza ravvicinata contro di loro, distruggendo 21 carri armati pi\u00f9 altri 28 veicoli corazzati prima di allontanarsi per unirsi ai reparti avanzati della 2\u00aa divisione corazzata, comandata dal generale Heinrich Freiherr von L\u00fcttwitz, che stava convergendo presso Villers-Bocage, provocando il ripiegamento dei reparti britannici dalla cittadina che venne rapidamente riconquistata. Il giorno successivo il XXX corpo britannico, comandato dal generale Gerard Bucknall, tent\u00f2 nuovamente di avanzare ma ancora una volta, nonostante un consistente appoggio aereo, i carri armati della 7\u00aa divisione corazzata vennero fermati e questi evitarono di essere accerchiati solamente grazie a un intenso fuoco di artiglieria che rallent\u00f2 il contrattacco della 2\u00aa divisione corazzata tedesca. La breccia nel fronte tedesco fu comunque saldata e anche l'attacco da ovest verso Caen dovette essere interrotto.\nI tentativi di sfondamento del fronte tedesco.\nFrustrato dalla resistenza tedesca il primo tentativo di prendere Caen, le operazioni della 2\u00aa armata britannica subirono un ulteriore rallentamento, dovuto tanto al consolidarsi della linea difensiva del fronte da parte delle divisioni corazzate tedesche quanto a una burrasca sulla Manica, avvenuta tra il 19 e il 23 giugno, che rese inutilizzabile il porto Mulberry statunitense e danneggi\u00f2 gravemente quello britannico, impedendo l'afflusso di rifornimenti e privando le forze Alleate di circa 140.000 tonnellate di materiali. Il generale Montgomery utilizz\u00f2 questo tempo per analizzare la situazione e si persuase che, data la \"chiusura\" delle forze tedesche intorno alla testa di ponte Alleata, non sarebbe stato possibile forzarne il dispositivo con singole unit\u00e0 e per il terzo tentativo di occupare Caen utilizz\u00f2 l'intero VIII corpo, al comando del generale Richard O'Connor, su un fronte di circa 7 chilometri situato nella zona tra Carpiquet e Rauray; questo comprendeva la 15\u00aa divisione di fanteria \"Scottish\", comandata dal generale Gordon Holmes MacMillan, l'11\u00aa divisione corazzata, comandata dal generale George Philip Bradley Roberts, e la 43\u00aa divisione di fanteria \"Wessex\", comandata dal generale Gwilym Ivor Thomas. Queste unit\u00e0, dal 26 giugno, forti di 60.000 uomini e 600 carri armati, appoggiati da 700 pezzi di artiglieria e supportati dalle batterie navali delle unit\u00e0 da guerra, avanzarono a ovest di Caen nel quadro della cosiddetta \"operazione Epsom\".\nLe unit\u00e0 corazzate britanniche, seguite dalla fanteria, incominciarono ad avanzare e il 27 giugno le avanguardie dell'11\u00aa divisione corazzata attraversarono il fiume Odon, mentre, il giorno 29, vennero occupate le alture di \"quota 112\", e, dopo intensi combattimenti, venne respinto il contrattacco portato dalla 9\u00aa e 10\u00aa divisione corazzata SS (comandate rispettivamente dallo Standartenf\u00fchrer Thomas M\u00fcller e dal Brigadef\u00fchrer Heinz Harmel) appartenenti al II SS-Panzerkorps comandato dall'Oberstgruppenf\u00fchrer Paul Hausser, trasferito dalla Polonia. Il generale Dempsey tuttavia, aspettandosi un secondo contrattacco con forze maggiori proveniente da est, ritenne che la posizione dell'11\u00aa divisione corazzata fosse troppo esposta al rischio di essere tagliata fuori e lo stesso giorno ne ordin\u00f2 il ritiro sulla sponda sinistra del fiume, mentre il 30 giugno fu dato ordine all'VIII corpo di fermare la sua avanzata, terminando di fatto dopo soli quattro giorni l'operazione Epsom, e con essa il terzo tentativo di prendere Caen; allo stesso tempo i tedeschi, nonostante continuassero a tenere con successo il loro fianco sinistro, ancora una volta non erano riusciti a fare indietreggiare gli Alleati verso il Canale.\nLa battaglia per la conquista di Caen che durava da circa un mese aveva contribuito ad abbassare il morale delle truppe e solo l'occupazione di Cherbourg aveva portato una dose di entusiasmo negli Alleati in un momento in cui la preoccupazione di un possibile intervento della 15\u00aa armata, comandata dal generale Hans von Salmuth e ancora trattenuta per ordine di Adolf Hitler nella zona del Passo di Calais in previsione di un secondo sbarco, diventava sempre pi\u00f9 forte, preoccupazione aggravata dall'intensificarsi dei bombardamenti che Londra subiva da parte delle V1 e delle V2. Dopo una settimana dal fallimento dell'operazione Epsom, il generale Montgomery dispose un'altra offensiva, che sarebbe stata condotta dal I corpo, comandato dal generale John Crocker, per attaccare nuovamente la citt\u00e0, nel quadro della cosiddetta \"operazione Charnwood\". Tale unit\u00e0 era composta dalla 1\u00aa divisione di fanteria, comandata dal generale Harold Alexander, dalla 2\u00aa divisione di fanteria, comandata dal generale Henry Loyd, e dalla 48\u00aa divisione \"South Midland\", comandata dal generale Arthur Edward Grassett, e, l'8 luglio, preceduta da un intenso bombardamento aereo effettuato la sera prima, si mosse per effettuare il quarto tentativo di conquistare Caen.\nDurante i primi due giorni di battaglia i reparti di fanteria britannici riuscirono a spingersi fino alla riva settentrionale del fiume Orne, nonostante la resistenza della 12. SS-Panzer-Division \"Hitlerjugend\" continuasse a essere, a dispetto delle perdite patite e non rimpiazzate, ancora molto intensa; la 3\u00aa divisione di fanteria canadese e la 3\u00aa divisione di fanteria meccanizzata, comandata dal generale Lashmer Whistler, riuscirono a penetrare nella periferia di Caen, mentre a ovest la 43\u00aa divisione di fanteria \"Wessex\" riusc\u00ec, nonostante gravi perdite, a riconquistare quota 112 ma i tedeschi riuscirono a tenere due punti strategici quali la collina di Bourgu\u00e9bus e le grandi fabbriche di acciaio di Colombelles.\nLo stesso giorno gli Alleati si impadronirono dei paesi di \u00c9terville e Maltot continuando ad avanzare, nonostante un contrattacco sferrato durante la notte dalla Hitlerjugend che aveva permesso a un reparto di panzergrenadier di rioccupare brevemente la quota 112, e, mentre al centro dello schieramento la 59\u00aa divisione di fanteria \"Staffordshire\", comandata dal generale Lewis Lyne, si faceva strada tra le rovine di Caen, la 3\u00aa divisione di fanteria canadese riusc\u00ec a occupare Bretteville e l'aeroporto di Carpiquet.\nLa conquista di Caen.\nContemporaneamente all'avanzata su Caen il generale Dempsey propose a Montgomery un piano basato sull'uso di consistenti forze corazzate, allo scopo di operare quello sfondamento delle linee tedesche che fino a quel momento era mancato; il piano di attacco, la cosiddetta \"operazione Goodwood\", consisteva nella partenza dalla testa di ponte sull'Orne, dopo un intenso bombardamento aereo che avrebbe ammorbidito le difese tedesche, con le tre divisioni corazzate appartenenti all'VIII corpo, la 7\u00aa e l'11\u00aa divisione corazzata e la divisione corazzata della Guardia, comandata dal generale Allan Adair, che assommavano circa 8.000 tra carri armati e mezzi corazzati, e, dopo il superamento dell'altura di Bourgu\u00e9bus, l'avanzata nella pianura retrostante fino a Falaise. Il II corpo d'armata canadese, comandato dal generale Guy Simonds, avrebbe completato l'occupazione di Caen, mentre il I corpo e il XII corpo d'armata britannico, comandato dal generale Neil Ritchie, integrati dalla 79\u00aa divisione corazzata del generale Percy Hobart, avrebbero attaccato sui fianchi per circondare e distruggere le ultime difese tedesche.\nL'attacco ebbe inizio alle ore 07:30 del 18 luglio, preceduto dal bombardamento aereo durato tre ore ed effettuato in tre ondate che sembrava avere frantumato le difese tedesche. In realt\u00e0, nei pressi del villaggio di Cagny, una batteria di quattro cannoni antiaerei da 88\u00a0mm apr\u00ec il fuoco contro le avanguardie corazzate britanniche distruggendo 16 carri Sherman, e l'avanzata sub\u00ec un forte rallentamento dovuto non solo alle difese controcarro tedesche ma anche a causa dell'ingorgo provocato dal grande numero di mezzi corazzati che dovevano attraversare gli stretti corridoi dei campi minati; solo intorno alle ore 16:00 l'11\u00aa divisione corazzata riusc\u00ec a fare il suo ingresso a Cagny mentre la fanteria raggiunse l'unit\u00e0 corazzata un'ora dopo. La reazione tedesca fu immediata ed efficace in quanto Rommel era venuto a conoscenza del piano dal proprio servizio informazioni e il generale Heinrich Eberbach aveva disposto cinque linee di panzer e di cannoni anticarro per fermare l'attacco britannico: nei combattimenti del 18 luglio, gli Alleati persero circa 200 carri armati.\nAl centro dello schieramento il II corpo d'armata canadese riusc\u00ec a conquistare quasi completamente Caen, anche se sul fianco sinistro i reparti di fanteria soffrirono la perdita di circa 2.000 uomini, ma i tedeschi continuavano a tenere l'altura di Bourgu\u00e9bus e un attacco tentato dalla 7\u00aa divisione corazzata venne respinto e le difese furono ulteriormente rafforzate; la linea difensiva tedesca, a dispetto della perdita dopo pi\u00f9 di un mese di Caen, non venne sfondata e l'attacco dovette essere interrotto. L'operazione Goodwood non riusc\u00ec a realizzare l'intento degli Alleati di sfondare il dispositivo difensivo tedesco allo scopo di aprirsi la strada verso Falaise: la credibilit\u00e0 del generale Montgomery, a causa di questo insuccesso, diminu\u00ec fortemente, da parte sia dei generali Eisenhower e Bradley sia di molti ufficiali subalterni, e le truppe soffrirono la perdita di oltre 5.500 uomini e 400 carri armati.\nFronte della 1\u00aa armata statunitense.\nL'avanzata nella penisola di Cotentin e l'occupazione di Carentan.\nLe forze statunitensi sbarcate sulle spiagge Utah e Omaha il 6 giugno, insieme con quelle paracadutate la notte precedente nella zona di Sainte-M\u00e8re-\u00c9glise, avevano il compito di occupare la penisola di Cotentin e la citt\u00e0 di Cherbourg con il suo importante porto, compito affidato al VII corpo, comandato dal generale Joseph Lawton Collins, ma l'avanzata sarebbe stata condizionata non solo dalla resistenza tedesca ma anche dalla natura del terreno, il quale era caratterizzato dal \"bocage\" (una serie di terrapieni e di siepi spessi fino a tre metri e distanziati tra loro nella misura variabile di trenta e sessanta metri, difficilmente penetrabili da parte dei carri armati e ideali per creare postazioni difensive), e dalle zone paludose presenti nella penisola, allagate dai tedeschi nei giorni precedenti allo sbarco, allo scopo di limitare le possibili attivit\u00e0 di truppe paracadutate o l'atterraggio di alianti.\nI primi movimenti delle truppe statunitensi dopo il D-Day furono effettuati dalla 29\u00aa divisione di fanteria, comandata dal generale Charles H. Gerhardt, che si mosse verso ovest per congiungersi al 2\u00ba battaglione Ranger, comandato dal colonnello James Earl Rudder che presidiava il Pointe du Hoc conquistato il giorno dello sbarco, e dalla 1\u00aa divisione di fanteria, comandata dal generale Clarence R. Huebner, la quale si congiunse l'8 giugno con le forze britanniche del XXX corpo, liberando la cittadina di Isigny-sur-Mer, mentre il V corpo, comandato dal generale Leonard T. Gerow, incominciava a raggrupparsi per dirigersi successivamente verso Caumont.\nIl dispositivo difensivo tedesco presente nella zona era rappresentato da tre divisioni di fanteria: la 91\u00aa, comandata dal generale Eugen K\u00f6nig, la 709\u00aa, comandata dal generale Karl-Wilhelm von Schlieben, e la 243\u00aa, comandata dal generale Heinz Hellmich, alle quali si aggiunsero, dopo lo sbarco, la 77\u00aa, comandata dal generale Rudolf Stegmann, e la 17\u00aa divisione SS panzergrenadier, comandata dal Brigadef\u00fchrer Werner Ostendorff. In quel settore tuttavia la 7\u00aa armata tedesca, diversamente dal suo fianco destro, non disponeva delle unit\u00e0 corazzate necessarie a effettuare un contrattacco per tentare di respingere la 1\u00aa armata statunitense verso La Manica e quindi l'attivit\u00e0 delle forze tedesche sarebbe stata limitata ad arginarne l'avanzata, confidando in un possibile sfondamento verso ovest da parte delle quattro divisioni corazzate presenti nel settore di Caen.\nIl primo obiettivo che il generale Bradley intese realizzare fu l'occupazione della citt\u00e0 di Carentan, importante nodo stradale della Normandia e previsto punto di congiunzione tra le forze sbarcate sulle spiagge Utah e Omaha, la quale venne preventivamente sottoposta a intensi bombardamenti, ma le avanguardie della 29\u00aa e della 90\u00aa divisione di fanteria, comandata dal generale Jay MacKelvie, furono inizialmente bloccate dalla resistenza tedesca e dovettero essere integrate dagli elementi dell'82\u00aa e della 101\u00aa divisione aerotrasportata che si trovavano sul posto, mentre la 9\u00aa divisione di fanteria, comandata dal generale Manton S. Eddy, dovette soffrire pesanti perdite per superare i bunker e le postazioni in cemento del Vallo Atlantico site a Saint-Marcouf sulla strada per Carentan. Il 12 giugno le truppe Alleate fecero il loro ingresso nella citt\u00e0, respingendo il giorno successivo il contrattacco portato dalla 17\u00aa divisione SS panzergrenadier, ma solo il 18 giugno, con la presa della cittadina di Barneville-Carteret, le truppe statunitensi riuscirono a \"isolare\" la parte settentrionale della penisola di Cotentin e a incominciare ad avanzare in direzione nord verso il loro obiettivo Cherbourg.\nLa caduta di Cherbourg.\nIsolata la penisola di Cotentin, e tagliate fuori le forze tedesche presenti nell'area, il VII corpo incominci\u00f2 a dirigersi verso Cherbourg, la cui difesa venne affidata al generale Karl-Wilhelm von Schlieben, mentre al sopraggiunto VIII corpo d'armata, comandato dal generale Troy H. Middleton, fu delegato il compito di mantenere e di consolidare la linea che univa Carentan a Barneville-Carteret. L'attacco, preceduto da un intenso bombardamento effettuato da circa 1.000 bombardieri e da alcuni piccoli scontri durati due giorni, cominci\u00f2 il 22 giugno, appoggiato anche dal mare grazie all'azione di due corazzate, le unit\u00e0 della marina militare statunitense e , 5 incrociatori e 11 cacciatorpediniere, e l'avanzata fu inizialmente abbastanza rapida, in quanto il piano originario di difesa tedesco prevedeva tre deboli linee difensive esterne su di un fronte largo circa 50 chilometri ma, immediatamente dopo l'inizio dell'offensiva, tutte le forze disponibili si diressero verso le postazioni site all'interno della cinta difensiva della citt\u00e0, costringendo le divisioni del VII corpo ad attaccare i bunker e le casematte sotto il fuoco dei difensori.\nIl 24 giugno reparti della 9\u00aa divisione occuparono Octeville e attaccarono la periferia della citt\u00e0 da sud-ovest, mentre, al centro dello schieramento, avanz\u00f2 in direzione nord la 79\u00aa divisione di fanteria, comandata dal generale Ira T. Wyche; Hitler pretese la difesa a oltranza della piazzaforte confidando che la resistenza sarebbe durata almeno otto settimane, ma il generale von Schlieben, constatata l'impossibilit\u00e0 di resistere, si arrese il giorno 26, evitando tuttavia di ordinare la resa dei \"forti\", ossia le postazioni difensive dell'area portuale e del nord della penisola, le quali resistettero fino al giorno successivo, mentre solo il 1\u00ba luglio, con la conquista di Cap de la Hague, le operazioni nella penisola di Cotentin poterono dirsi concluse.\nGli Alleati tuttavia, anche se conseguirono una notevole vittoria sul piano del morale e del prestigio, non riuscirono a sfruttare il vantaggio logistico dell'occupazione del grande porto in quanto tutte le attrezzature erano state meticolosamente demolite, i canali erano stati minati e tutti i bacini erano stati resi inservibili dai relitti di navi che i tedeschi avevano preventivamente affondato, tanto che dovettero passare circa tre mesi affinch\u00e9 le strutture potessero essere utilizzate per lo sbarco dei materiali, ma a quella data praticamente tutti i porti della Francia e del Belgio erano gi\u00e0 in mano Alleata.\nIl fronte orientale e il tentativo di colpo di Stato in Germania.\nL'offensiva sovietica.\nDue settimane dopo lo sbarco, e contemporaneamente all'inizio dell'attacco statunitense verso Cherbourg, il 22 giugno 1944 l'Armata Rossa sferr\u00f2 l'offensiva sul fronte orientale tedesco in direzione della Bielorussia e della Polonia, allo scopo di accerchiare e distruggere l'Heeresgruppe Mitte, comandato dal feldmaresciallo Ernst Busch; tale offensiva, comandata dai marescialli Aleksandr Vasilevskij e Georgij \u017dukov, prosciug\u00f2 velocemente le ormai scarse riserve di cui la Wehrmacht disponeva e, da quel momento, rese definitivamente impossibile lo spostamento di qualunque forza, comprese quelle della Luftwaffe, da un fronte all'altro, accelerando di fatto la definitiva sconfitta del Terzo Reich che sarebbe avvenuta undici mesi dopo.\nL'attentato a Hitler.\nGli eventi che si succedettero nel giugno del 1944 indussero un gruppo di militari e politici, che da pi\u00f9 di due anni cospiravano per eliminare Hitler, a passare all'azione. L'idea di un attentato ai danni del F\u00fchrer ebbe le sue origini durante un incontro, avvenuto nel settembre del 1943, tra il feldmaresciallo G\u00fcnther von Kluge, il generale a riposo Ludwig Beck, il dottor Carl Friedrich Goerdeler e il generale Friedrich Olbricht, riunitisi presso l'appartamento di quest'ultimo. Due dei primi tentativi non furono materialmente realizzati e il terzo fall\u00ec; a quel punto Olbricht, il generale Henning von Tresckow e il colonnello Claus Schenk von Stauffenberg elaborarono alcune modifiche al \"piano Walk\u00fcre\", il piano di mobilitazione dell'esercito territoriale, per realizzare un colpo di Stato che sarebbe seguito alla morte di Hitler per poi, una volta preso il potere, porre termine alla guerra.\nIl 20 luglio 1944, von Stauffenberg si rec\u00f2 alla \"Wolfsschanze\" per partecipare a una riunione informativa sull'attuale situazione militare, dove sarebbe stato presente anche il F\u00fchrer, e colloc\u00f2 sotto al tavolo una bomba che esplose dopo pochi minuti dalla sua uscita. Hitler sopravvisse all'attentato e il colpo di Stato fall\u00ec nel giro di poche ore; la repressione fu feroce e alcuni tra i pi\u00f9 alti ufficiali della Wehrmacht furono giustiziati o si suicidarono (tra questi il feldmaresciallo von Kluge, in quel momento al comando dell'Oberbefehlshaber West), e anche il convalescente feldmaresciallo Rommel, nonostante la sua partecipazione al complotto non fosse stata provata, fu indotto al suicidio.\nLa seconda fase (25 luglio - 26 agosto 1944).\nFronte della 1\u00aa armata statunitense.\nL'avanzata verso sud e la conquista di Saint-L\u00f4.\nOccupata Cherbourg la 1\u00aa armata statunitense si mosse in direzione di Avranches con il duplice obiettivo di occupare totalmente la penisola di Cotentin e di realizzare una profonda penetrazione sul fianco sinistro della 7\u00aa armata tedesca; l'offensiva, denominata in codice \"operazione Cobra\", prese il via il 25 luglio e prevedeva l'avanzata del VII corpo in direzione sud-ovest, sulla direttrice di Saint-L\u00f4 e di Marigny, mentre, sul suo fianco destro, l'VIII corpo sarebbe avanzato in direzione sud attraverso P\u00e9riers e Coutances, puntando, protetta dall'avanzata del VII corpo, direttamente su Avranches. Nei giorni precedenti l'inizio dell'operazione reparti della 29\u00aa divisione, appoggiati dalla 35\u00aa divisione di fanteria, comandata dal generale Paul William Baade e appartenente al XIX corpo del generale Willis D. Crittenberger, aprirono la strada conquistando il 18 luglio Saint-L\u00f4 e le alture che la sovrastavano, avendo ragione della tenace resistenza del II corpo paracadutisti tedesco, comandato dal generale Eugen Meindl.\nIl piano prevedeva l'attacco su di un fronte largo circa 7 chilometri, preceduto da un bombardamento a tappeto realizzato da circa 1.600 bombardieri e appoggiato da circa 1.000 pezzi di artiglieria, per una profondit\u00e0 di circa 2.500 metri; l'avanzata della 9\u00aa e della 30\u00aa divisione di fanteria, comandata dal generale Leland Hobbs, e, sul loro fianco sinistro, della 1\u00aa divisione di fanteria e della 2\u00aa divisione corazzata, comandata dal generale Edward H. Brooks, appoggiate dalla 4\u00aa divisione di fanteria, comandata dal generale Raymond O. Barton. L'attacco, inizialmente previsto per il giorno 19, in contemporanea con l'inizio dell'operazione Goodwood, fu ritardato dal maltempo e dalla pioggia che rese le strade impraticabili e solo il 24 luglio pot\u00e9 essere dato l'ordine ma, durante la giornata, il cielo si annuvol\u00f2 nuovamente, costringendo a posticipare di un giorno l'inizio delle operazioni. Molti bombardieri erano comunque gi\u00e0 in volo e, a causa della scarsa visibilit\u00e0, sganciarono le loro bombe sui reparti avanzati della 30\u00aa divisione che erano in attesa di avanzare.\nIl crollo del fianco sinistro tedesco.\nAlle ore 07:00 del 25 luglio i reparti avanzati della 30\u00aa divisione incominciarono a ripiegare in previsione dell'attacco aereo che ebbe inizio alle 09:38: squadriglie di cacciabombardieri si lanciarono sulle postazione tedesche, seguite da 1.800 bombardieri ma, analogamente a quanto successo il giorno precedente, i primi lanci di bombe risultarono corti, provocando 111 morti e 490 feriti tra i soldati statunitensi; i primi reparti del VII corpo che avanzarono al termine del bombardamento furono investiti dal fuoco dell'artiglieria che non era stata completamente neutralizzata, ma, sebbene i tedeschi avessero opposto un'accanita resistenza e l'avanzata del primo giorno fosse stata contenuta, il generale Fritz Bayerlein, comandante della divisione corazzata Panzer-Lehr, dirottata verso ovest allo scopo di contrastare l'avanzata della 1\u00aa armata statunitense, rifer\u00ec ad un emissario del feldmaresciallo von Kluge che il fronte, tenuto da undici divisioni ormai stremate, non avrebbe potuto reggere per pi\u00f9 di un giorno all'urto delle quindici divisioni statunitensi che stavano avanzando, annotando nel contempo i primi ripiegamenti.\nIl 26 luglio la 2\u00aa divisione corazzata, seguita dalla 9\u00aa divisione di fanteria, sfond\u00f2 il fronte tedesco conquistando l'importante nodo stradale a nord di Le Mesnil-Herman, e i due corpi d'armata poterono riunirsi; diversamente, l'attacco portato dall'8\u00aa divisione di fanteria (generale Donald A. Stroh) e dalla 80\u00aa divisione di fanteria (generale Horace L. McBride), venne fermato dai tedeschi, i quali tuttavia si ritirarono il giorno successivo, lasciandosi dietro solo vasti campi minati. Il pomeriggio del 28 luglio la 4\u00aa divisione corazzata, comandata dal generale John Shirley Wood, occup\u00f2 Coutances, realizzando il primo obiettivo dell'operazione.\nPer tentare di arginare l'avanzata statunitense, von Kluge invi\u00f2 due divisioni corazzate nel settore ovest del fronte, la 116\u00aa divisione corazzata, comandata dal generale Gerhard von Schwerin, e la 2. SS-Panzer-Division \"Das Reich\", comandata dallo Standartenf\u00fchrer Christian Tychsen, la quale, il 29 luglio, nei pressi di Percy, attacc\u00f2 la 4\u00aa divisione di fanteria e la 2\u00aa divisione corazzata, appena aggregata al XIX corpo che aveva ricevuto il giorno prima l'ordine di iniziare ad avanzare verso sud, infliggendogli significative perdite. Il contrattacco tedesco venne per\u00f2 fermato dopo un solo giorno dagli attacchi dall'aria ed dal sopraggiungere dei rinforzi statunitensi e la 4\u00aa divisione corazzata, la sera del 30 luglio, fece il suo ingresso ad Avranches, catturando intatto il ponte di Pontaubault, aprendo di fatto agli Alleati le porte della Bretagna.\nIl feldmaresciallo von Kluge, al fine di evitare il collasso del fianco sinistro del fronte tedesco, ordin\u00f2 alla 77\u00aa divisione di riconquistare a qualunque costo Avranches. Questa, appoggiata da militari sbandati provenienti da vari reparti e da elementi della 5\u00aa divisione paracadutisti, riusc\u00ec a riconquistare brevemente Pontaubault ma l'arrivo dei cacciabombardieri statunitensi la costrinse a ritirarsi, ed inoltre imped\u00ec ai genieri tedeschi di far saltare il ponte. Dopo l'infruttuoso tentativo di contrattacco tedesco la 3\u00aa armata statunitense, costituita il 1\u00ba agosto al comando del generale George Smith Patton, pot\u00e9 attraversare indisturbata il fiume S\u00e9lune e, forte di 7 divisioni, 100.000 uomini e 15.000 veicoli, dirigersi verso i porti fortificati di Brest, Lorient e Saint-Nazaire, dove stavano velocemente confluendo tutti i reparti in rotta della 7\u00aa armata tedesca.\nLa svolta a destra in Bretagna.\nCompletata l'occupazione della penisola di Cotentin la 3\u00aa armata statunitense pieg\u00f2 sulla destra ed inizi\u00f2 a dirigersi verso un altro importante obiettivo: i porti siti sulla costa bretone. L'operazione tuttavia non fu esente da critiche, in quanto il solo possesso della citt\u00e0 di Avranches non garantiva alle truppe di Patton la copertura necessaria nel caso di un contrattacco tedesco che, se riuscito, avrebbe potuto tagliare fuori l'intera 3\u00aa armata e \"chiuderla\" all'interno della Bretagna; gli Alleati erano a conoscenza che le forze tedesche presenti nella regione, ossia il XXV corpo di fanteria comandato dal generale Wilhelm Fahrmbacher, non disponevano di forze corazzate per effettuare una tale manovra, ma il generale Bradley, pur autorizzando la cosiddetta \"svolta a destra in Bretagna\", tenne a sottolineare che sarebbe stato preferibile dare il via all'operazione solo dopo avere ulteriormente consolidato il fronte.\nTra l'1 ed il 2 agosto la 3\u00aa armata riusc\u00ec a fare passare attraverso il ponte di Pontaubault quattro divisioni, di cui due corazzate, debolmente contrastate delle forze tedesche che ripiegarono velocemente verso i porti fortificati, non essendo riuscite a stabilizzare un fronte. La 6\u00aa divisione corazzata, comandata dal generale Robert W. Grow, si diresse verso ovest, marciando in un territorio gi\u00e0 in gran parte occupato dalla resistenza francese e catturando 4.000 prigionieri praticamente senza subire perdite, mentre la 4\u00aa divisione corazzata, passata al comando del generale John S. Wood, si diresse verso sud in direzione di Ch\u00e2teaubriant, superando Rennes, la quale venne occupata il mattino del 4 agosto da reparti dell'8\u00aa divisione di fanteria.\nConquistato l'importante nodo stradale il generale Wood, constatata l'insussistenza di forze nemiche sufficienti ad operare un contrattacco nel settore, largo circa 150 chilometri, che andava da Avranches all'estuario della Loira, avrebbe inteso deviare verso est in direzione di Chartres, iniziando a porre le basi per quella che sarebbe stata l'offensiva verso Falaise, ma il generale Middleton, in accordo con il generale Bradley, ordin\u00f2 alla 4\u00aa divisione corazzata di proseguire sull'originaria direttrice di marcia, allo scopo di occupare Vannes ed impadronirsi della baia di Quiberon, destinata, secondo i piani prestabiliti nell'operazione Overlord, ad ospitare un altro porto artificiale, tenendola di fatto bloccata di fronte a Lorient dal 6 al 10 agosto, e consentendole di riprendere la marcia verso est solo il giorno 13.\nL'occupazione della Bretagna, analogamente a quanto avvenne per la conquista di Cherbourg, costitu\u00ec per gli Alleati una significativa vittoria sul piano del prestigio ma non ottenne risultati apprezzabili sul piano militare; le forze tedesche presenti nella regione erano troppo deboli per contrastare un'avanzata verso est, in direzione di Falaise e Parigi, e i porti, obiettivi primari nella preparazione dell'apertura del secondo fronte, non furono conquistati in tempo utile per renderli operativi e per essere utilizzati durante la campagna: Brest venne occupata solo il 19 settembre mentre le guarnigioni di Lorient e di Saint-Nazaire si arresero solo alla fine della guerra, e dovettero passare altre due settimane affinch\u00e9 le truppe statunitensi impegnate in Bretagna raggiungessero Argentan per congiungersi con il fianco sinistro della 2\u00aa armata britannica.\nIl contrattacco tedesco.\nLa veloce avanzata in Bretagna e nella valle della Loira aveva consentito agli statunitensi di sfondare il fianco sinistro dello schieramento tedesco ma questo, sul lato destro, era ancora sufficientemente stabile e solo il controllo della citt\u00e0 di Avranches garantiva l'afflusso delle truppe e dei rifornimenti. Allo scopo di allargare il corridoio, il VII corpo avanz\u00f2 verso est in direzione di Mortain, che venne occupata il 3 agosto dalla 1\u00aa divisione di fanteria e dalla 3\u00aa divisione corazzata, mentre il XIX corpo inizi\u00f2 una manovra in direzione sud-est, con l'intento di raggiungere il fiume Vire. Lo spazio di circa 25 chilometri, aperto dalla 1\u00aa armata alla base della penisola di Cotentin, era tuttavia ancora troppo sottile ed il pericolo di un contrattacco che tagliasse le linee di collegamento e che isolasse le truppe che avevano superato Avranches era ancora presente ed Hitler tent\u00f2 di sfruttare questa possibilit\u00e0, pianificando la cosiddetta \"operazione L\u00fcttich\", ossia un attacco portato con tutte le forze corazzate in quel momento disponibili per riconquistare Mortain, isolare la 3\u00aa armata, ristabilizzare il fronte e porre le basi per una controffensiva che avrebbe respinto gli Alleati verso la Manica.\nNei piani del F\u00fchrer l'attacco doveva essere portato con otto divisioni corazzate e una di panzergrenadier: la 1\u00aa e 2\u00aa SS e la 17\u00aa SS-Panzergrenadier (quest'ultima dello Standartenf\u00fchrer Otto Binge), assieme alla 2\u00aa e alla 116\u00aa a formare il XXXXVII corpo corazzato comandato dal generale Hans Freiherr von Funck; e la 9\u00aa (Erwin Jollasse), e l'11\u00aa (Wend von Wietersheim), stanziate nel sud della Francia e gi\u00e0 promesse a von Kluge il 27 luglio, assieme alla 9\u00aa SS, passata al comando dell'Oberf\u00fchrer Friedrich-Wilhelm Bock, e alla 10\u00aa SS che operavano nel settore di Caen, per un totale di circa 1.400 carri armati. Lo scopo era quello di realizzare un'offensiva simile allo sfondamento operato dal generale Erich Ludendorff nella battaglia di Liegi durante la prima guerra mondiale. Le condizioni del fronte tedesco tuttavia non permettevano il tempo di attesa necessario per raggruppare tutte le forze e quindi von Kluge decise di utilizzare solo le quattro divisioni gi\u00e0 presenti nella zona, le quali disponevano di soli 250 carri armati, per l'attacco che prese il via la notte tra il 6 ed il 7 agosto.\nLe forze tedesche avanzarono senza essere precedute dal fuoco di sbarramento dell'artiglieria, allo scopo di tentare di sfruttare il fattore sorpresa: la 2\u00aa divisione corazzata SS e la 17\u00aa divisione SS-Panzergrenadier superarono Mortain da nord e da sud, conquistando Romagny e Le Mesnil-Adel\u00e9e, mentre la 1\u00aa e la 116\u00aa divisione rimasero indietro; il quartier generale di Bradley, preavvertito la sera del 6 agosto dal servizio crittografico Ultra dell'attacco tedesco, aveva messo in allarme la 30\u00aa divisione, la quale, immediatamente dopo l'inizio dell'attacco, apr\u00ec il fuoco con artiglieria e mortai, rallentando la marcia del XXXXVII corpo corazzato che, il mattino del 7 agosto, venne comunque a trovarsi a soli 15 chilometri da Avranches. Il contrattacco statunitense fu immediato: la 4\u00aa divisione corazzata fu inviata a bloccare il lato nord dell'avanzata tedesca, la 3\u00aa divisione corazzata and\u00f2 a rinforzare la 30\u00aa divisione ed il XV corpo, comandato dal generale Wade H. Haislip, si diresse verso sud in direzione di Alen\u00e7on e di Argentan, prospettando una larga manovra di accerchiamento.\nLo stesso giorno l'attacco tedesco sub\u00ec un ulteriore rallentamento dovuto all'azione dei cacciabombardieri britannici Typhoon e dei Thunderbolt statunitensi che attaccarono la 2\u00aa divisione corazzata, priva della copertura aerea promessa da Hitler, infliggendole gravi perdite e riducendo drasticamente il gi\u00e0 esiguo numero di panzer disponibili, tanto che von Kluge ritenne di doverlo fermare e di riposizionare le forze in assetto difensivo, anche se Hitler insistette affinch\u00e9 esso fosse proseguito. L'ultimo tentativo di continuare l'operazione fu costituito dall'affiancare alle residue forze rimaste l'ultima unit\u00e0 corazzata disponibile, la 9\u00aa divisione, in quel momento impegnata a fronteggiare l'avanzata della 3\u00aa armata statunitense che premeva verso est dalla Bretagna, ma anche questo tentativo non ebbe successo, contribuendo inoltre a scoprire ulteriormente il fianco sud dello schieramento che rischiava di sfaldarsi, e, soprattutto, dopo l'inizio dell'avanzata britannica nella zona di Caen in direzione di Falaise, vi era il pericolo concreto che la 7\u00aa armata e la 5\u00aa armata corazzata, affidata al comando del generale Heinrich Eberbach, rimanessero intrappolate; questo indusse il F\u00fchrer ad interrompere l'attacco l'11 agosto, evitando tuttavia di ordinare il ripiegamento.\nFronte della 2\u00aa armata britannica.\nI limitati progressi di Montgomery.\nContemporaneamente allo sfondamento realizzato dal VII e dall'VIII corpo statunitense sul fianco sinistro della 7\u00aa armata tedesca, la 2\u00aa armata britannica si mosse in direzione sud, proseguendo sulla direttrice di avanzata che, dieci giorni prima, l'avevano portata alla conquista di Caen; il 30 luglio ebbe inizio l'operazione Bluecoat, ossia l'offensiva che avrebbe dovuto portare l'VIII corpo britannico, appoggiato sul suo fianco destro dal V corpo statunitense, ad avanzare in direzione di Vire e di Mont Pin\u00e7on. Tale operazione segu\u00ec il primo infruttuoso tentativo di avanzata, avvenuto cinque giorni prima ad opera del II corpo canadese con la cosiddetta \"operazione Spring\", bloccata dopo soli due giorni dal I corpo corazzato SS comandato dall'Oberstgruppenf\u00fchrer Josef Dietrich.\nL'operazione non ottenne i risultati previsti e, nonostante la cattura di circa 10.000 prigionieri, la resistenza opposta dalla 5\u00aa armata corazzata e dal II corpo corazzato SS, comandato dall'Obergruppenf\u00fchrer Wilhelm Bittrich, non consent\u00ec alle forze Alleate di andare oltre la conquista di Vire, fermando la loro avanzata dopo appena 3 chilometri. Mentre nel comando statunitense il generale Bradley assumeva il comando di tutte le forze statunitensi in Francia, designate come XII gruppo di armate, il generale Montgomery, frustrato dai limitati progressi rispetto all'alleato, rimosse dal comando alcuni generali colpevoli, a suo pensare, di non motivare adeguatamente le truppe.\nLo sfondamento della 1\u00aa armata canadese a Falaise.\nContemporaneamente all'inizio del contrattacco tedesco nella zona di Mortain anche la 2\u00aa armata britannica riprese l'avanzata ed il 6 agosto la 43\u00aa divisione di fanteria \"Wessex\" conquist\u00f2 la cima di Mont Pin\u00e7on, mentre la 59\u00aa divisione di fanteria \"Staffordshire\" attravers\u00f2 il fiume Orne a nord di Thury-Harcourt. Questi movimenti precedettero l'attacco in direzione sud che prese il via la notte tra il 7 e l'8 agosto ad opera del II corpo d'armata canadese; il generale Montgomery infatti, dopo il fallimento dell'operazione Bluecoat, aveva ordinato di riprendere l'avanzata verso Falaise al fine di prendere alle spalle le forze corazzate tedesche che stavano avanzando verso Avranches, con l'ulteriore scopo di appoggiare i combattimenti difensivi degli statunitensi e di impedire a von Kluge di distogliere le forze presenti nel settore di Caen per supportare l'operazione L\u00fcttich.\nL'attacco, denominato \"operazione Totalise\", fu preceduto da un bombardamento a tappeto che spian\u00f2 il terreno alla 4\u00aa brigata corazzata canadese, alla 51\u00aa divisione di fanteria \"Highland\" ed alla 3\u00aa divisione di fanteria canadese che iniziarono ad avanzare, supportate dall'azione dell'8\u00aa forza aerea che tuttavia, analogamente a quanto avvenuto sul fronte statunitense, sbagli\u00f2 la misura dei lanci di bombe colpendo anche le forze Alleate. Le forze tedesche avevano perso tre divisioni corazzate, inviate ad ovest per l'attacco verso Avranches, e il primo urto fu sostenuto dall'89\u00aa divisione di fanteria, appena giunta dalla Norvegia, e dalla 12. SS-Panzer-Division \"Hitlerjugend\", le quali riuscirono a bloccare l'avanzata Alleata a Tilly-la-Campagne; il 9 agosto, dopo che erano stati percorsi circa 10 chilometri, un contrattacco tedesco caus\u00f2 la perdita di 47 carri armati Alleati e l'offensiva, nonostante la 1\u00aa divisione corazzata polacca del generale Stanis\u0142aw Maczek fosse riuscita ad occupare Saint-Sylvain, inizi\u00f2 a perdere slancio, tanto che, il giorno 11, dopo un fallito attacco tentato la notte del 10 verso quota 195, nella zona di Quesnay, il generale Montgomery, visti i minimi progressi realizzati, dovette interromperla.\nNei giorni tra il 12 ed il 14 agosto i movimenti delle truppe canadesi furono limitati alla zona di Laize-la-Ville, mentre Montgomery stendeva i preparativi per l'attacco successivo, allo scopo di sfondare definitivamente il sempre pi\u00f9 indebolito fronte tedesco di fronte a Falaise, che distava ormai solo 20 chilometri. L'attacco, la cosiddetta \"operazione Tractable\", prese il via il mattino del 14 agosto, preceduto nuovamente da un bombardamento corto che caus\u00f2 circa 300 vittime, ma la 4\u00aa brigata corazzata canadese, superato non senza difficolt\u00e0 il fiume Laison, venne immediatamente rallentata dall'azione dell'artiglieria controcarro, e la 3\u00aa divisione di fanteria canadese, dopo avere conquistato il villaggio di Soulangy, lo perdette il giorno dopo a seguito di un contrattacco, mentre la 2\u00aa divisione di fanteria canadese, comandata dal generale Charles Foulkes, approfitt\u00f2 del ripiegamento dei tedeschi per posizionarsi a circa due chilometri dalla periferia di Falaise, iniziando l'attacco alla citt\u00e0 che venne liberata il 17 agosto, giorno in cui Hitler destitu\u00ec il feldmaresciallo von Kluge dal comando del Oberbefehlshaber West, per sostituirlo con il feldmaresciallo Walter Model.\nIl nuovo comandante del fronte ovest diede immediatamente disposizioni per il ritiro della 7\u00aa armata e di ci\u00f2 che restava della 5\u00aa armata corazzata, lasciando al II corpo corazzato SS ed al XXXXVII corpo corazzato il compito di tenere rispettivamente a nord contro i britannici e a sud contro gli statunitensi. Questi ultimi tuttavia erano fermi ad Argentan, mentre la 1\u00aa divisione corazzata polacca e la 4\u00aa divisione corazzata canadese, comandata dal generale George Kitching, procedevano lentamente verso Trun; il 18 agosto venne occupata Louvi\u00e8res, ma l'avanzata fu ostacolata, oltrech\u00e9 dalla natura del terreno e dalla resistenza delle forze tedesche, dai continui attacchi aerei che, oltre ad infliggere danni e gravi perdite ai tedeschi, continuavano a colpire le avanguardie Alleate. Montgomery chiese ripetutamente a Simonds e Crerar (comandante della 1\u00aa Armata canadese) di accelerare la marcia al fine di chiudere rapidamente il varco tra la 1\u00aa armata canadese e la 3\u00aa armata statunitense, ma la resistenza della 3\u00aa divisione paracadutisti tedesca consent\u00ec a migliaia di superstiti della 7\u00aa armata di fuggire verso est; il 19 agosto le avanguardie della 3\u00aa armata raggiunsero la Senna a Mantes-la-Jolie e, il 21 agosto, le truppe polacche e statunitensi si incontrarono a Chambois, non riuscendo tuttavia a chiudere completamente la sacca.\nLa sacca di Falaise e i dubbi sull'avanzata verso Parigi.\nTra il 21 ed il 22 agosto gli ultimi reparti sbandati della 7\u00aa armata e della 5\u00aa armata corazzata riuscirono, combattendo od eludendo le truppe Alleate, ad evadere dalla sacca prima che questa si chiudesse definitivamente, portando a 300.000 il numero complessivo dei soldati che riuscirono a salvarsi, ma fino al 24 agosto un ponte gettato da reparti del genio sulla Senna consent\u00ec il passaggio, oltre che delle truppe, anche a 25.000 veicoli che poterono attraversarlo solo di notte. La chiusura della sacca cost\u00f2 ai tedeschi la perdita di 60.000 uomini, che si aggiunsero al totale di quaranta divisioni perdute durante la battaglia di Normandia, ma Montgomery, che solo due giorni prima aveva emanato una direttiva esortando i comandanti sul campo a \"compiere un ultimo sforzo per tappare la bottiglia normanna\", nonostante fosse giunto alla conclusione che tutte le forze tedesche ad ovest delle linee alleate erano state annientate o catturate, si era parimenti reso conto che la sacca era stata chiusa con notevole ritardo, permettendo la fuga ad un numero troppo elevato di soldati ed infatti, immediatamente dopo l'incontro tra i reparti avanzati delle due armate Alleate, il generale Crerar rimosse dal comando della 4\u00aa divisione corazzata il generale George Kitching, colpevole a suo dire di non essere avanzato abbastanza velocemente, sostituendolo con il generale Christopher Vokes.\nUna volta eliminata la resistenza delle due armate tedesche di stanza in Normandia, la 2\u00aa divisione corazzata francese, comandata dal generale Philippe Leclerc de Hauteclocque, inquadrata nella 3\u00aa armata statunitense, il 23 agosto si mosse verso Parigi dove, da accordi intercorsi tra gli Alleati, sarebbe entrata per prima. Era accaduto infatti che Charles de Gaulle, insieme al generale Henri Giraud del Comitato francese di Liberazione nazionale, il 9 agosto si era incontrato con il generale Eisenhower allo scopo di convincerlo a fare entrare per prima nella capitale l'unit\u00e0 francese, vedendosi opporre, anche per mano di Bradley, alcune obiezioni in merito all'avanzata verso Parigi: dal punto di vista logistico la necessit\u00e0, dopo la liberazione, di rifornire i due milioni di abitanti; dal punto di vista politico, la volont\u00e0 di non interferire nella lotta di potere tra la destra e la sinistra francese, elemento che sarebbe stato inevitabile essendo il generale da Gaulle il presidente del Governo provvisorio della Repubblica francese; dal punto di vista militare, la sostanziale inutilit\u00e0 dell'obiettivo, che avrebbe ritardato l'inseguimento delle due armate tedesche in ritirata. L'insistenza francese produsse l'effetto desiderato ed Eisenhower avall\u00f2 la proposta, dichiarando che \"non vi fossero validi motivi per ritardare l'occupazione di Parigi\".\nLa liberazione di Parigi e la fine della battaglia di Normandia.\nAdolf Hitler, a seguito dell'avanzata degli Alleati in Normandia e verso Parigi, il 7 agosto convoc\u00f2 il generale Dietrich von Choltitz a Rastenburg, nominandolo comandante militare di \"Gro\u00df-Paris\" (\"grande Parigi\", intesa come l'intero agglomerato urbano), conferendogli tutti i poteri di comandante di una fortezza assediata. Il 10 agosto gli trasmise i suoi piani per la difesa, sostenendo che il mantenimento della capitale francese sarebbe stato di vitale importanza sia strategica che politica; l'idea del F\u00fchrer si basava sul pericolo dello sfondamento dell'intero fronte, con annessa la perdita delle rampe di lancio da cui partivano le bombe volanti dirette in Inghilterra, e sul fatto che la perdita di Parigi aveva storicamente sempre rappresentato la perdita di tutta la Francia, e quindi dette disposizioni affinch\u00e9 la citt\u00e0 fosse predisposta ad una difesa estrema e, in caso di sconfitta, che tutte le sue strutture fossero distrutte.\nI successi delle armate Alleate, e soprattutto l'approssimarsi della sconfitta delle forze occupanti, incoraggiarono la popolazione di Parigi, in quel momento occupata da 20.000 soldati tedeschi, ad iniziare alcuni movimenti di ribellione, alla quale nessun ufficiale di collegamento Alleato pot\u00e9 opporsi. Il 10 agosto elementi del partito comunista organizzarono uno sciopero, bloccando il traffico ferroviario in arrivo ed in partenza dalla capitale, inducendo von Choltitz a diramare l'ordine di disarmare la polizia, la quale, rifiutandosi di ottemperarlo, si ammutin\u00f2; il 15 agosto avvenne una grande manifestazione spontanea che radun\u00f2 la folla di fronte alla cattedrale di Notre-Dame per ascoltare le notizie provenienti dal fronte, il giorno 18 i muri della citt\u00e0 furono ricoperti di manifesti che incitavano alla rivolta ed il 19 agosto 3.000 tra gendarmi ed agenti di polizia occuparono la prefettura di Parigi, dando di fatto il via all'insurrezione che provoc\u00f2 i primi scontri a fuoco all'interno della citt\u00e0.\nIl giorno successivo, dopo che von Choltitz aveva autorizzato, in segno di distensione, il rilascio di 4.213 prigionieri francesi, venne negoziata una tregua tra questi ed il console svedese e rappresentante della Croce Rossa Raoul Nordling che venne inizialmente accettata ma il 21 agosto le SS, disattendendo le disposizioni per la tregua che miravano da un lato a consentire ai tedeschi di lasciare la citt\u00e0 senza spargimenti di sangue e dall'altro ad evitarne la distruzione, aprirono il fuoco sui civili facendo riprendere i combattimenti che, da quel momento, cessarono solo dopo la liberazione della citt\u00e0. La situazione che si stava delineando a Parigi indusse il generale Eisenhower ad accelerare i tempi per la liberazione e, mentre il 23 agosto due divisioni della 3\u00aa armata statunitense (la 7\u00aa divisione corazzata comandata dal generale Robert W. Hasbruck e la 79\u00aa divisione di fanteria), avevano attraversato la Senna, ed in citt\u00e0 era iniziata la caccia ai \"\"collabos\" ed alle \"souris grises\"\", venne autorizzato l'invio della 4\u00aa divisione di fanteria e della 2\u00aa divisione corazzata francese, forte di 16.000 uomini e 2.000 veicoli, direttamente su Parigi.\nIl 24 agosto lo SHAEF impart\u00ec le disposizioni per l'occupazione della capitale e la sera stessa il capitano Raymond Dronne si incontr\u00f2 con il segretario generale del CNR (Conseil National de la R\u00e9sistance) Georges Bidault all'H\u00f4tel de Ville per comunicargliele. A mezzanotte, accolto dalle campane di Notre-Dame, il generale Leclerc fece il suo ingresso in citt\u00e0. Il giorno dopo, nel primo pomeriggio, dopo l'ultimo significativo scontro a fuoco, von Choltitz venne prelevato dall'H\u00f4tel Meurice, dove aveva sede il suo quartier generale, e portato in municipio dove, alla presenza di Leclerc, gli vennero dettate le condizioni per la resa; dopo che queste furono accettate, venne trasferito alla Gare de Paris Montparnasse, dove impart\u00ec l'ordine ai reparti al suo comando di deporre le armi. Il generale de Gaulle giunse a Parigi alle 19:15 e si rec\u00f2 al ministero della guerra dove rifiut\u00f2 di leggere il proclama, redatto da Bidault, tenendo un breve discorso dal balcone senza mai pronunciare le parole \"resistenza\" e \"CNR\", ed il 26 agosto pretese, non senza polemiche e contro il parere del comando Alleato, che le truppe francesi sfilassero in parata lungo gli Champs-\u00c9lys\u00e9es.\nIl 28 agosto il generale de Gaulle dette l'ordine di scioglimento per le forze della Francia libera e per tutte le organizzazioni della resistenza, sottolineando che chi avesse desiderato continuare a combattere i tedeschi avrebbe potuto farlo solo entrando nel nuovo esercito francese. Il giorno dopo, con Parigi gi\u00e0 completamente liberata, avvenne la parata della 28\u00aa divisione di fanteria statunitense, comandata dal generale Norman Cota, ponendo ufficialmente termine alla battaglia di Normandia."}
{"id": "624493", "revid": "4711", "url": "https://it.wikipedia.org/wiki?curid=624493", "title": "Montagne dell'Atlante", "text": ""}
{"id": "624496", "revid": "1469484", "url": "https://it.wikipedia.org/wiki?curid=624496", "title": "Domenico Cantatore", "text": "Biografia.\nNato e cresciuto a Ruvo di Puglia, fu l'ultimo figlio di una famiglia composta da otto fratelli. Pat\u00ec la fame e la povert\u00e0, tuttavia a 18 anni, sotto la spinta di Benedetto Nardi, divenne decoratore di stanze. Dalla Puglia per\u00f2 nel 1922 si trasferisce prima a Roma, dove raggiunge suo fratello Giuseppe Cantatore (1892-1942), anch\u2019egli pittore, e poi a Milano nel 1925, dove inizia a dipingere e a frequentare il gruppo di artisti legati al movimento artistico e letterario Corrente e nel 1930 tiene la sua prima personale alla Galleria d'arte moderna. Nel capoluogo lombardo divenne stretto amico di Carlo Carr\u00e0, Alfonso Gatto, Leonardo Sinisgalli del Premio Nobel per la letteratura Salvatore Quasimodo e del candidato al premio Nobel nel medesimo settore Hrand Nazariantz, poeta armeno esule in Puglia dopo il genocidio armeno, cui dedic\u00f2 tra l'altro un ritratto oggi disperso di cui restano alcune riproduzioni fotografiche. Fu amico intimo soprattutto di Raffaele Carrieri, pugliese come lui.\nGrazie all'aiuto di un amico, nel 1932 si trasfer\u00ec povero a Parigi, dove conobbe a fondo gli impressionisti, nonch\u00e9 la pittura di Pablo Picasso, Amedeo Modigliani ed Henri Matisse, dunque la corrente dei fauves. Qui incontr\u00f2 anche gli italiani Carlo Levi e Filippo de Pisis, ma del periodo parigino restano solo un quaderno e qualche acquaforte puntasecca (tecnica incisoria). Tornato a Milano, nel 1934 espose alla Galleria del Milione i disegni del periodo parigino.\nDiventato famoso a livello europeo, nel 1940 gli fu assegnata, per chiara fama, la cattedra di Figura presso l'Accademia di belle arti di Brera, succedendo cos\u00ec ad Aldo Carpi cattedr\u00e0 che offrir\u00e0 al suo allievo Natale Addamiano nel 1976. Nel 1948 conobbe Giorgio Morandi, dal quale assimil\u00f2 il realismo.\nPartecip\u00f2 successivamente al Premio Bergamo, alla Biennale di Venezia, dove gli dedicarono pareti e sale personali e alla Quadriennale di Roma, dove entr\u00f2 a far parte della commissione per gli inviti della VII edizione del 1955. Nel 1956 si rec\u00f2 in Spagna dove riscopr\u00ec i colori caldi e luminosi del meridione, cos\u00ec da questo momento fino agli anni ottanta si concentr\u00f2 particolarmente su paesaggi e figure umane: il protagonista indiscusso delle sue opere fu il suo Sud, abbandonato in giovane et\u00e0 ma fatto rivivere sulle sue tele, dipingendo tramonti, paesaggi collinari ma soprattutto i suoi \"nodosi\" uomini del sud, i confratelli e i riti della Settimana Santa ruvese e le donne, a volte del sud e vestite in nero, oppure le sue sinuose \"odalische\".\nCantatore si mise alla prova anche come scrittore, mettendo nero su bianco le sue memorie di ragazzo ruvese, prima sulle pagine de L'Ambrosiano, poi raccogliendo i suoi racconti in libri, come \"Il pittore di stanze\" del 1944 e \"Ritorno al paese\" del 1966. Nel 1965 infatti fu organizzata a Ruvo di Puglia una grande manifestazione in suo onore, alla quale prese parte anche Quasimodo, da poco insignito del Premio Nobel; per l'occasione furono proiettati alcuni documentari sulla vita del pittore e lo stesso Cantatore, presente all'incontro, fu premiato con una medaglia d'oro.\nContinuando ad insegnare, si rese protagonista di altre mostre e torn\u00f2 con pi\u00f9 frequenza a visitare il suo paese natio. Con loro ha condiviso la tecnica unita ai soggetti che l'hanno reso popolare e facilmente riconoscibile.\nDa molti anni frequento assiduamente nei periodi estivile Marche e MONTEFIORE dell Aso dove risiedeva parte della sua famiglia di origine e dove si ispiro per molti suoi paesaggi ; da questi soggiorni, a detta dell'artista, trov\u00f2 nuova linfa per la sua opera e, come segno della sua graditudine, fece dono al Comune di una collezione di opere grafiche oggi gelosamente custodita all'interno del \"Polo museale di san Francesco\", accanto a opere di Carlo Crivelli (famoso trittico del 1400) e Adolfo De Carolis, celebre pittore di Montefiore .\nMor\u00ec il 22 maggio 1998 mentre visitava i luoghi della sua giovinezza a Parigi, all'et\u00e0 di 92 anni.\nDi grande pregio il suo lavoro di grafica d'autore, che comprende acqueforti, acquetinte, puntesecche, litografie e serigrafie."}
{"id": "624512", "revid": "465096", "url": "https://it.wikipedia.org/wiki?curid=624512", "title": "Freno di stazionamento", "text": "Il freno di stazionamento (detto anche freno a mano) \u00e8 il freno presente sugli autoveicoli che permette di bloccare il veicolo durante le soste o quando si effettuano partenze in salita.\nFunzionamento.\n\u00c8 quasi sempre di tipo meccanico e aziona i freni posteriori del veicolo tramite dei tiranti che vengono azionati quando si tira l'apposita leva, che pu\u00f2 avere varie forme ed \u00e8 posta all'interno dell'abitacolo. Pi\u00f9 raramente pu\u00f2 agire sulle ruote anteriori, come sulle prime Autobianchi A112 e sulle Citro\u00ebn GS e 2CV, ma \u00e8 un sistema praticamente non pi\u00f9 in uso (richiedeva la presenza di un cuneo metallico o di legno per bloccare la vettura in caso di sostituzione di un pneumatico altrimenti questa cadeva dal cric). In alternativa l'azionamento pu\u00f2 avvenire tramite un pedale, di solito posto alla sinistra e distanziato dagli altri pedali e con lo sgancio manuale per mezzo di una manopola posta all'altezza del cruscotto, sistema per esempio utilizzato su molte autovetture Mercedes-Benz.\nEsiste da anni, in particolare su modelli di auto dal livello medio/alto in su, il freno di stazionamento elettronico (specie abbinato a cambio automatico): in questo caso l'attuatore (che agisce sulle pinze freno posteriori e, in certi modelli, anche anteriori) non \u00e8 meccanico ma \u00e8 controllato da una centralina elettronica. Invece della leva a mano, questo sistema (a volte denominato freno elettrico) \u00e8 attivabile mediante un tasto.\nUtilizzo.\nSecondo il Regolamento di esecuzione e di attuazione del nuovo codice della strada, l'inserimento del freno a mano in sosta \u00e8 sempre obbligatorio, anche su percorsi in piano. Su percorsi inclinati \u00e8 inoltre obbligatorio ingranare la marcia opposta al verso della discesa (con cambio automatico inserire il dispositivo di arresto spostando la leva su P), e sterzare completamente le ruote in direzione opposta al centro della strada. \nOltre all'utilizzo durante le soste prolungate, il freno di stazionamento \u00e8 d'ausilio anche nella normale circolazione, in occasione di fermate lungo un percorso non in piano. Il suo utilizzo pu\u00f2 agevolare la manovra di ripartenza in salita, senza obbligare a un rapido innesto della frizione dopo il rilascio del freno a pedale, e viene consigliato a chi tende a utilizzare erroneamente la frizione per mantenere bloccato l'automezzo.\nQuesta funzione di ausilio delle partenze in salita, su vetture di recente costruzione, \u00e8 stata sovente sostituita da un apparecchio non meccanico, definito hill holder.\nDato che l'incompleto rilascio del freno di stazionamento alla partenza, e il suo accidentale inserimento durante la normale circolazione possono risultare molto pericolosi, nella strumentazione di ogni veicolo \u00e8 presente una caratteristica spia di colore rosso che ricorda il suo disinserimento al guidatore, spesso abbinata ad un allarme sonoro.\nIn ambito sportivo.\nNei rally e nelle competizioni sportive di vetture derivate dalla serie, viene sfruttato per obbligare un comportamento sovrasterzante dell'auto e, di conseguenza, stringere al massimo le curve a gomito, facendola slittare sulle ruote posteriori.\nTale manovra \u00e8 in ogni caso sconsigliata, e proibita dal codice della strada, al di fuori delle competizioni.\nUn ulteriore utilizzo del freno di stazionamento lo si pu\u00f2 trovare nel cosiddetto \"drifting\".\nUtilizzo ferroviario.\nIn ambito ferroviario, il freno di stazionamento \u00e8 realizzato meccanicamente in parallelo al normale freno di servizio e viene rilasciato tramite appositi \"tiretti\" (per consentire il traino) o tramite l'aria del sistema frenante (durante il normale servizio). Non tutti i dischi dei freni vengono forniti di un freno di stazionamento, ma solamente il numero necessario a impedire il movimento della carrozza sulla pendenza massima e con il massimo carico."}
{"id": "624516", "revid": "4711", "url": "https://it.wikipedia.org/wiki?curid=624516", "title": "Battaglia di Kasserine", "text": ""}
{"id": "624518", "revid": "68105", "url": "https://it.wikipedia.org/wiki?curid=624518", "title": "Patton (film)", "text": ""}
{"id": "624522", "revid": "33689", "url": "https://it.wikipedia.org/wiki?curid=624522", "title": "World Cup Soccer", "text": ""}
{"id": "624524", "revid": "4711", "url": "https://it.wikipedia.org/wiki?curid=624524", "title": "Linea Mareth", "text": ""}
{"id": "624525", "revid": "125745405", "url": "https://it.wikipedia.org/wiki?curid=624525", "title": "Joe Barbieri", "text": "Biografia.\nInizia la sua attivit\u00e0 di autore militando in diverse formazioni della sua citt\u00e0; scoperto da Pino Daniele, lo segue nella registrazione dei primi album, \"Gli amori della vita mia\" e \"Virus;\" in quel periodo scrive il brano \"In vacanza con me\" per Giorgia.\nEsordio e anni duemila.\nNel 1992 partecipa al Festival di Castrocaro e alle edizioni 1994 e 2000 del Festival di Sanremo, per la categoria Giovani.\nNel 2003 fonda la casa discografica Microcosmo Dischi e nello stesso anno pubblica \"Fuori catalogo.\"\nIl 28 ottobre del 2004 pubblica l'album \"In parole povere\", dal repertorio jazz e bossa nova e al quale partecipano diversi artisti come Mario Venuti, che contribuisce cantando nel brano \"Pura ambra\".\nNel 2007 scrive \"Va' dove il mondo va\", per l'album \"Funambola\" di Patrizia Laquidara. Nello stesso anno \"In parole povere\" viene pubblicato in altri paesi europei mentre nel 2008 il disco viene distribuito negli Stati Uniti, in Canada e in Asia.\nIl 16 gennaio 2009 esce l'album \"Maison Maravilha\", al quale partecipa la cubana Omara Portuondo, gi\u00e0 protagonista di Buena Vista Social Club. \"Maison Maravilha\" vince il premio Lunezia e viene insignito da parte di Radio France del riconoscimento \"S\u00e9lection FIP;\" dall'album viene estratto il singolo \"Lacrime di coccodrillo,\" in duetto con la collega Chiara Civello.\n2010 - 2020.\nIl 9 aprile 2010, Barbieri d\u00e0 alle stampe il suo primo album dal vivo (corredato da un DVD del medesimo show) registrato durante un concerto all'Auditorium Parco della Musica di Roma, che porta per titolo \"Maison Maravilha Viva\".\nIl 20 marzo 2012 pubblica in Italia l'album \"Respiro\", che include tra gli altri la partecipazione di Stefano Bollani, Gianmaria Testa, Fabrizio Bosso e Jorge Drexler, e che raggiunge la 67\u00aa posizione nelle classifiche di vendita.\nTra la primavera e la fine dell'estate \"Respiro\" viene progressivamente distribuito in tutto il mondo, accompagnato da show in teatri e jazz club di Parigi, Madrid (con Jorge Drexler) e Tokyo. Alla fine del mese di agosto viene pubblicata per \"Microcosmo Edizioni\" la sua prima raccolta ufficiale di partiture dal titolo \"Selected Songbook\". Il 19 dicembre dello stesso anno la casa discografica Yamaha pubblica in esclusiva per il mercato giapponese il suo primo \"Best Of\" dal titolo \"Microcosmo\".\nIl 2013 si apre con Barbieri che scrive e partecipa ai nuovi dischi del contrabbassista danese Jesper Bodilsen (\"Scenografie\", con i brani \"Regni e corone\" e \"Normalmente\") e del duo Musica Nuda (\"Banda larga\", con il brano \"Spina dorsale\").\nIl 13 maggio, per celebrare il venticinquennale della scomparsa di Chet Baker, Joe Barbieri annuncia un album-tributo al musicista statunitense dal titolo \"Chet Lives!\", registrato con la collaborazione del trombettista Luca Aquino e del pianista Antonio Fresa. Alla realizzazione dell'album contribuiscono la cantante statunitense Stacey Kent, con la quale Barbieri duetter\u00e0 il 15 novembre dello stesso anno sul palco dell'Olympia di Parigi, il cantautore brasiliano Marcio Faraco e i jazzisti Furio Di Castri e Nicola Stilo.\nIl 24 marzo del 2015 Joe Barbieri pubblica \"Cosmonauta da appartamento\", che vede la partecipazione di Peppe Servillo, Luz Casal, Hamilton De Holanda e La Shica; il 9 settembre l'album viene nominato per la Targa Tenco nella categoria \"Album dell'anno\".\nA partire dalla primavera del 2016 Barbieri decide di dedicare una serie di concerti, in duo con il chitarrista e produttore Tony Canto, agli autori della canzone italiana; la tourn\u00e9e viene denominata \"Maestri\".\nNel 2017 Joe Barbieri annuncia la pubblicazione di un nuovo disco dal titolo \"Origami,\" anticipato dal singolo \"Una tempesta in un bicchier d'acqua;\" l'album include la partecipazione di Paolo Fresu nel brano \"Rinascimento\".\nNel 2019 Barbieri realizza \"Dear Billie,\" che come \"Chet Lives!\" omaggia un'altra artista del jazz, Billie Holiday; alla sua realizzazione partecipano Gabriele Mirabassi, Luca Bulgarelli e Pietro Lussu.\nAd ottobre dello stesso anno produce per Tosca l'album \"Morabeza;\"\n2020 - oggi.\nA febbraio del 2020 Barbieri arrangia per la stessa Tosca la rilettura di \"Piazza Grande\" da presentare al 70\u00ba Festival di Sanremo in coppia con Silvia P\u00e9rez Cruz; il brano si classificher\u00e0 al 1\u00ba posto durante la serata dedicata alle cover.\nAd aprile Joe scrive e produce \"Tu, io e domani\", un brano eseguito coralmente con Fabrizio Bosso, Luca Bulgarelli, Sergio Cammariere e Tosca le cui vendite (veicolate attraverso un sito apposito recante lo stesso nome) sono destinate alla Protezione Civile impegnata a contrastare gli effetti del COVID-19 in Italia.\nIl 16 aprile esce il nuovo album di inediti dal titolo \"Tratto da una storia vera\", anticipato dal singolo \"Promemoria,\" con la partecipazione del trombonista Mauro Ottolini. L'album, prodotto ed arrangiato dallo stesso Barbieri, vede la partecipazione di artisti quali Carmen Consoli, Sergio Cammariere, Tosca, Jaques Morelenbaum e Fabrizio Bosso. Il 9 luglio viene rilasciato il secondo singolo dell'album, dal titolo \"Niente di grave\". Il 17 settembre prende parte all'album \"Tropitalia\" del collega Mario Venuti, con il quale esegue una rilettura del successo di Lucio Dalla e Gianni Morandi, \"Vita\"."}
{"id": "624526", "revid": "88967", "url": "https://it.wikipedia.org/wiki?curid=624526", "title": "Dave il barbaro", "text": ""}
{"id": "624527", "revid": "1610933", "url": "https://it.wikipedia.org/wiki?curid=624527", "title": "Aye aye", "text": ""}
{"id": "624528", "revid": "1442080", "url": "https://it.wikipedia.org/wiki?curid=624528", "title": "Campionato europeo di calcio femminile Under-19", "text": "Il Campionato di calcio europeo femminile Under-19 (UEFA European Women's Under-19 Championship) \u00e8 una competizione calcistica femminile per nazionali Under-19 che si tiene annualmente, riservata ai Paesi affiliati alla Union of European Football Associations (UEFA). Funge anche da fase di qualificazione al Campionato mondiale di calcio femminile Under-20.\nLa competizione inizi\u00f2 nella stagione 1997-1998 come un evento Under-18 e divent\u00f2 Under-19 dalla stagione 2001-2002. Il campionato ha due fasi: la fase di qualificazione aperta a tutte le nazionali della UEFA e la fase finale, in cui si affrontano solamente 8 squadre. Quest'ultima fase \u00e8 composta da due gruppi di quattro squadre ciascuno con girone all'italiana. La vincitrice di ogni gruppo si scontra con la seconda dell'altro gruppo in semifinale, con le seguenti vincitrici che si affrontano in finale.\nPartecipazioni e prestazioni nelle fasi finali.\nPer ogni torneo viene indicata la bandiera del paese ospitante e, tra parentesi, il numero di squadre che vi hanno partecipato.\nStatistiche torneo.\nGolden Player per edizione.\nFin dall'edizione 2002 venne assegnato il \"Golden Player\" alla calciatrice che pi\u00f9 si distingue nelle varie edizioni del torneo."}
{"id": "624538", "revid": "108523183", "url": "https://it.wikipedia.org/wiki?curid=624538", "title": "Giuseppe Barbieri", "text": ""}
{"id": "624543", "revid": "399", "url": "https://it.wikipedia.org/wiki?curid=624543", "title": "Giuseppe Petrosellini", "text": "Fu librettista al servizio della corte pontificia, nonch\u00e9 membro dell'Accademia dell'Arcadia e di molte altre accademie. Egli usava soprattutto scrivere commedie cariche di mascheramenti e intrighi, le quali vennero musicate dai pi\u00f9 noti compositori d'opera della sua epoca e successivi, come Baldassarre Galuppi, Giuseppe Nicolini, Niccol\u00f2 Piccinni, Pasquale Anfossi, Domenico Cimarosa, Giovanni Paisiello, Antonio Salieri, Wolfgang Amadeus Mozart.\nEgli \u00e8 noto soprattutto per aver scritto il dramma giocoso \"La finta giardiniera\", musicato nel 1774 da Pasquale Anfossi e nel 1775 da Wolfgang Amadeus Mozart. Spesso \u00e8 a lui attribuito il libretto \ndel \"Barbiere di Siviglia\", musicato nel 1782 da Giovanni Paisiello; questo libretto \u00e8 pi\u00f9 probabilmente opera di un anonimo librettista francofono, come suggeriscono i molti francesismi presenti."}
{"id": "624545", "revid": "709565", "url": "https://it.wikipedia.org/wiki?curid=624545", "title": "Sorriso d'argento", "text": "Sorriso d'argento (\"Braceface\") \u00e8 una serie animata canadese, creata e scritta da Melissa Clark, trasmessa in prima visione a partire dal 2001 su Teletoon in Canada e su Disney Channel negli Stati Uniti d'America. L'edizione in lingua italiana del cartone animato \u00e8 andata in onda in prima visione su Disney Channel nel 2002 (pay TV), su Rai 2 nel 2003 e su Frisbee nel 2011 (in chiaro).\nTrama.\nLa serie racconta le avventure di Sharon, una ragazza di tredici anni che vive a Elkford, nella Columbia Britannica. La vita ordinaria di questa simpatica adolescente viene sconvolta quando il penultimo giorno del suo secondo anno di scuola media \u00e8 costretta a indossare un apparecchio ortodontico il quale, a causa di un improvviso black-out durante il montaggio, acquisisce la capacit\u00e0 di interferire e reagire ai dispositivi elettronici come cellulari, telecamere, computer e molti altri. I danni causati da questo strumento si sommeranno ai problemi di Sharon e della sua et\u00e0: il divorzio dei suoi genitori, il passaggio alle scuole superiori, i primi batticuori. Ma, grazie alla sua tenacia e al supporto dei suoi grandi amici, Sharon li affronter\u00e0 tutti e imparer\u00e0 a diventare grande.\nPersonaggi.\nSharon Esther Spitz.\nProtagonista della serie, \u00e8 una ragazza di 13 anni nella prima stagione e di 14 anni nella seconda stagione. Di origini ebraiche e inglesi, ha i capelli biondi, gli occhi verdi e porta un apparecchio ai denti che interferisce con tutti gli oggetti elettronici, e mettalici, che le crea non pochi problemi. \u00c8 dolce, affettuosa e socievole, ma anche molto sfortunata e imbranata. Spesso finisce nei guai, ma impara sempre dai propri errori. Segue una vita vegetariana e adora gli animali, possiede due cani (il Bulldog Pigger e il Pastore Tedesco Sampson) e tre gatti (Moishie, Rocky e Lawrence). Sharon ha i genitori divorziati e non accetta molto volentieri le nuove relazioni del padre e della madre, soffrendo molto per la loro separazione. I suoi migliori amici sono Maria Wong e Connor McKenzie, mentre la sua peggiore nemica \u00e8 Nina Harper anche se da bambine erano migliori amiche. Sharon vorrebbe essere popolare e avere buoni voti a scuola, ma soprattutto desidera avere un fidanzato. All'inizio della serie si innamora follemente di Alden Jones, il quale ricambia gli stessi sentimenti della ragazza. I due si fidanzeranno, ma si lasceranno per un periodo di tempo a causa delle parole di Buck, perch\u00e9 non sopportava loro due insieme dato che lui era single, ma poi all'ultimo episodio Alden e Sharon si rimettono insieme.\nMaria Nunziatina Wong.\nMigliore amica di Sharon, \u00e8 una ragazza di italo-cinese. Ribelle e fanatica degli sport, ha un comportamento da maschiaccio. \u00c8 la capitana della squadra femminile di basket, ma gioca anche ad hockey sul ghiaccio e a pallavolo. \u00c8 leale, determinata, brillante e decisa, ma a volte mostra anche alcuni difetti. Ha paura dei fulmini. Ha una sorella maggiore che frequenta l'universit\u00e0, Alee. Inizialmente Maria detesta e respinge Buck, invaghitosi di lei, considerandolo immaturo e sbruffone, ma in seguito i due si fidanzeranno dopo aver passato una vacanza con Sharon a Roma, presso i nonni di Maria.\nConnor McKenzie.\nMigliore amico di Sharon fin dall'infanzia, \u00e8 un ragazzo intelligente e studioso. Gli piace andare a scuola e ottiene sempre buoni voti, soprattutto nelle materie scientifiche, per cui \u00e8 molto dotato. Impacciato, timido e goffo, \u00e8 un ragazzo sincero, sensibile e generoso. Crede di essere allergico a qualsiasi cosa, ha spesso problemi di salute. Nella prima stagione si fidanza brevemente con Tally, mentre nella seconda stagione si innamorer\u00e0 di Alyson, che poi diventer\u00e0 la sua fidanzata.\nAlden Jones.\nPrimo amore di Sharon e successivamente suo fidanzato. Estroverso e spensierato, i suoi hobby sono giocare a hockey e suonare la chitarra nella band Mangled Metal con i suoi amici Buck (bassista) e Carmine (batterista). Ha tre sorelle maggiori di nome Rosa, Margherita e Violetta, che lavorano al ristorante di famiglia. La sua relazione con Sharon si interrompe a causa delle parole di Buck perch\u00e9 lui era single e non sopportava loro due insieme, dopo poche puntate, si fidanza con Marloe, per poi rimettersi con Sharon nell'ultimo episodio.\nBrock \"Buck\" Shellvy Leyton.\nMigliore amico di Alden, \u00e8 un ragazzo Afro-Americano. Spiritoso, vivace, estroverso e sempre allegro, adora fare scherzi, dimostrando il suo carattere infantile e irresponsabile. \u00c8 follemente innamorato di Maria e in seguito i due si fidanzeranno. Suo padre \u00e8 convinto che tutto quello che non \u00e8 studio sia una perdita di tempo, perci\u00f2 sprona il ragazzo ad impegnarsi a scuola, arrabbiato con il figlio per la sua indole pigra e menefreghista, infatti a causa del suo comportamento \u00e8 responsabile della separazione di Alden e Sharon perch\u00e9 non sopportava la loro reazione perch\u00e9 era single, Buck trascorre il tempo libero giocando a hockey e suonando il basso nella band Mangled Metal con i suoi due amici Alden (chitarrista) e Carmine (batterista).\nNina Harper.\nRivale numero uno di Sharon, \u00e8 cattiva e snob. Fa la ragazza pon-pon e il suo sogno \u00e8 quello di diventare un'attrice. Era la migliore amica di Sharon fino all'et\u00e0 di 7 anni allorch\u00e9 litigarono perch\u00e9 Nina accus\u00f2 Sharon di aver tolto la testa a tutte le sue bambole (poi si scoprir\u00e0 che \u00e8 stata la cugina di Nina a togliere tutte le teste alle bambole). Fa degli scherzi pericolosi a Sharon per avere Alden tutto per s\u00e9; all'inizio la sua complice in questi scherzi era Alyson ma successivamente era stanca di fargli da serva e s\u00ec un\u00ec al gruppo con Connor, Sharon e Maria.\nMark \"Dion\" Jones.\nDion \u00e8 un ragazzo di quinta superiore che viene assegnato come mentore di Sharon quando lei arriva al liceo. Il suo vero nome \u00e8 Mark Jones, ma lui si fa chiamare Dion in onore di C\u00e9line Dion, la sua cantante preferita. Dion \u00e8 uno stilista. All'inizio la sua personalit\u00e0 stravagante mette in soggezione Sharon, ma poi il ragazzo diventer\u00e0 uno dei suoi amici e il suo confidente pi\u00f9 stretto.\nHelen Spitz.\nMadre di Sharon, fa la psicologa; Sharon le vuole molto bene, ma in certi episodi si dimostra iperprotettiva.\nAdam Francis Spitz.\nFratello maggiore di Sharon e di Josh, \u00e8 un ragazzone grande e grosso di 16 anni e poi di 17, simpatico e bambinone. Instancabile sportivo, pratica wrestling e il suo sogno \u00e8 di diventare come John Cena. Fidanzato con Hannah, la ragazza hippie.\nJosh Alex Spitz.\nFratello minore di Sharon e di Adam, ha il talento di suonare perfettamente il pianoforte, la sua pi\u00f9 grande passione. Molto legato alle tradizioni familiari, \u00e8 un bambino vispo e saggio. Verso la fine della serie si innamora di Alyson, ma in seguito capisce rassegnato che la ragazza \u00e8 troppo grande per lui.\nRichard Spitz.\nPadre di Sharon, \u00e8 un musicista, divorziato e un padre molto affettuoso. Nella puntata \"La fidanzata di pap\u00e0\", Richard si fidanza con Lauren che Sharon inizialmente trova banale, ma poi capisce che invece \u00e8 una donna in gamba.\nAlyson Malitski.\nInizialmente amica di Nina e complice delle sue astute azioni verso Sharon, pi\u00f9 avanti far\u00e0 amicizia con Sharon e i suoi amici e diventer\u00e0 la fidanzata di Connor.\nHannah Corbett.\nRagazza di 17 anni hippie e appassionata di yoga, ed \u00e8 la fidanzata di Adam.\nCarmine Abige.\nSuona nella band Mangled Metal con i due amici Alden (chitarrista) e Buck (bassista) nel ruolo di batterista.\nLauren.\nLavora presso TV3 di Elkford ed \u00e8 la fidanzata di Richard; Sharon all'inizio la trova noiosa ma poi capisce che suo padre aveva bisogno di pi\u00f9 spazio e l'accetta nella sua famiglia.\nGriffin.\nFiglio di Lauren, ex fidanzato di Nina. Sharon e Griffin sono molto amici anche se durante i primi incontri non si sopportavano, aveva il vizio di fumare ma dopo un anno dice di aver smesso.\nDavid.\n\u00c8 il nuovo compagno di Helen. Ha gli occhiali ed \u00e8 alto, inizialmente non attira le simpatie di Sharon ma poi i due entrano in gran sintonia. Ha due figlie, avute dal precedente matrimonio, due gemelle di 5 anni che non smettono di combinare guai.\nMarloe.\nRagazza dalla carnagione mulatta e dai capelli rossi e marroni, appassionata di hockey, sport che pratica. Si fidanza brevemente con Alden poco tempo dopo la separazione del ragazzo con Sharon.\nTally.\nRagazza dal comportamento esuberante e quasi eccentrico che compare solo nella prima stagione (e sporadicamente in seguito). S'innamora di Connor, divenendo la sua ragazza per breve tempo, arrivando addirittura a competere con Sharon (che si era infatuata proprio di Connor nell'episodio 2). Successivamente, per\u00f2, le due diventano amiche, arrivando a collaborare per salvare delle rane in un episodio.\nEpisodi.\nTerza stagione (2004-2005).\nTra il 2001 e il 2006, gli episodi sono stati raccolti in quattro DVD, usciti solo in America e in un secondo momento anche in Europa."}
{"id": "624554", "revid": "2039709", "url": "https://it.wikipedia.org/wiki?curid=624554", "title": "Scoglitti", "text": "Scoglitti (\"Scugghitti\" in siciliano), 4.175 abitanti, \u00e8 l'unica frazione di Vittoria nel libero consorzio comunale di Ragusa: si trova sulla costa del golfo di Gela, nei pressi della zona archeologica di Kamarina.\nGeografia fisica.\nScoglitti \u00e8 un paese marittimo, frazione di Vittoria, da cui dista 10,87\u00a0km. Si affaccia sul Canale di Sicilia, nei pressi della foce del fiume Ippari. Il territorio ricade sulla piana di Vittoria; il litorale possiede ampie spiagge, ricoperte da dune, di una fine sabbia dorata. Il clima \u00e8 molto temperato e secco.\nStoria.\nSecondo il geografo arabo al-Idrisi la localit\u00e0 era conosciuta con il toponimo di \"Gazirat el-Haman\" (\"Scoglietti dei colombi\").\nInsediamenti si registrano a partire dal XVII secolo, in concomitanza della fondazione di Vittoria, di cui costituisce lo sbocco a mare e il porto per il collegamento con Malta.\nLo sviluppo della zona si avr\u00e0 solo in seguito all'abolizione della feudalit\u00e0, nel 1812. Conseguenza ne fu inizialmente l'espansione del commercio del vino, ma anche lo sfruttamento del porto che funse da caricatoio per le derrate agricole; nel XX secolo si diffusero inoltre dei magazzini per la salatura del pesce, che oggi non esistono pi\u00f9. Il tessuto urbano si svilupp\u00f2 solo nell'Ottocento e si mantenne quasi invariato fino agli anni cinquanta. La piccola frazione marina \u00e8 stata anche teatro dello sbarco anglo-americano avvenuto il 9 e 10 luglio 1943, parte dell'operazione Husky e inizio della campagna d'Italia.\nCultura.\nHa al suo interno urbanistico la Chiesetta di Santa Maria di Portosalvo oggi detta di San Francesco di Paola per distinguerla dalla nuova chiesa omonima, la Chiesa madre di Santa Maria di Portosalvo edificata nel 1937 dono di papa Pio XI dentro la quale \u00e8 conservata la statua lignea di \"S. Franciscuzzu\", proveniente da una nave spagnola naufragata nei secoli scorsi e la statua della patrona Assunta di Cammarana, \"Santa Maria di Portosalvo\" del 1685; il Faro (\"a lanterna\") e molte strutture architettoniche in stile Liberty.\nEconomia.\nScoglitti economicamente gode di pesca, agricoltura in serre, e soprattutto turismo.\nNegli ultimi anni si \u00e8 attrezzata per favorire ai turisti un ricco programma estivo di carattere sportivo e culturale: torneo nazionale di beach volley, cinema e teatro all'aperto, musica e concerti. Scoglitti \u00e8 inoltre dotata di un porto peschereccio, turistico e da rifugio per le barche da pesca. Una caratteristica del piccolo paese \u00e8 la vendita del pesce presso il piccolo mercato ittico (accanto al faro) ogni giorno.\nPorto.\nL'attuale porto di Scoglitti fu costruito nel 1879, grazie al senatore del Regno Rosario Cancellieri, quando si sentiva l'esigenza di un porto vero e proprio. Prima di tale data il porto precedente aveva ricoperto un ruolo fondamentale nel Settecento, con l'esportazione a Malta di vino Cerasuolo, grazie alla coltivazione dei vigneti nel territorio circostante. Il porto fu definito \"porto di quarta classe\", seppur di dimensioni ridotte."}
{"id": "624556", "revid": "729019", "url": "https://it.wikipedia.org/wiki?curid=624556", "title": "Piero Strozzi", "text": "Biografia.\nPrimogenito di casa Strozzi, venne avviato inizialmente alla carriera ecclesiastica, per poi preferire quella militare.\nNel 1537 suo padre Filippo, era sceso dalla Francia con un esercito di esuli fiorentini decisi a riprendere la citt\u00e0 dopo la scelta del nuovo duca, ma fu sconfitto nella battaglia di Montemurlo, trovando la morte nel carcere della Fortezza di San Giovanni in Firenze meglio conosciuta come Fortezza da Basso. In seguito alla battaglia di Montemurlo lui e molti altri esuli fiorentini trovarono rifugio in Francia e a Venezia. Piero in particolare si accattiv\u00f2 particolari simpatie alla corte di Caterina de' Medici, che non gradiva la nuova generazione dei Medici al potere. Passato al servizio di Francesco I di Francia, combatt\u00e9 contro gli spagnoli a Serravalle Scrivia.\nNel 1539 si spos\u00f2 a Venezia con Laudomia de' Medici, sorella di Lorenzino de' Medici (amico del padre) dalla quale ebbe due figli. Sebbene strettamente imparentato con i Medici, la sua famiglia fu spesso in contrasto con il ramo principale, in particolare contro Cosimo I de' Medici.\nL'impresa di Marano.\nNel 1542 alcuni sudditi della Serenissima, guidati da un mercante Udinese, Beltrame Sacchia, s'impossessarono violentemente, ma con considerevole astuzia, della piccola citt\u00e0 fortificata di Marano Lagunare, una roccaforte strategica nei territori contesi del Friuli. Non \u00e8 chiaro se i congiurati avessero agito di propria iniziativa, ma, temendo la risposta violenta e immediata delle truppe austriache dislocate a Gradisca d'Isonzo, gli avventurieri offrirono la cittadina a Piero Strozzi, che l'accett\u00f2 volentieri e vi invi\u00f2 un suo emissario. Le autorit\u00e0 veneziane, decise a impedire che la guerra d'Italia del 1542-1546, che gi\u00e0 vedeva Francia e Spagna contrapposte, coinvolgesse i suoi territori, manifestarono energicamente la loro contrariet\u00e0 ad un intervento di truppe austriache o della piccola flotta spagnola di stanza a Trieste contro gli Strozziani, ma simultaneamente ordinarono il bombardamento e la distruzione del fortino eretto dagli uomini di Sacchia a Lignano.\nStrozzi per\u00f2 non riusc\u00ec ad interessare il Re di Francia alla sua iniziativa e un contrattacco austriaco pareva sicuro.\nStrozzi godeva per\u00f2 di particolari amicizie a Venezia, specie quella del patriarca di Aquileia Marino Grimani e cerc\u00f2 di negoziare con la Serenissima la cessione della cittadina dietro compenso di denaro, minacciando di cederla altrimenti al Gran Sultano. Della trattativa con Strozzi la signoria incaric\u00f2 Antonio Cappello, che concluse un accordo, che vide la Repubblica acquisire Marano per 35.000 ducati.\nIl tentativo di saccheggiare Monopoli.\nConserv\u00f2 per tutta la vita un odio profondo per i Medici, al punto di tentare nel 1543 di sorprendere e saccheggiare la citt\u00e0 di Monopoli con l'aiuto di galee turche.\nLo scopo era di danneggiare il Vicer\u00e9 di Napoli don Pietro di Toledo, suocero del suo acerrimo nemico il duca Cosimo I de' Medici, che ne aveva sposato la figlia Eleonora.\nIl progetto di Piero venne sventato dal duca grazie ad una spia, che rivel\u00f2 il piano al vicer\u00e9.\nL'assedio della Mirandola.\nNel 1551 Piero Strozzi torn\u00f2 in Italia dove diede prova luminosa delle sue capacit\u00e0 militari durante l'assedio della Mirandola. La guerra era nata dalla successione nel ducato di Parma e Piacenza, a Pier Luigi Farnese, figlio riconosciuto di papa Paolo III. Assassinato Pier Luigi dal consuocero, l'imperatore Carlo V, il pontefice aveva veduto dissolversi il sogno di fondare una casa principesca, si era impegnato a convincere il concistoro dei cardinali a consegnare le due citt\u00e0 al figlio di Pierluigi, Ottavio, in forma legale, ma Ottavio prevenne il nonno occupando Parma con gesto di ribaldo. Per il gesto Paolo III mor\u00ec, forse, di crepacuore.\nFerrante I Gonzaga, governatore imperiale di Milano, ebbe ordine dall'imperatore Carlo V di occupare Parma. Il giovane duca ribelle trov\u00f2 l'appoggio dei francesi, desiderosi di rientrare, dopo Pavia, nel gioco italiano. La Francia assold\u00f2 lo Strozzi, che raccolse soldati alla Mirandola, la cittadella il cui signore era stato dichiarato fellone da Carlo e si era venduto alla Francia. Si combatt\u00e9 sotto le mura di Parma e di Mirandola, che sostenne lo sforzo preminente contro schiaccianti forze papali.\nLe mura di nuova concezione, disegnate per un uso rivoluzionario delle artiglierie, consentirono a poche centinaia di difensori di avere ragione di 2-3.000 avversari, uccidendone oltre 1.000. Fu il trionfo dello Strozzi, che ne usc\u00ec con la fama di primo generale italiano, e del giovane signore della Mirandola, Ludovico II Pico.\nLa battaglia di Marciano della Chiana e il tramonto del condottiero.\nPiero Strozzi avrebbe dissolto la propria fama, dopo pochi anni, il 2 agosto 1554, nella battaglia di Marciano della Chiana (o di Scannagallo).\nQuando Cosimo si prepar\u00f2 ad attaccare Siena, Piero insieme con il fratello Leone accorse, per difendere l'antica repubblica, con un esercito di truppe francesi. Assediati dai fiorentini e dagli imperiali, l'11 giugno 1554 Piero tent\u00f2 una sortita dalla citt\u00e0 con diecimila uomini, dirigendosi verso Pontedera. Sperando di raggiungere Firenze attraverso la Val di Nievole, colse di sorpresa i nemici. Dopo un esito inizialmente favorevole, le truppe di Piero si ritirarono a Pistoia in attesa di aiuti via mare portati da Leone Strozzi. Ma Leone era morto colpito da un'archibugiata vicino a Castiglione della Pescaia e il mal tempo imped\u00ec alle navi di attraccare. Cos\u00ec Piero riusc\u00ec solo a rientrare fortunosamente in Siena.\nPiero tent\u00f2 una nuova sortita il 2 agosto, ma fu sconfitto a Marciano della Chiana, tradito dalla errata manovra di Ludovico II Pico della Mirandola, che, al comando della cavalleria, gli scopr\u00ec il fianco ai mediceo-spagnoli. La tradizione vuole che la causa della rotta della cavalleria franco-senese fosse del portabandiera francese, Righetto del Campana, che, corrotto dai Fiorentini con dodici fiaschi pieni di monete d'oro, fugg\u00ec subito dopo l'inizio dello scontro.\nPersa Siena, la resistenza continu\u00f2 a Montalcino (1556). Col tramonto di Strozzi, nemico giurato di Cosimo I, ritrovavano la sicurezza i Medici a Firenze, uscivano i francesi dal gioco italiano..\nNel 1556 fu nominato Sovraintendente alle armate pontificie e signore di \u00c9pernay.\nNel 1558 partecip\u00f2 all'assedio di Thionville, presso Calais.\nEnrico II lo cre\u00f2, Maresciallo di Francia nel (1558), ma il 21 giugno dello stesso anno mor\u00ec, colpito da un'archibugiata, durante l'assedio di Thionville.\nViene generalmente considerato come l'inventore dei Dragoni, cio\u00e8 delle truppe di archibugieri a cavallo.\nSuo figlio Filippo fu pure un comandante."}
{"id": "624557", "revid": "36426", "url": "https://it.wikipedia.org/wiki?curid=624557", "title": "Laudomia di Piefrancesco de' Medici", "text": ""}
{"id": "624558", "revid": "36426", "url": "https://it.wikipedia.org/wiki?curid=624558", "title": "Fortezza di San Giovanni", "text": ""}
{"id": "624559", "revid": "36426", "url": "https://it.wikipedia.org/wiki?curid=624559", "title": "Pietro Strozzi", "text": ""}
{"id": "624561", "revid": "1573940", "url": "https://it.wikipedia.org/wiki?curid=624561", "title": "Papio anubis", "text": "L'anubi o babbuino verde (Papio anubis []) \u00e8 un primate della famiglia dei Cercopithecidae. Abita nelle savane, steppe e zone boschive.\nDescrizione.\nIl suo nome deriva dal dio Anubis che \u00e8 stato spesso rappresentato con una testa di sciacallo o di lupo.\nL'anubi non ha un volto piatto, ma lungo, a punta, come il muso di cane. Infatti, insieme con il muso, la coda dell'animale (38-58 centimetri) e l'andatura a quattro zampe possono farli sembrare dei cani. \nL'anubi \u00e8 un grande babbuino dal corpo robusto - circa un metro di lunghezza - dal dorso pi\u00f9 alto nella parte anteriore; ha muso canino ben sviluppato provvisto di forte dentatura. I maschi sono pi\u00f9 grandi delle femmine e hanno sul collo e sulle spalle una criniera di lunghi peli. La coda termina con un ciuffo di peli; le natiche sono nude con evidenti callosit\u00e0 ischiatiche.\nBiologia.\nIl babbuino anubi vive in gruppi di 15-150 esemplari, costituiti da alcuni maschi, molte femmine, e dai loro piccoli. Vi \u00e8 una complessa gerarchia sociale simile a quella riscontrata in altri primati, come gorilla e scimpanz\u00e9. Ogni babbuino ha una classifica sociale in qualche parte del gruppo, a seconda della sua posizione dominante. I maschi stabiliscono la loro posizione dominante con la forza. Spesso, quando grandi babbuini calano nella gerarchia sociale, si trasferiranno a un'altra trib\u00f9. \u00c8 stato osservato che i maschi pi\u00f9 giovani spesso molestano i pi\u00f9 anziani. Sono onnivori e vivono di giorno mentre dormono sugli alberi o al sicuro su delle rocce la notte.\nAccoppiamento.\nLe femmine sono sessualmente mature a 7-8 anni, ed i maschi a 7-10 anni. L'inizio della loro ovulazione \u00e8 un segnale per i maschi che lei \u00e8 pronta. Durante l'ovulazione, la pelle della zona ano-genitale della femmina si gonfia e diventa color rosso acceso / rosa. Il gonfiore rende difficile la circolazione e aumenta la possibilit\u00e0 della femmina di infezioni o parassiti. Questo attrae i maschi che competono tra loro per vedere chi pu\u00f2 accoppiarsi con la femmina.\nDistribuzione.\nL'anubi \u00e8 diffuso nelle seguenti zone dell'Africa: Senegal, Repubblica Democratica del Congo settentrionale, Ghana, Etiopia, Kenya, Uganda, Tanzania settentrionale. Popolazioni si trovano anche in alcune regioni montuose del Sahara."}
{"id": "624562", "revid": "1305772", "url": "https://it.wikipedia.org/wiki?curid=624562", "title": "I gladiatori", "text": ""}
{"id": "624564", "revid": "78273", "url": "https://it.wikipedia.org/wiki?curid=624564", "title": "Riserva di P\u00e9rinet", "text": ""}
{"id": "624565", "revid": "78273", "url": "https://it.wikipedia.org/wiki?curid=624565", "title": "P\u00e9rinet", "text": ""}
