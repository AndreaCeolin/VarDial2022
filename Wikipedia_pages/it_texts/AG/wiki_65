{"id": "599070", "revid": "935281", "url": "https://it.wikipedia.org/wiki?curid=599070", "title": "Monumento alla Vittoria (Bolzano)", "text": "Il monumento alla Vittoria a Bolzano (in tedesco: \"Siegesdenkmal\") \u00e8 un monumentale complesso marmoreo celebrativo della vittoria italiana nella prima guerra mondiale sull'Austria-Ungheria, progettato dall'architetto Marcello Piacentini e costruito tra il 1926 e il 1928.\nSi trova in piazza della Vittoria (\"Siegesplatz\"), a pochi passi dal ponte sul torrente Talvera, nel punto di convergenza delle valli che sfociano nella conca di Bolzano, sul luogo ove in epoca austro-ungarica sorgeva il \"Talferpark\" (\"parco del Talvera\").\nIl regime fascista lo cre\u00f2 a proprio simbolo, accesso alla Bolzano italiana e razionalista che si andava erigendo a ovest del torrente. Fu costruito demolendo quanto era stato fino ad allora edificato del Monumento ai \"Kaiserj\u00e4ger\" caduti in guerra (\"Kaiserj\u00e4gerdenkmal\") \u2013 ideato e iniziato a erigere dopo la battaglia di Caporetto su progetto dell'architetto Karl Ernstberger \u2013 che era rimasto incompiuto dopo la fine del primo conflitto mondiale e si trovava in posizione antistante l'attuale monumento.\nLa costruzione e l'inaugurazione.\nDopo l'annessione all'Italia dell'allora Tirolo meridionale fino al Brennero, e in seguito alla presa di potere da parte di Mussolini nella marcia su Roma del 1922, il governo italiano inizi\u00f2 a rimuovere molti dei monumenti celebrativi che il governo asburgico aveva precedentemente eretto. A Bolzano, in particolare, vennero rimossi i monumenti che erano stati recentemente innalzati dal borgomastro nazionalista Julius Perathoner.\nPer contro, come in tutto il Regno, si cominciarono a costruire monumenti celebrativi della vittoria.\nLa decisione di costruire a Bolzano un monumento commemorativo della vittoria nella Grande guerra venne presa dalla Camera dei deputati il 10 febbraio 1926. Lo stesso giorno, Mussolini, parlando nell'aula della Camera attacc\u00f2 duramente il ministro degli Esteri tedesco Gustav Stresemann e il presidente bavarese Heinrich Held, i quali avevano apertamente criticato l'oppressiva politica italiana nei confronti della minoranza germanofona.\nL'idea originaria di Mussolini era quella di erigere un monumento dedicato a Cesare Battisti. Tale proposito riscontr\u00f2 grandi consensi nelle organizzazioni fasciste in Italia e all'estero; le federazioni provinciali indissero una sottoscrizione, alla quale aderirono anche associazioni di italiani all'estero. In breve tempo si raggiunsero i 3 milioni di lire necessari. Il marmo fu offerto dagli industriali lucchesi.\nIl 17 marzo si riun\u00ec la commissione che doveva approvare il progetto. I componenti furono nominati da Mussolini in persona: fra gli altri ne fecero parte il nazionalista Ettore Tolomei, il segretario di Stato Giacomo Suardo e il ministro della pubblica istruzione Pietro Fedele.\nIn primo luogo, si accolse la proposta di Tolomei di far sorgere il monumento nei pressi del ponte sul Talvera, dove poco prima della prima guerra mondiale l'amministrazione austriaca aveva cominciato la costruzione di un monumento ai \"Kaiserj\u00e4ger\".\nIl progetto venne affidato all'architetto Marcello Piacentini, che a giugno lo present\u00f2. Si trattava di un tempio/arco, adornato con alte colonne portanti che il periodo vuole impreziosito da alti fasci littori su consiglio del Duce. La scultura sul timpano, la \"Vittoria sagittaria\", \u00e8 di Arturo Dazzi.\nLa posa simbolica della prima pietra ebbe luogo il 12 luglio 1926 (nel decimo anniversario dell'esecuzione di Cesare Battisti e di Fabio Filzi), alla presenza del re Vittorio Emanuele III, dei marescialli d'Italia Luigi Cadorna, Pietro Badoglio e di alcuni ministri. Durante la cerimonia vennero in realt\u00e0 poste tre pietre (una dal monte Corno Battisti, una dal monte San Michele, una dal monte Grappa), legate da una calce ottenuta con l'acqua del Piave, versata dal re.\nDurante la costruzione, visto anche il significato politico dell'opera, il prefetto sub\u00ec pressioni affinch\u00e9 questa venisse terminata al pi\u00f9 presto. Nel dicembre del 1927 Piacentini comunic\u00f2 la fine vicina dei lavori. Il ministro Fedele dett\u00f2 l'iscrizione, in lingua latina che si pu\u00f2 leggere ancora oggi:\nL'epigrafe evoca l'immaginario dialogo tra un legionario romano della \"X Legio\" di Druso (15 a.C.) e un fante del Piave (1918). La frase fu interpretata in modo offensivo da alcuni, che vi ravvisarono una supposta allusione al presente e a una eventuale missione civilizzatrice dell'Italia verso gli altoatesini.\nSul retro invece si trovano tre medaglioni raffiguranti la Nuova Italia, l'Aria e il Fuoco, di Pietro Canonica.\nIl lato sud del monumento rec\u00f2 la consueta scritta con riferimento all'\u201cera fascista\u201d, tolta dopo la liberazione dal nazifascismo del 1945:\nSecondo lo storico inglese John Foot il monumento rappresenta bene la visione nazionalista e fascista della guerra e del passato, basata sull'eroismo, sul sacrificio, sulla \"bella morte\" e sui \"caduti per la patria\", in profonda contrapposizione con gli ideali del pacifismo e del socialismo.\nL'inaugurazione era prevista per il 12 luglio 1928. Considerata la ferma opposizione della moglie di Battisti Ernesta Bittanti e della figlia Livia all'utilizzo a fini propagandistici della figura dell'irredentista trentino da parte del regime, Mussolini (che era stato compagno di partito di Battisti), decise di cambiare l'intestazione e di dedicare il monumento alla Vittoria. All'interno rimasero per\u00f2 il busto di Battisti, insieme a quello di Fabio Filzi e di Damiano Chiesa, opere dello scultore Adolfo Wildt.\nAlla fine, la data dell'inaugurazione venne confermata, ma la signora Battisti non vi presenzi\u00f2. Fu tenuta invece una grande cerimonia in perfetto stile fascista. Vennero precettate 23 bande di paese da tutto l'Alto Adige, si schierarono le truppe di stanza in citt\u00e0 e furono imbandierate le finestre. Parteciparono in forma ufficiale rappresentanti dei grandi invalidi, ufficiali della MVSN, dei forestali e delle guardie confinarie.\nStando alle cronache del giornale locale del PNF, \"La Provincia di Bolzano\", dei giorni successivi, il convoglio reale arriv\u00f2 alle 8:30, annunciato dai colpi di un cannone sulla strada del Colle. Con Vittorio Emanuele III, giunsero il duca d'Aosta, il duca degli Abruzzi, Costanzo Ciano, Italo Balbo, Giovanni Giuriati. Quest'ultimo tenne il lungo discorso di inaugurazione, che fece seguito alla breve cerimonia religiosa di benedizione officiata dall'arcivescovo di Trento (della cui diocesi Bolzano faceva allora parte) Celestino Endrici.\nNel giorno dell'inaugurazione si tenne una manifestazione di protesta a Innsbruck, sul monte Isel, con circa partecipanti, fra cui diversi rappresentanti sudtirolesi.\nIl nome del monumento e l'iscrizione vennero intesi da esponenti della popolazione germanofona come provocazione, dato che avevano lingua, arte e cultura propria gi\u00e0 prima dell'annessione e un tasso di alfabetizzazione maggiore che nella media del resto d'Italia, anche se il ministro Fedele addolc\u00ec la versione originariamente prevista, ove compariva il termine \"barbaros\" al posto del neutro \"ceteros\", poi utilizzato.\nIl monumento divenne luogo per le celebrazioni del regime fascista. La celebrazione organizzata il 28 ottobre 1932 per festeggiare il decennale della marcia su Roma vide la partecipazione non ufficiale del Partito nazista tedesco (NSDAP) con 30 uomini delle SS in uniforme guidati dal nazista ultraradicale Theodor Eicke: tuttavia, questa presenza fu contestata soprattutto dal NSDAP austriaco, che vedeva nel monumento un simbolo della vittoria sull'Austria e la Germania. Pertanto, fu richiesto un provvedimento disciplinare da parte del NSDAP austriaco contro Eicke.\n\u00c8 del 1938 la realizzazione delle due sculture lignee dorate, opera di Ignaz Gabloner, raffiguranti la Lupa capitolina e il leone di San Marco e posti su due alti pennoni a ridosso del ponte Talvera, le quali dovevano stare al centro di un grande \"Foro della Vittoria\" davanti al Monumento alla Vittoria, progettato sin dal 1934 da Marcello Piacentini, ma mai realizzato. \u00abLupa e leone, i due simboli del potere, erano la dimostrazione pubblica della legittimazione del dominio fascista nelle regioni di confine settentrionali del Paese; nel 2018 le statue furono ristrutturate dal Comune di Bolzano, non cogliendo tuttavia l\u2019occasione per una contestualizzazione storica.\u00bb\nIl dopoguerra.\nNel corso degli anni si sono registrate proposte da parte di rappresentanti dell'etnia tedesca, fra cui Alexander Langer, per demolire o perlomeno rinominare/ridedicare il monumento. Langer intervenne in merito ben due volte, la prima nel 1968, quando assieme a Josef Schmid e Siegfried Stuffer, a nome del cosiddetto \"Br\u00fccke-Kreis\" di Bolzano, un'associazione interetnica, protest\u00f2 in nome del pacifismo contro le solite celebrazioni della vittoria del 4 novembre presso il monumento. Nel 1979 Langer, divenuto nel frattempo consigliere provinciale per la \"Nuova Sinistra-Neue Linke\", in una mozione chiese di fare del Monumento \u00abun segno di monito e di memoria autocritica\u00bb, riprendendo un'idea gi\u00e0 di Livia Battisti, figlia del martire socialista.\nNel 1977 i deputati di S\u00fcdtiroler Volkspartei, Democrazia Cristiana, Partito Comunista Italiano, Partito Socialista Italiano e alcuni indipendenti presentarono un disegno di legge, in cui si chiedeva di eliminare dalla citt\u00e0 di Bolzano le costruzioni inneggianti al fascismo.\nIl Monumento fu oggetto, il 1\u00ba ottobre 1978, di un attentato dinamitardo nel contesto del terrorismo sudtirolese che danneggi\u00f2 pesantemente le erme create da Wildt, mentre un analogo tentativo gi\u00e0 del 1961, contiguo alla Notte dei fuochi, non fu portato a termine causa la stretta sorveglianza dell'arco piacentiniano da parte dell'apparato militare. In seguito all'attentato del 1978, l'areale fu recintato e reso inaccessibile.\nFino al giorno d'oggi invece, rappresentanti dei partiti di destra dell'ex Alleanza Nazionale (partito confluito nel PDL nel 2008), come Fratelli d'Italia, Unitalia e associazioni commemorano il 4 novembre con una deposizione di una corona davanti al monumento. Il giorno ha un grande potere simbolico, dato che \u00e8 l'anniversario della fine della Grande guerra e della sconfitta dell'impero austro-ungarico con la conseguente annessione al Regno d'Italia del Trentino-Alto Adige. Nel 2008 invece anche le forze armate hanno depositato una corona davanti al monumento, su diretta richiesta del ministro alla difesa Ignazio La Russa.\nNel giugno 1990 \u00e8 iniziato un primo restauro del monumento da parte del Ministero per i beni e le attivit\u00e0 culturali, affidato alla Soprintendenza di Verona, e finanziato dallo Stato con 400 milioni di lire. Vi furono proteste da parte degli \"Sch\u00fctzen\" i quali erano contrari al restauro del monumento, ma fu altrettanto ferma la difesa dell'operazione da parte del MSI locale.\nNel dicembre 2001 la giunta comunale di Bolzano decise di cambiare il nome alla piazza antistante il monumento, da piazza della Vittoria (\"Siegesplatz\") a piazza della Pace (\"Friedensplatz\"). In seguito a un referendum consultivo, richiesto da molti cittadini di madrelingua italiana che disapprovavano la decisione e sostenuti dalla destra italiana, nell'ottobre 2002 il nome di piazza della Vittoria \u00e8 stato ripristinato dopo che il voto popolare, disertato da larga parte della popolazione di lingua tedesca, vide prevalere il \"S\u00ec\" in maniera netta con il 61,94%. La giunta comunale di Bolzano ha reintrodotto la denominazione precedente, ma ha voluto anche apporre sotto la targa toponomastica \"Piazza della Vittoria\" la scritta \"Gi\u00e0 della Pace\".\nIl 22 febbraio 2005, sono state apposte dai rappresentanti del comune di Bolzano delle targhe commemorative che contestualizzano il significato del monumento. Queste sono state montate a circa 50\u00a0m di distanza, dato che l'installazione in prossimit\u00e0 del monumento \u00e8 stato proibita dal Ministero per i beni e le attivit\u00e0 culturali, dopo massicce proteste dei partiti italiani di destra. Il loro testo \u00e8 redatto in quattro lingue (italiano, tedesco, ladino, inglese), il testo italiano reca:\nIl 9 novembre 2008 ha avuto luogo una manifestazione nazionalista tirolese degli \"Sch\u00fctzen\" contro i monumenti di epoca fascista presenti a Bolzano, compreso il monumento alla Vittoria, percepita dalla maggioranza italofona come una manifestazione anti-italiana. La manifestazione \u00e8 partita da piazza Walther e terminata in piazza Tribunale con un comizio conclusivo da parte di alcuni Sch\u00fctzen. Nella mattinata alcuni esponenti di Alleanza Nazionale hanno voluto manifestare a difesa degli storici monumenti bolzanini, depositando ceri nel piazzale e nel perimetro antistante il monumento alla Vittoria.\nIl 23 novembre 2009 partono nuovamente lavori di restauro del monumento, a cura del Ministero per i beni e le attivit\u00e0 culturali ed eseguiti dalla Soprintendenza di Verona, alla quale il monumento compete. In una mozione del 1\u00ba dicembre 2009 il consiglio provinciale di Bolzano, con un voto a maggioranza, ha protestato contro l'iniziativa, considerandola di stampo revisionista e non consona allo spirito europeo. Contestualmente \u00e8 stato chiesto dall'Assessorato provinciale alla cultura di cogliere l'occasione del restauro per \"trasformare il monumento in una testimonianza contro il fascismo\".\nIl processo di storicizzazione del patrimonio monumentale.\nIl 21 maggio 2010, l'Archivio Storico della Citt\u00e0 di Bolzano ha rivolto un appello a storicizzare, depotenziare e musealizzare i monumenti dell'era fascista a Bolzano, con al centro il monumento alla Vittoria, creando una memoria condivisa e condivisibile da parte della societ\u00e0 civile. Il progetto chiamato \u00abBolzano citt\u00e0 di due dittature\u00bb voleva criticamente ripensare entrambi i , quello italiano e quello tedesco, il nazionalsocialismo, che hanno cos\u00ec fortemente condizionato il Novecento bolzanino, affrontando una scomoda eredit\u00e0 e al contempo sfruttando al meglio le grosse opportunit\u00e0 di rielaborazione democratica ed europea del bellicismo e dei nazionalismi del passato.\nIl 26 gennaio 2011, in occasione di un voto di fiducia parlamentare, il ministro alla cultura Sandro Bondi ha dato il via libera, tramite un impegno scritto, alla S\u00fcdtiroler Volkspartei di storicizzare i monumenti dell'era fascista, \"in primis\" il monumento alla Vittoria, fermando il restauro in atto. L'inaspettata decisione del governo \u00e8 stata aspramente criticata da parte della stampa locale in lingua italiana che lo ha definito \"un tradimento ai cittadini\", mentre ha riscontrato i favori dell'opinione pubblica di lingua tedesca.\nPer consentire una riflessione pi\u00f9 pacata sulla problematica della monumentalistica d'epoca fascista a Bolzano, il 5 febbraio 2011 un nutrito gruppo di storici e storiche di lingua tedesca e italiana e di varia nazionalit\u00e0, legati in larga parte all'associazione \"Geschichte und Region/Storia e regione\", pubblic\u00f2 un appello nel quale chiese un'efficace storicizzazione dei manufatti, evitandone lo smantellamento o la rimozione, ma facendo s\u00ec che venissero messe in chiara evidenza il carattere totalitario e il messaggio di violenza dei monumenti stessi, al fine di impossibilitare ogni forma di revisionismo nostalgico.\nContro la storicizzazione del monumento e \"per la difesa degli italiani\", l'associazione d'estrema destra CasaPound, il 5 marzo 2011 organizz\u00f2 un corteo. I manifestanti, giunti anche da altre citt\u00e0, hanno sfilato con in testa uno striscione in lingua tedesca con la scritta \"Gegen eure Arroganz. F\u00fcr das Zusammenleben\" (\"Contro la vostra arroganza. A favore della convivenza\"). Il progetto di depotenziamento \u00e8 stato anche avversato dalla sezione di Bolzano dell'associazione Italia Nostra cos\u00ec come da gruppi d'estrema destra di lingua tedesca che invece chiedevano l'abbattimento del monumento o il suo spostamento in un museo.\nNel gennaio 2012 venne approvata la creazione di un percorso espositivo nei locali al di sotto del monumento alla Vittoria destinato a completare e ampliare i lavori di ristrutturazione e a documentare la storia del monumento e le vicende cittadine dal 1918 al 1945 correlate alle due dittature fascista e nazista che in quel periodo si avvicendarono nella citt\u00e0 e in regione, la cui apertura avvenne il 21 luglio 2014, presente il ministro dei beni e delle attivit\u00e0 culturali e del turismo, Dario Franceschini.\nNel 2014 \u00e8 stato istituito, presso il Monumento, un percorso espositivo permanente dal titolo \"BZ '18\u2013'45: un monumento, una citt\u00e0, due dittature\".\nLa Giuria internazionale dell\"'European Museum Award of the Year\" del 2016 decise di assegnare al percorso espositivo \"BZ '18\u2013'45\" una \"special commendation\" per avere \u00abla mostra documentaria reintegrato un monumento controverso, che a lungo ha generato battaglie politiche, culturali e di identit\u00e0 regionale; il progetto rappresenta un'iniziativa altamente coraggiosa e professionale per promuovere valori umanitari, di tolleranza e democratici.\u00bb\nNel giugno del 2016, il presidente austriaco Heinz Fischer, accompagnato dalla sua consorte Margit Fischer, venne in visita ufficiale al percorso espositivo, apprezzandone impostazione e contenuti.\nSimilarmente alla storicizzazione del Monumento alla Vittoria, nel 2017 anche il monumentale fregio di Hans Piffrader apposto sull'ex Casa Littoria di Bolzano, \u00e8 stato depotenziato con l'apposizione di una citazione di Hannah Arendt, gi\u00e0 utilizzata nella cripta del monumento stesso.\nIl percorso espositivo, gestito dall'amministrazione comunale di Bolzano, risultava chiuso dagli inizi del 2020, nel contesto del Lockdown pandemico, ma anche per problemi strutturali della costruzione stessa, gestita invece dalla Soprintendenza veneta ai beni culturali; contro questa stasi e anche la mancante progettualit\u00e0 culturale attorno al percorso degli ultimi anni, un gruppo di noti storici ha rivolto un appello nell'autunno dello stesso anno, rimasto per\u00f2 inattuato. A una riapertura del percorso espositivo interno si giunse in fine nell'autunno del 2021."}
{"id": "599076", "revid": "15756", "url": "https://it.wikipedia.org/wiki?curid=599076", "title": "Teschio Rosso", "text": "Teschio Rosso (\"Red Skull\") \u00e8 l'identit\u00e0 fittizia assunta da diversi personaggi all'interno dell'Universo Marvel. Il suo alter ego principale \u00e8 quello di Johann Schmidt, creato da Joe Simon e Jack Kirby nel 1941. Il personaggio, nato come elemento di propaganda durante la seconda guerra mondiale, rappresentava una Germania nazista, antidemocratica, imperialista e bellicosa che si oppone ad un'America libera e democratica (rappresentata da Capitan America) e riscosse da subito un grande successo di pubblico, affermandosi come uno degli antagonisti pi\u00f9 famosi della storia dei fumetti. \u00c8 raffigurato come un agente nazista, protetto di Adolf Hitler, che indossa una temibile maschera da teschio rosso sangue, simboleggiante la carneficina e il caos. Genio del crimine dotato di una mente subdola e crudele, non possiede superpoteri, a parte una forza fisica notevole ottenuta da un rigidissimo addestramento. Grazie alle sue conoscenze scientifiche, si \u00e8 creato un equipaggiamento dotato di diverse armi, tutte assolutamente letali. \u00c8 considerato l'acerrimo nemico del supereroe Capitan America.\nIl personaggio ha avuto altri due alter ego: George John Maxon (pedina del Teschio originale) e Albert Malik (impostore comunista che ne vest\u00ec i panni durante la guerra fredda). Quello di Maxon \u00e8 stato in realt\u00e0 il primo Teschio Rosso affrontato da Capitan America e Bucky, tuttavia si trattava di un impostore manovrato dal vero Teschio Rosso, Johann Schmidt. Anche Albert Malik vest\u00ec i panni del nemico di Capitan America quando l'originale fu dato per morto alla fine della seconda guerra mondiale (in realt\u00e0 fu un tentativo dell'Atlas Comics, la futura Marvel Comics, di rilanciare il personaggio come spia sovietica durante gli anni cinquanta, ma fu un fiasco), il personaggio divenne famoso in una storia dell'Uomo Ragno, dove si scopr\u00ec che fu lui ad aver assassinato i genitori di Peter Parker.\nIl Teschio Rosso si \u00e8 classificato quattordicesimo nella \"lista dei 100 pi\u00f9 grandi cattivi dei fumetti\" di IGN, e ventunesimo in quella dei \"100 pi\u00f9 grandi cattivi di tutti i tempi\" secondo Wizard.\nIl personaggio ha avuto trasposizioni cinematografiche e televisive oltre a comparire come antagonista principale o personaggio secondario in alcuni lungometraggi del Marvel Cinematic Universe degli anni 2010.\nStoria editoriale.\nIl personaggio fu ideato dallo scrittore e disegnatore Joe Simon; l'idea gli venne mangiando un gelato, il sundae alla ciliegia che gli fece pensare a un antagonista dalla testa completamente rossa; in un primo momento Simon denomin\u00f2 il personaggio \"Hot Fudge\", ma poi, notando che la ciliegina sul sundae assomigliava alla forma di un cranio umano, decise di chiamarlo \"Red Skull\", ovvero Teschio Rosso, che esord\u00ec in \"Captain America Comics\" n. 1 della Timely Comics del marzo 1941, realizzato dal team composto da Simon, Jack Kirby e France Herron.\nNel primo numero, l'identit\u00e0 segreta del Teschio Rosso \u00e8 George Maxon, il proprietario della Maxon Aircraft Company che fornisce gli aerei all'esercito degli Stati Uniti. Maxon indossa una maschera per creare l'aspetto del Teschio Rosso e viene spesso mostrato in volto. Come per il Teschio Rosso, Maxon tenta di rapinare banche, al fine di raccogliere fondi per rovesciare il governo degli Stati Uniti. Nel fumetto dice: \"L'elemento principale per rovesciare il governo \u00e8 il denaro.\"\nUna nuova versione del Teschio Rosso \u00e8 stata introdotta in \"Captain America\" #7 (ottobre 1941). In questo fumetto si scopre che George Maxon era in realt\u00e0 una pedina del Teschio Rosso, che nei fumetti successivi sarebbe stato identificato nel gerarca nazista Johann Schmidt.\nDopo un'assenza dai fumetti per molti anni, sia Capitan America e il Teschio Rosso sono stati portati nel 1954 in \"Young Men Comics\" n. 24, in una storia dal titolo \"Ritorno dalla morte\". Qui il Teschio Rosso, pensando che Capitan America sia morto, ha lasciato la politica e ha iniziato una grande impresa criminale negli Stati Uniti. Nella sua successiva apparizione, nel n. 27, il Teschio Rosso viene dato per morto.\nL'origine del personaggio \u00e8 stato approfondita nella serie limitata \"Teschio Rosso: il Male Incarnato\", che mostra il vero volto di Johann Schmidt.\nBiografia del personaggio.\nOrigini.\nJohann Schmidt nasce in Germania da Hermann e Martha, la quale muore dandolo alla luce. Preso dallo sconforto per aver perso la moglie, Hermann tenta di uccidere il figlio affogandolo. Fortunatamente Johann viene condotto in salvo da un medico, mentre suo padre si suicida la mattina seguente. Dopo aver trascorso i primi sette anni in orfanotrofio, Johann fugge ed inizia a vivere per strada, dove \u00e8 vittima dei soprusi e delle violenze dei ragazzi pi\u00f9 grandi. In seguito trova lavoro come garzone in una bottega di un ebreo, dove si innamora di Esther, figlia del proprietario; quando quest'ultima respinge le sue avances, Johann la massacra con una pala, compiendo cos\u00ec il suo primo omicidio. La sua vita cambia del tutto quando, divenuto cameriere in un hotel di lusso, un giorno si ritrova a servire Adolf Hitler in persona. Il F\u00fchrer, in un attimo di rabbia con un generale della Gestapo, afferma di poter trasformare chiunque, persino un cameriere, nel Superuomo idealizzato dal nazismo. Divenuto pupillo di Hitler, Schmidt viene quindi fornito di una maschera a forma di teschio e assume il nome di Teschio Rosso.\nLa seconda guerra mondiale.\nDiventato uno dei gerarchi pi\u00f9 crudeli al servizio di Hitler, il Teschio si costruisce un nome assaltando villaggi in giro per l'Europa alla guida delle truppe delle \"SA\". Il suo marchio di fabbrica \u00e8 la \"Polvere della Morte\" (\"Dust of Death\"), una polvere dal colore scarlatto e terribilmente letale che conferisce alle vittime un volto identico al suo. Le sue azioni spingono gli Stati Uniti a creare un perfetto supersoldato in grado di opporsi a lui: Capitan America. I due si scontrano per la prima volta nella Parigi occupata dai nazisti. Cap ha la meglio sul criminale, dando inizio ad un'interminabile rivalit\u00e0 tra i due.&lt;br&gt;Nel 1941, il criminale assolda un imprenditore americano, George Maxon, e lo convince a tradire la sua patria e a infiltrarsi, travestito da Teschio Rosso, tra le fila statunitensi. In uno scontro con Cap, per\u00f2, Maxon perde la vita, investito in pieno dall'esplosione di una bomba.&lt;br&gt;Non accontentandosi di essere un semplice subalterno di Hitler, Teschio Rosso incarica il Barone Wolfgang von Strucker, personalit\u00e0 di spicco dell'epoca spesso in contrasto con Hitler, di fondare un centro di potere alternativo in Asia: l'HYDRA. Tuttavia, Strucker decide presto di rompere i legami con il Teschio, assumendo il controllo dell'organizzazione.&lt;br&gt;Gli ultimi anni della seconda guerra mondiale sono caratterizzati da ripetuti scontri tra il Teschio e i nemici Alleati: Capitan America, Bucky, gli Howling Commandos e gli Invasori. Il criminale, sentendo vicina la fine del Terzo Reich, rinsalda i rapporti con Strucker e la sua HYDRA, e trova nuovi alleati come il genetista Arnim Zola e Heinrich Zemo. Da Strucker, il Teschio ottiene un gas sperimentale per l'animazione sospesa che avrebbe fatto sopravvivere lui e il F\u00fchrer per lunghi anni, nel caso la Germania fosse collassata. Il punto di svolta arriva quando, durante una missione in Inghilterra, Capitan America tramortisce il Teschio Rosso e lo lascia nel suo bunker segreto. La zona viene in seguito bombardata dagli aerei Alleati e il Teschio viene dato per morto.\nL'era moderna.\nLa morte.\nAll'insaputa di tutti, per\u00f2, il Teschio si salva e, grazie al gas di Strucker, sopravvive agli anni successivi alla guerra. Ritrovato durante una spedizione dalla THEM, organizzazione sussidiaria dell'HYDRA del Barone, il Teschio comincia una collaborazione con loro. L'idillio dura poco, interrompendosi quando il criminale ruba un'arma capace di alterare la realt\u00e0, il Cubo Cosmico, dai laboratori della branca scientifica dell'HYDRA, l'AIM. Celebre \u00e8 quella volta in cui utilizza il Cubo per alterare la personalit\u00e0 di un teppista di Harlem, tale Sam \"Snap\" Wilson, per farne un prezioso alleato del Cap che avrebbe infine dovuto tradirlo. I piani del criminale per\u00f2, falliscono, poich\u00e9 Wilson si ribella al controllo del Teschio e decide di diventare un eroe, Falcon, partner e nuovo migliore amico di Capitan America.&lt;br&gt;Durante questi anni, ha una figlia da una lavandaia che, proprio come sua madre, muore poco dopo aver partorito. Presa dimora presso la Casa del Teschio (\"Skull-House\"), il Teschio cresce ed addestra la piccola Synthia Schmidt e, dopo averla sottoposta a trattamenti che ne accelerano la crescita e le conferiscono una forza fuori dal comune, le d\u00e0 il nome in codice di Madre Superiora.&lt;br&gt;A questo punto, gli effetti del gas che gli hanno permesso di vivere tanto a lungo cominciano a dissiparsi e il Teschio inizia a invecchiare molto rapidamente. Aiutato dalla figlia, cerca quindi di organizzare la sua ultima battaglia contro Capitan America: rapisce tutti i migliori amici dell'eroe a stelle e strisce e, tramite un veleno, induce un rapido invecchiamento nel nemico, intenzionato a morire insieme a lui. Cap, per\u00f2. sopravvive allo scontro e il Teschio, tragicamente, pare morire d'infarto proprio tra le braccia del Capitano, acerrimo nemico di sempre.\nLa resurrezione.\nIl suo cervello invece fu collegato al corpo di un clone di Capitan America da Arnim Zola, un crudele genio della genetica al suo servizio. Teschio Rosso in questa sua nuova incarnazione si \u00e8 nascosto sotto l'identit\u00e0 del magnate John Smith, creando infine la sua milizia personale: la \"Ciurma degli Scheletri\".&lt;br&gt;Nel periodo in cui fu creduto morto dal Capitano, il Teschio alias \"John Smith\" manovr\u00f2 in gran segreto la commissione per le attivit\u00e0 superumane, che costrinse Steve Rogers a rinunciare al costume e allo scudo di Capitan America, consegnandoli ad un sostituto dall'indole pi\u00f9 aggressiva (John Walker).&lt;br&gt;Infine fece scontrare Steve Rogers contro John Walker, manovrando con l'inganno quest'ultimo; al termine del duello il Teschio cerc\u00f2 di uccidere Rogers col suo mortale gas, contenuto in una sigaretta ma, colpito dallo scudo lanciato da Walker (che intu\u00ec come stavano in realt\u00e0 le cose) accidentalmente inal\u00f2 lui stesso la dose, che ne sfigur\u00f2 il volto rendendolo orribile come la maschera da cui prende il nome.&lt;br&gt;Nel corso degli anni il Teschio ha avuto diversi sottoposti, ma il violento Crossbones si \u00e8 rivelato il suo miglior agente, tanto da divenire il suo braccio destro.&lt;br&gt;Oltre a Capitan America, si ritrova spesso come avversari lo S.H.I.E.L.D. e tutta la comunit\u00e0 dei supereroi Marvel. Guida diverse organizzazioni di stampo neonazista ed ha come scopo ultimo della vita il dominio del mondo.&lt;br&gt;Per un certo periodo il Teschio si \u00e8 infiltrato con l'inganno tra i membri del governo Stati Uniti d'America nei panni del ministro della difesa Dell Rusk (anagramma di Red Skull, teschio rosso in inglese), ostacolando spesso burocraticamente i Vendicatori. Nei panni di Rusk, il Teschio us\u00f2 finanziamenti governativi per creare una terribile arma batteriologica all'interno di un laboratorio segreto nascosto all'interno del monte Rushmore. Il virus venne poi liberato facendo numerose vittime, creando una \"zona rossa\" di quarantena ai piedi del monte. Fu solo grazie agli sforzi congiunti di tutti i Vendicatori che il Teschio venne smascherato e infine sconfitto.&lt;br&gt;Ucciso dal Soldato d'inverno, mandato da Aleksander Lukin, \u00e8 riuscito, grazie ad un Cubo Cosmico, a trasferire la sua mente in Lukin. Dunque, il Teschio vive ancora nel corpo di Lukin, costringendo quest'ultimo ad una forzata convivenza, durante la quale il Teschio sembra volersi impadronire del suo corpo imponendo la sua volont\u00e0.\nL'era contemporanea.\nCivil War.\nDurante Civil War, il Teschio assume Crossbones come cecchino per sparare a Capitan America mentre questi si trovava sulle gradinate del tribunale per essere processato. Dopo che lo ha colpito, il Dottor Faustus ipnotizza Sharon Carter per farle sparare a bruciapelo i colpi letali che uccisero Capitan America. Cos\u00ec il Teschio, dopo numerose battaglie, ha finalmente adempiuto il suo obiettivo, almeno parzialmente.&lt;br&gt;Nonostante abbia ucciso il suo peggior nemico, abbia sotto il suo controllo il Capitan America degli anni cinquanta (ex \"Gran Direttore\") e la stessa Sharon, attualmente una schiava sotto il suo comando, i piani del Teschio Rosso sono ancora incompleti: tramite la Kronas (la societ\u00e0 petrolifera di Lukin) il Teschio sta provocando una profonda crisi all'economia americana, aumentando il prezzo del petrolio e pignorando numerosi immobili, provocando disordini e rivolte nelle strade.&lt;br&gt;Ma il Soldato d'Inverno, alias Bucky, decide di indossare il mantello del suo mentore per continuarne la battaglia colpendo duramente l'organizzazione del Teschio, in vendetta per la morte del suo eroe e per gli anni spesi al servizio di Lukin.&lt;br&gt;Il Teschio Rosso e sua figlia, Sin, tentano a questo punto di interferire con le elezioni, per avere degli appoggi politici in Parlamento in grado di garantire loro una certa immunit\u00e0.&lt;br&gt;Per separarsi da Lukin, il Teschio intende trasferire la sua mente nel bambino che Sharon Carter porta in grembo, concepito con Steve Rogers (e che ha potenzialmente ereditato il siero del supersoldato del padre) grazie ad un congegno che ha ricevuto dal Dottor Destino. Il piano non \u00e8 andato a buon fine, in quanto Sharon ha perso il bambino dopo essere stata pugnalata da Sin.&lt;br&gt;Quando Falcon e la Vedova Nera attaccarono la sua base, il Teschio tent\u00f2 la fuga ma venne fermato da Sharon Carter, che gli spar\u00f2 dei colpi a bruciapelo.&lt;br&gt;A morire per\u00f2 fu Lukin, in quanto la mente del Teschio era stata trasferita in un corpo robotico tipo quello di Arnim Zola, con l'immagine della sua maschera mortifera nello schermo posto sul torace dell'androide.\nCapitan America: Rinato.\nInformato da Arnim Zola del reale fatto di Steve Rogers (disperso in un limbo spazio/temporale) Norman Osborn si convince che avere il Teschio Rosso nel corpo di Capitan America a capo dei suoi Oscuri Vendicatori sarebbe una risorsa importante; a questo scopo libera dalle loro celle Sin e Crossbones, affinch\u00e9 portino il Teschio a Latveria, ove il Dottor Destino lo aiuter\u00e0 ad impossessarsi del corpo del Capitano. L'operazione ha successo e dal dispositivo temporale di Destino si rialza Capitan America, ma all'interno del suo corpo vi \u00e8 la psiche del Teschio.&lt;br&gt;Con il controllo del corpo di Cap, il Teschio mira a catturare i Nuovi Vendicatori e consegnarli al Presidente degli Stati Uniti, fingendo un clamoroso ritorno dalla tomba del celebre eroe, seguendo il piano di Norman Osborn.&lt;br&gt;Durante una clamorosa battaglia nel cuore di Washington, i Vendicatori affrontano Crossbones e le nuove forze dell'A.I.M., ovvero la squadra M.O.D.O.K., mentre davanti al monumento di Lincoln, il nuovo Cap affronta in duello il Teschio, che contemporaneamente \u00e8 affrontato sul piano psichico dal Cap originale: preso in una battaglia su due fronti, il Teschio sembra comunque aver la meglio su i due eroi, ma proprio quando sta per infliggere il colpo di grazia su Bucky, Steve Rogers riesce a prevalere, riuscendo ad imporre la propria volont\u00e0 su quella del Teschio, riprendendo il possesso del proprio corpo ed espellendo la mente del criminale nuovamente nel corpo robotico.&lt;br&gt;Con il suo piano andato in fumo e vedendosi nuovamente imprigionato in quella struttura robotica, il Teschio perde il controllo, andando su tutte le furie: Sharon Carter lo irradia di Particelle Pym, rendendolo un gigante, in modo da impedirgli la fuga: unendo gli sforzi ai Nuovi Vendicatori, i due Capitan America affrontano il Teschio faccia a faccia, dando l'occasione a Sharon, a bordo dell'aereo su cui era tenuta prigioniera, di colpirlo con i missili, che abbattono definitivamente il Teschio Rosso, distruggendolo. Steve Rogers si convince che questa volta \u00e8 davvero finita per il suo vecchio nemico.\nMarvel: NOW!\nDopo il termine di \"Avengers vs. X-Men\", un clone del Teschio Rosso (molto pi\u00f9 giovane dell'originale), con l'aiuto di alcuni mutanti, trafuga il corpo del defunto Charles Xavier per farsi innestare parti del suo cervello ed ottenere i suoi poteri telepatici, ma verr\u00e0 sconfitto dai nuovi Incredibili Vendicatori e costretto alla fuga.\nAxis.\nTempo dopo Magneto, Havok, Scarlet e Rogue vengono catturati separatamente dai T-Men, gli sgherri del Teschio Rosso, e rinchiusi nel campo di concentramento per mutanti costruito da quest'ultimo: insieme riescono a liberarsi ed affrontano i T-Men, uccisi da Magneto. Subito dopo combattono contro lo stesso Teschio Rosso, ma mentre i Vendicatori vogliono catturarlo vivo, Magneto alla fine lo uccide a mani nude ritenendolo troppo pericoloso per vivere; pochi istanti dopo per\u00f2 il Teschio risorge come Onslaught.&lt;br&gt;In soccorso dei mutanti arrivano molti Vendicatori, Inumani, X-Men ed anche una serie di supercriminali radunati da Magneto: nonostante i rinforzi per\u00f2 la sconfitta sembra certa e Scarlet e Doctor Strange tentano una mossa disperata, tentando di risvegliare il lato buono del cervello di Charles Xavier tramite un incantesimo, sperando che faccia scomparire Onslaught stesso. L'incantesimo ha successo ma inverte anche la morale di tutti i presenti, eroi e non: il Teschio svenuto viene preso in custodia dai Vendicatori, ma non passer\u00e0 molto tempo prima che Vendicatori ed X-Men scendano in guerra gli uni contro gli altri a causa della loro malvagit\u00e0 causata dall'incantesimo. Mentre Steve Rogers tenta di fermare lo scontro con i pochi Vendicatori ancora normali a disposizione e i criminali divenuti buoni, il Dottor Destino, tra i criminali con la morale invertita, compie con l'aiuto del Teschio Rosso, anch'egli buono, un nuovo incantesimo, facendo tornare le cose alla normalit\u00e0.\nNuovissimo Universo Marvel.\nDopo gli eventi di \"Secret Wars\", il Teschio Rosso fonda una nuova incarnazione dell'HYDRA di cui diventa il leader supremo, con l'aiuto della figlia Sin e di Crossbones; colloca inoltre il proprio quartier generale nei sotterranei dell'ex-villa dei Vendicatori, venduta tempo prima dagli eroi per problemi economici. Servendosi inoltre di Kobik, cubo cosmico senziente con l'aspetto di una bambina, ha restituito la giovinezza a Steve Rogers, riscrivendone completamente il passato e rendendolo un agente dell'Hydra sotto copertura.\nAltre versioni del personaggio.\nGeorge John Maxon.\nMaxon \u00e8 il primo \"Teschio Rosso\" affrontato da Capitan America e Bucky.\nUna notte, il Maggiore Coy viene trovato morto nella zona di Broadway, dove abita.\nSteve Rogers e James B. Barnes lo avevano appena accompagnato a casa in uniforme militare; al sopraggiungere della polizia i due amici fingono di rientrare a casa, per poter tornare dopo nei panni di Capitan America e Bucky e dedicarsi alla ricerca del Teschio Rosso, l'autore dell'omicidio. I due eroi conducono le loro indagini separatamente: sar\u00e0 Bucky, per una casualit\u00e0, a scoprire il Quartier Generale del Teschio. Mentre attende l'arrivo di Capitan America un incidente rivela la sua presenza a una guardia, che riesce a catturarlo, ma nulla pu\u00f2 quando interviene Cap in suo soccorso: lo Scudiero sconfigge gli uomini del Teschio Rosso, ma non riesce a impedire la fuga al criminale.\nSteve Rogers e James si trovavano in una base militare in cui era di stanza anche il Generale Manor. Questa base riceve un ospite d'onore, di nome \"George John Maxon\", direttore della \"Maxon Aircraft Corporation\", una fabbrica di aeroplani. Presentatosi per vedere i suoi aerei in azione, assiste al precipitare in fiamme di uno di essi, che esplode al suolo. Dopo un'animata discussione con il Generale, Maxon lo riaccompagna a casa, dove ad attenderlo c'\u00e8 la moglie che ha un pacco (pervenuto al mattino mentre lui si trovava alla base) contenente un biglietto con una minaccia: \u00abQuesta \u00e8 la tua ultima notte sulla terra, Generale Manor! La morte gi\u00e0 si avvicina!\u00bb. Compare d'improvviso il Teschio Rosso che stringe il collo del generale fino a strangolarlo, malgrado la moglie sia accorsa per aiutarlo e gli punti una pistola, a rischio anche della sua vita. Sopravviene Capitan America che salva la moglie del generale ma viene stordito dal supercriminale, che vuole ucciderlo. Bucky lo blocca, finch\u00e9 Cap si riprende e con un violento pugno spacca la maschera del Teschio Rosso, rivelando cos\u00ec che sotto si celava Maxon. Questi cerca di avvelenare il Capitano e il suo partner con una siringa di veleno ma accidentalmente ne resta vittima egli stesso, morendo. Si scopr\u00ec in seguito che Maxon in realt\u00e0 era solo una pedina del vero Teschio rosso (Johann Schmidt).\nIl vero Teschio Rosso trama nell'ombra mentre \u00e8 creduto morto. Il maggiore Douglas ha avuto l'incarico dai suoi superiori di custodire degli importanti documenti, che porta a casa per ritirarli in una piccola cassaforte nascosta dietro a un quadro. A sorpresa entra in scena il Teschio che ruba i piani e sbatte a terra il maggiore. I tecnici del Teschio Rosso realizzano una gigantesca talpa meccanica dotata di una punta perforante che le consente di passare attraverso suolo ed edifici. Cap e Bucky, accorsi per protegger Douglas, nulla possono e lasciano scappare il Teschio, che si trovava a bordo della talpa meccanica. Tornati al quartier generale del Teschio, Cap e Bucky ingaggiano un secondo combattimento col Teschio, che anche stavolta tenta la fuga a bordo della talpa meccanica, da cui tira una bomba con una miccia accesa verso i due supereroi, ma Capitan America l'afferra prima che esploda e riesce a rilanciargliela: nell'esplosione che ne consegue, la trivella gigante viene distrutta e del Teschio Rosso non si hanno traccia, di conseguenza viene dato per morto.\nAlbert Malik.\nAlbert Malik indossa i panni di Teschio Rosso degli anni cinquanta per conto del governo sovietico con l'incarico rintracciare negli USA la cassetta di sicurezza 339 di Hitler, che avrebbe dovuto contenere delle armi segrete, ma che in realt\u00e0 si scopre poi custodire solo vecchie carte, medaglie e schizzi del leader nazista.\n\u00c8 grazie a lui se nasce il Capitan America degli anni cinquanta. Teschio Rosso cerca di attuare in seguito diversi piani criminali, come attaccare il palazzo delle Nazioni Unite o rubare dei missili americani, ma viene sempre fermato da Capitan America e Bucky.\nProprio per evitare ulteriori scontri con i due supereroi, Teschio Rosso decide di spostare le sue attivit\u00e0 in Algeria. Qui egli riesce a individuare due agenti americani sotto copertura, i coniugi Parker e, dopo averli uccisi, fa anche in modo che vengano ingiustamente accusati di tradimento. Molti anni pi\u00f9 tardi, \u00e8 il figlio della coppia, Peter (l'Uomo Ragno), a dimostrare l'innocenza dei genitori.\nL'azione congiunta di Peregrine, Occhio di Falco e Uomo Sabbia, sotto la guida di Silver Sable, consente alla giustizia di mettere le mani su Malik. Dopo essere stato liberato dai suoi scagnozzi, Malik viene per\u00f2 ucciso da uno dei tanti Flagello (\"Scourge\") per conto del Teschio Rosso nazista, che voleva liberarsi del suo emulo sovietico.\nPoteri e abilit\u00e0.\nSebbene non abbia abilit\u00e0 sovrumane, il Teschio Rosso possiede un alto intelletto e un genio inventivo ed \u00e8 uno stratega politico, militare e sovversivo molto dotato. Il suo genio gli ha consentito di diventare un esperto in campi di studio tra cui ingegneria, tattiche militari, storia, travestimento, psicologia, filosofia, chimica e fisica. Forma un piano che consiste in due o pi\u00f9 obiettivi per soddisfare i suoi bisogni, trattenendo un piano nascosto da rivelare tardi e un piano di riserva nel caso in cui il suo piano attuale tendesse a fallire. A parte la sua capacit\u00e0 di produrre piani elaborati, Teschio Rosso ha conoscenza ed esperienza nei campi della leadership ed \u00e8 noto per essere estremamente manipolatore. \u00c8 anche furbo abbastanza da evitare di essere catturato o ucciso (spesso finge la propria morte). Un suo clone riusc\u00ec ad ottenere per un certo periodo il cervello di Charles Xavier, ottenendo i suoi poteri telepatici che gli permisero di influenzare anche Thor in un'occasione.\nBrillante scienziato, ha creato varie armi apocalittiche. L'arma personale pi\u00f9 famigerata di Teschio Rosso era la sua cosiddetta \"polvere di morte\", la stessa con cui si \u00e8 tinto la sua maschera. La composizione chimica di questa polvere \u00e8 sconosciuta, ma uccide una vittima in pochi secondi dal contatto con la pelle. La polvere fa raggrinzire, rassodare e assumere una colorazione rossastra alla pelle della testa della vittima, mentre fa cadere tutti i suoi capelli; quindi la testa della vittima assomiglia a quella del criminale. Porta anche un ampio arsenale di armi da fuoco ed esplosivi convenzionali e avanzati.\n\u00c8 stato dimostrato come un superbo artista marziale, al punto da contrastare Bucky Barnes e Sam Wilson, anche se non \u00e8 mai stato alla pari con lo stesso Capitan America; \u00e8 stato originariamente allenato da atleti tedeschi nominati da Hitler. Grazie ad un intenso esercizio fisico regolare svilupp\u00f2 una forza fisica al picco umano: pu\u00f2 sollevare 800 libbre (363 kg) con il massimo sforzo. Anche la resistenza, l'agilit\u00e0 e la velocit\u00e0 vennero migliorate. A parte la sua esperienza nei combattimenti, \u00e8 molto addestrato come tiratore scelto con varie forme di pistole e ben versato nell'uso di armi da fuoco ed esplosivi.\nAd un certo punto, la mente del Teschio Rosso abitava in un corpo clonato da quello di Capitan America, che possedeva le alterazioni mutagene indotte dal siero del supersoldato. Era cos\u00ec dotato di un corpo in perfette condizioni fisiche, con forza, velocit\u00e0, durata, agilit\u00e0, destrezza, riflessi, coordinazione, equilibrio e resistenza fisica che superavano quelle di un atleta olimpico. Nonostante il tessuto cicatriziale che gli copriva il viso e la testa, i suoi sensi erano ancora al di sopra della media.\nAltra caratteristica del personaggio \u00e8 la longevit\u00e0: grazie ad un gas allora in fase di sperimentazione (che avrebbe esteso la durata della vita al F\u00fchrer) Schmidt fin\u00ec in uno stato di ibernazione sospesa che dur\u00f2 molti anni. Quando venne risvegliato, Schmidt non era invecchiato di un giorno.\nTeschio Rosso \u00e8 il peggior nemico di Capitan America e un temibile concentrato di odio e violenza. Molti supercriminali si rifiutarono di allearsi con lui a causa della sua ideaologia e del suo legame con i nazisti. Magneto (essendo un ebreo sopravvissuto all'Olocausto) rifiut\u00f2 un'alleanza con il Teschio, mentre il mafioso Kingpin considerava suo dovere patriottico impedire al Teschio Rosso di imporsi sul suo territorio.\nAltri media.\nCinema.\n\"Capitan America\" (1990).\nIl personaggio \u00e8 apparso per la prima volta nel film \"Capitan America\" (1990), interpretato da Scott Paulin. Nel film il Teschio non \u00e8 il tedesco Johann Schmidt, ma un italiano, Tadzio De Santis, sottoposto da bambino dagli esperimenti dei nazisti gestiti dalla Dottoressa Vaselli. Il progetto noto come \"Rinascita\" trasform\u00f2 il bambino che divenne fortissimo e ancora pi\u00f9 intelligente ma, a causa della mancata messa a punto dell'innovativa macchina, l'epidermide sul suo volto acquis\u00ec una pigmentazione rossa e sub\u00ec un cambiamento genetico. Divenuto presto un abilissimo scienziato, il ragazzo fu messo a capo del dipartimento scientifico e tecnologico di Hitler. Successivamente la dottoressa Vaselli si rifugi\u00f2 negli Stati Uniti e, perfezionata la macchina, ripet\u00e9 l'esperimento con un uomo (e non pi\u00f9 un bambino) di corporatura esile, di nome Steve Rogers. Cos\u00ec fu creato Capitan America. Dagli scontri e da quanto si apprende nel film, Capitan America non \u00e8 in grado di affrontare in combattimento Teschio Rosso (che \u00e8 stato trasformato in giovane et\u00e0) poich\u00e9 ha maturato i poteri pi\u00f9 tardi e poich\u00e9 gli effetti della macchina sono stati attenuati per evitare le degenerazioni dell'epidermide che hanno interessato Teschio Rosso.\nMarvel Cinematic Universe.\nNel franchise del Marvel Cinematic Universe, Teschio Rosso \u00e8 interpretato inizialmente da Hugo Weaving e, successivamente, Ross Marquand. In tale versione si tratta di un ufficiale tedesco al comando del dipartimento scientifico e tecnologico di Hitler (l'HYDRA) che, di sua iniziativa, si sottopone al siero del dottor Erskine: il trattamento incrementa la forza dell'ufficiale, ma parallelamente lo sfigura gravemente al volto.\nVideogiochi.\nIl personaggio \u00e8 apparso in diversi videogame:"}
{"id": "599079", "revid": "1783371", "url": "https://it.wikipedia.org/wiki?curid=599079", "title": "H\u00e1vam\u00e1l", "text": "L'H\u00e1vam\u00e1l (\"La canzone di Harr, l'eccelso\", in norreno) \u00e8 la seconda composizione dell'Edda poetica.\nCome la Profezia della Veggente, anche questo \u00e8 un lungo monologo, e a parlare \u00e8 Odino, qui chiamato con l'epiteto di \"H\u00e1r\" (\"l'Alto\" o \"l'Eccelso\"), da cui anche gli altri titoli con i quali il poema \u00e8 conosciuto: \"Canzone dell'Alto\" o \"Canzone dell'Eccelso\". Evidenze storiche e linguistiche mostrano che le sue parti pi\u00f9 antiche risalgono con ogni probabilit\u00e0 all'inizio del X secolo.\nLa parte di argomento sapienziale \u00e8 limitata rispetto a quella sentenziale: buona parte del lunghissimo poema \u00e8 infatti occupato da una lunga sequenza di massime che riguardano le occorrenze della vita quotidiana e il giusto comportamento da tenersi nei rapporti tra gli uomini, e tra uomo e donna.\nDa questo punto di vista il poema risulta interessante come documento psicologico del mondo della Scandinavia medievale.\nNe sortisce il ritratto di un popolo piccolo ma vigoroso, tenace e fiero, avvezzo alla lotta contro una natura ostile e alla sopravvivenza in tempi di violenza e di sopraffazione.\nLa parte pi\u00f9 strettamente sapienziale comprende invece alcuni preziosi passaggi sulle rune e sui canti magici. Vi sono poi rapide esposizioni di tre importanti miti riguardanti Odino: la mancata seduzione della figlia di Billingr, il furto dell'idromele della poesia, l'acquisizione delle rune da parte di Odino."}
{"id": "599082", "revid": "1783371", "url": "https://it.wikipedia.org/wiki?curid=599082", "title": "Gr\u00edmnism\u00e1l", "text": "Il Gr\u00edmnism\u00e1l (\"discorso di Gr\u00edmnir\") \u00e8 uno dei poemi dell'edda poetica, una delle fonti principali della mitologia norrena. \u00c8 attualmente conservato nel manoscritto \"Codex Regius\" e nel frammento AM 748 I 4to.\nCome il precedente, \u00e8 un poema gnomico, ma mentre il Vaf\u00fer\u00fa\u00f0nism\u00e1l (\"Discorso di Vaf\u00fer\u00fa\u00f0nir\") era un dialogo, in cui due voci si alternavano a dimostrare la loro sapienza, il \"Gr\u00edmnism\u00e1l\" consiste in un monologo, col quale Odino, celato sotto il nome di Gr\u00edmnir, svela a re Geirr\u00f8\u00f0r i misteri del mondo divino.\nAnche qui la sapienza mitologica viene inserita in una cornice: l'infido Geirr\u00f8\u00f0r, divenuto re dopo aver eliminato il fratello maggiore, rivela una natura assai poco generosa maltrattando coloro che giungono alla sua dimora chiedendo ospitalit\u00e0. \u00c8 il caso di un viandante di nome Gr\u00edmnir, che il re lega tra due fuochi divampanti per indurlo a confessare chi sia. Dopo otto giorni di ostinato silenzio, il prigioniero prende la parola e, in un lungo monologo, rivela al re e al giovane figlio di questi, Agnarr, tutto quanto vi sia da sapere sull'universo e sugli d\u00e8i, culminando con l'elenco dei nomi con i quali Gr\u00edmnir si \u00e8 fatto conoscere nel corso dei suoi viaggi, alla fine del quale si scoprir\u00e0 che il viandante \u00e8 lo stesso Odino, di cui il re aveva fino ad allora goduto il favore. Terrificato dall'apparizione, Geirr\u00f8\u00f0r balza in avanti per liberare il dio ma cade sulla sua spada e muore. Il figlio Agnarr, di animo giusto e generoso, gli succede.\nStruttura e datazione del poema.\nIl testo del poema comprende unicamente il monologo di Odino, ovvero le parole pronunciate dal dio al re Geirr\u00f8\u00f0r. Il contesto della vicenda viene chiarito invece da due passi in prosa, un prologo sull'ascesa al trono di Geirr\u00f8\u00f0r e per quali ragioni aveva deciso di torturare cos\u00ec crudelmente il suo ospite Gr\u00edmnir, e un brevissimo epilogo nel quale la narrazione si chiude con la morte del re.\nEvidenze linguistiche ci mostrano che le parti in prosa risalgono al XII o XIII secolo. Cio\u00e8 di due o tre secoli posteriori al poema stesso, che risalirebbe al X secolo.\nI passi in prosa furono presumibilmente scritti dal compilatore medievale del manoscritto dell'Edda poetica, che sent\u00ec la necessit\u00e0 di palesare il contesto del monologo di Odino, in questo fornendoci un aiuto inestimabile per l'interpretazione del testo. \u00c8 possibile che il monologo facesse parte in origine di una lunga narrazione in cui si alternassero parti poetiche e in prosa, ma con il decadere dell'et\u00e0 scaldica e con la progressiva perdita del materiale orale tradizionale, si rese ad un certo punto necessario raccontare, a chi non ne avesse familiarit\u00e0, l'intera vicenda di re Geirr\u00f8\u00f0r e del suo misterioso ospite."}
{"id": "599083", "revid": "86341", "url": "https://it.wikipedia.org/wiki?curid=599083", "title": "Federico Calcagno", "text": "\u00c8 entrato in RAI nel 1992, dove commenta molte partite della e del Torino.\nDal 1994 entra nel cast di \"Tutto il calcio minuto per minuto\" ed era per molte giornate allo stadio delle Alpi di Torino per le partite del Torino oppure della , alternandosi per un po' di domeniche con Livio Forma, Riccardo Cucchi, Bruno Gentili, Carlo Nesti, Sandro Ciotti e Giulio Delfino. Per alcune domeniche ha commentato anche alcune radiocronache dallo Stadio Atleti Azzurri d'Italia di Bergamo per le partite dell'Atalanta.\nDal 1999 lascia le radiocronache e passa a RAI Sport ed entra nel cast di \"90\u00ba minuto\" come inviato ufficiale dell'Atalanta e del Brescia. Durante le partite dell' oppure del in Coppa Italia si trova allo Stadio Giuseppe Meazza a Milano dove \u00e8 a bordo campo per le interviste agli allenatori. Di solito \u00e8 anche allo stadio Martelli di Mantova dove a \"90\u00ba minuto\" commenta le partite del .\nHa anche lavorato per la trasmissione \"Domenica Sprint\" dove ha commentato le partite della e del Torino.\nDal 1992 \u00e8 la voce ufficiale della scherma per la RAI con le telecronache delle Olimpiadi di Barcellona, con il commento tecnico di Marco Arpino, e successivamente di Atlanta, Sydney, Atene, Pechino e Rio de Janeiro, con il commento tecnico di Stefano Pantano. Da un decennio segue sempre per la tv di stato anche le competizioni di hockey su pista (serie A, coppe europee, mondiali), canoa sprint e canoa slalom. Ai giochi invernali di Torino 2006 e a Pechino 2023 ha raccontato il curling.\nDal 2013 \u00e8 presidente del Gruppo Subalpino \"Ruggero Radice\" dell'USSI. Nel 2016 entra a far parte della giuria del Premio giornalistico Piero Dardanello."}
{"id": "599085", "revid": "287204", "url": "https://it.wikipedia.org/wiki?curid=599085", "title": "Havamal", "text": ""}
{"id": "599086", "revid": "287204", "url": "https://it.wikipedia.org/wiki?curid=599086", "title": "Grimnismal", "text": ""}
{"id": "599093", "revid": "287204", "url": "https://it.wikipedia.org/wiki?curid=599093", "title": "Targia", "text": ""}
{"id": "599098", "revid": "2037870", "url": "https://it.wikipedia.org/wiki?curid=599098", "title": "Civilt\u00e0 Italica", "text": "Civilt\u00e0 Italica \u00e8 stato un movimento politico italiano del secondo dopoguerra che agiva nell'alveo del partito romano.\nFu fondato da mons. Roberto Ronca, vescovo di Pompei, insieme a padre Giacomo Martegani, direttore de \"La Civilt\u00e0 Cattolica\", nel gennaio del 1947. Ronca era amico di Luigi Gedda, il fondatore dei Comitati Civici.\nUn manifesto di \"Civilt\u00e0 Italica\" afferma riguardo al nome:\nPosizioni politiche.\n\"Civilt\u00e0 Italica\" aspirava a riunire le pi\u00f9 genuine e attive forze cattoliche per far fronte a quello che si scorgeva come il \"pericolo comunista\".\nSi contrapponeva alla Democrazia Cristiana di Alcide De Gasperi, alla quale rimproverava una politica debole.\n\"Civilt\u00e0 Italica\" sorse nell'ipotesi del pluralismo politico dei cattolici (c'era chiara coscienza che non tutti i credenti militavano nello stesso partito) e tent\u00f2 di garantire un coordinamento delle iniziative di difesa degli interessi della Chiesa, nonch\u00e9 dei vari cattolici militanti nei diversi partiti.\n\"Civilt\u00e0 Italica\" voleva realizzare uno stato cristiano. Nel bagaglio ideale del movimento si trovano il richiamo alla tradizione di Roma cristiana e alla sua missione universale, una proposta di civilt\u00e0 fondata sul magistero sociale della Chiesa, nonch\u00e9 su un ordine morale e sociale specificatamente cristiano.\nDi conseguenza \"Civilt\u00e0 Italica\" si schier\u00f2 per:"}
{"id": "599109", "revid": "19933", "url": "https://it.wikipedia.org/wiki?curid=599109", "title": "Uedra", "text": ""}
{"id": "599110", "revid": "599013", "url": "https://it.wikipedia.org/wiki?curid=599110", "title": "Simultanea alla cieca", "text": "La simultanea alla cieca \u00e8 un particolare tipo di partita di scacchi eseguita con la modalit\u00e0 del gioco alla cieca unita a quella della simultanea.\nIn altre parole, uno scacchista esperto, chiamato simultaneista, gioca contemporaneamente una serie di partite contro altrettanti avversari, ciascuno dei quali dispone di una propria scacchiera, che il simultaneista non pu\u00f2 vedere.\nLe mosse sono comunicate a voce, per iscritto o con mezzi telematici, in notazione algebrica.\nIl simultaneista, che gioca con il Bianco, salvo diverso accordo, comunica la mossa che intende eseguire sulla prima\nscacchiera e, poi sequenzialmente, su tutte le altre.\nL'avversario deve rispondere alla mossa quando il simultaneista, finito il giro delle scacchiere, \u00e8 pronto ad ascoltare o\nricevere il suo tratto. Se esita a muovere, il simultaneista pu\u00f2 reclamare la vittoria. Ascoltata la mossa dell'avversario il simultaneista annuncia la propria.\nIl Grande Maestro uzbeco naturalizzato statunitense Timur Gareev detiene il record del mondo ufficiale del maggior numero di partite giocate in simultanea alla cieca: il 4 dicembre 2016 gioc\u00f2 a Las Vegas 48 partite, con il risultato di + 35 \u20136 =7. Il record \u00e8 incluso nel \"Guinness dei primati\" ed \u00e8 unanimemente considerato l'attuale record.\nStoria.\nPartite in simultanea alla cieca si sono svolte fin dai tempi antichi. Nel capitolo XII del libro VIII della \"Nova Cronica\" di Giovanni Villani viene ricordata l'esibizione di un \"Saracino ch'avea nome Buzzeca\" che, nel XIII secolo, gioc\u00f2 a Firenze tre partite simultanee di cui due alla cieca, suscitando \"grande maraviglia\".\nFamosi campioni di scacchi si sono esibiti in spettacolari sedute di simultanee alla cieca: Paul Morphy, Harry Nelson Pillsbury, Aleksandr Alechin.\nQuest'ultimo, uno dei massimi giocatori di ogni tempo, futuro campione del mondo e valente simultaneista, impar\u00f2 questa tecnica quando i genitori, preoccupati dal suo eccessivo interesse per il gioco, gli tolsero la scacchiera.\nIl piccolo Aleksandr, che poco prima, a nove anni, aveva assistito a Mosca a un'esibizione alla cieca su 22 scacchiere di Pillsbury, non si perse d'animo e per continuare ad esercitarsi impar\u00f2 ad utilizzare le capacit\u00e0 d'immaginazione."}
{"id": "599112", "revid": "125025569", "url": "https://it.wikipedia.org/wiki?curid=599112", "title": "Kemono", "text": " \u00e8 un genere d'arte giapponese che presenta delle figure animali dotate di caratteristiche tipiche del mondo degli umani. Questa forma d'arte \u00e8 ampiamente utilizzata, tanto nella pittura, quanto nei manga e negli anime e persino nei videogiochi.\nUn'ulteriore differenziazione viene spesso fatta fra i personaggi \"kemono\" e i personaggi \"kemonomimi\". La differenza consiste nel fatto che mentre i primi hanno delle caratteristiche animali fortemente accentuate, i secondi sono fondamentalmente esseri umani che presentano delle caratteristiche minime appartenenti al mondo degli animali. In ogni caso, il confine di distinzione \u00e8 molto labile.\nI \"kemono\" sono anche frequentemente chiamati . Come \u00e8 facile intuire, la loro rappresentazione cambia da artista ad artista, ma presenta solitamente alcuni tratti costanti che si ripetono di volta in volta.\nSolitamente, la maggior parte di questi personaggi conserva un carattere simile a quello degli esseri umani, anche se alcuni di essi agiscono e si comportano in maniera pi\u00f9 affine a quella dell'animale di riferimento."}
{"id": "599114", "revid": "125866960", "url": "https://it.wikipedia.org/wiki?curid=599114", "title": "Harlem", "text": "Harlem \u00e8 un quartiere di Manhattan nella citt\u00e0 di New York, conosciuto per essere un grande centro culturale e commerciale degli afroamericani. Nonostante il nome sia generalmente attribuito a tutta la regione alta di Manhattan, Harlem \u00e8 tradizionalmente limitato dalla 155\u00aa Strada (155th Street) e dal fiume Harlem a nord, dal Central Park North a sud, dalla Quinta Strada ad est. Il limite occidentale di Harlem \u00e8 il fiume Hudson, che funge anche da limite della citt\u00e0, della contea (county) e dello Stato di New York.\nStoria.\nIl primo insediamento umano nel luogo che noi conosciamo come Harlem fu da parte degli olandesi, che lo chiamarono \"Nieuw Haarlem\", in onore della citt\u00e0 olandese di Haarlem. Nel 1664, gli inglesi presero il controllo della colonia olandese e battezzarono il luogo \"Harlem\".\nNel XIX secolo Harlem era un sito pieno di fattorie, tra cui quella di propriet\u00e0 di James Roosevelt ad est della 5th Avenue tra la 110th e la 125th Street, che attualmente \u00e8 il centro della zona spagnola di Harlem.\nGli abitanti di colore arrivarono ad Harlem all'inizio del XX secolo ed entro il 1919 erano gi\u00e0 quadruplicati.\nNegli anni venti Harlem fu il centro in cui nacque un movimento culturale nero detto \"rinascimento di Harlem\", che fu un tempo di produzioni artistiche come il jazz, i cui spettacoli erano destinati solo a gente bianca. Harlem \u00e8 anche una delle zone in cui i \"ragazzi di strada\" iniziavano a ballare a ritmo di canzoni hip hop.\nNel corso degli anni immediatamente successivi la fine della seconda guerra mondiale il quartiere divenne meta di molti immigrati ispano-americani. In pochi anni, anche a causa di una sorta di periodo di decadenza generale della zona, Harlem si trasform\u00f2 in quartiere povero con un elevato tasso di disoccupazione e criminalit\u00e0.\nPer anni conosciuto come il quartiere pi\u00f9 pericoloso, malfamato e decadente all'interno dell'isola di Manhattan, a partire dalla met\u00e0 degli anni novanta del XX secolo il quartiere ha iniziato a cambiare faccia, grazie soprattutto alla volont\u00e0 dei suoi abitanti decisi a cambiare la situazione in meglio.\nOggi i segni del nuovo \"rinascimento\" iniziano ad essere tangibili con una migliore qualit\u00e0 della vita, pi\u00f9 lavoro per tutti, meno criminalit\u00e0 ed uno spiccato ritorno alla diffusione della cultura afroamericana. Questo sta portando ad un processo di gentrificazione di molte zone che sta facendo crescere i costi delle case e soprattutto degli affitti, creando disagi notevoli alla popolazione residente. In questo senso di particolare interesse \u00e8 la riqualificazione in atto a SOHA (South Harlem) per la costruzione di condomini di lusso.\nIl genere musicale gospel in questo quartiere \u00e8 molto diffuso e cantato in numerose chiese durante le funzioni religiose.\nTrasporti.\nIl quartiere \u00e8 servito dalla metropolitana attraverso diverse stazioni sulle linee IRT Lenox Avenue (treni delle linee 2 e 3) e IND Eighth Avenue (treni delle linee A, B, C e D) e dalla stazione 155th Street della linea IND Concourse (treni della linea D)."}
{"id": "599119", "revid": "125825851", "url": "https://it.wikipedia.org/wiki?curid=599119", "title": "Dahu", "text": "Il dahu (: ) \u00e8 un animale leggendario molto conosciuto dalle popolazioni delle aree montane europee, dai Pirenei alle Alpi. Vista la sua presenza in varie culture ed epoche \u00e8 spesso citato anche come dahut, daru, darou, dairi ecc. Il suo presunto nome scientifico \u00e8 \"Dahucapra rupidahu\".\nDescrizione.\nSecondo la tradizione, sarebbe un mammifero quadrupede caratterizzato dall'avere le gambe asimmetriche, quelle di destra pi\u00f9 lunghe di quelle sinistre (o viceversa), per muoversi meglio sui ripidi pendii montani.\nNel primo caso, si parlerebbe di Dahu levogiro, mentre nel secondo caso di dahu destrogiro, in quanto, a causa di questa sua caratteristica fisica sarebbe stato costretto a girare sempre attorno alla montagna nello stesso verso. I dahu \"destrogiri\" avrebbero camminato, secondo la credenza, in senso orario mentre i Dahu \"levogiri\" avrebbero camminato in senso antiorario.Secondo altre tradizioni, le zampe pi\u00f9 corte sarebbero quelle anteriori, per favorire la salita.\nLa tradizione narra dell'esistenza di un sistema molto facile ed efficace per catturarlo: occorre essere in due, uno che lo sorprende alle spalle per spaventarlo, e l'altro che lo cattura \"al volo\" quando l'animale,trovandosi improvvisamente con le zampe pi\u00f9 corte sul lato a valle, cade verso il precipizio. Pare che la cattura del Dahu dia frutti migliori se compiuta in compagnia di una ragazza.\nSi narra che il Dahu si sarebbe estinto perch\u00e9, con l'avvento del turismo di massa, sempre pi\u00f9 spesso l'animale, incontrando l'uomo, si sarebbe girato, per paura o curiosit\u00e0, precipitando cos\u00ec a valle e morendo.\nSi dice ancora che la riproduzione del Dahu sarebbe avvenuta principalmente negli ambienti di ritrovo oggi frequentati in massa da alpinisti, amanti della montagna, cacciatori e naturalisti, i quali luoghi avrebbero dato vita alle varie forme di dahu (levogiri, destrogiri e con le zampe anteriori molto pi\u00f9 corte). Era comunque riconosciuto che il Dahu si sarebbe riprodotto deponendo uova, caratteristica che tra i mammiferi si riscontra, in realt\u00e0, solo tra alcune specie di monotremi australiani.\nLe caratteristiche dei cuccioli per\u00f2 sono a noi sconosciute visto che fino all'et\u00e0 di 15 anni di vita sarebbero rimasti all'interno del marsupio materno, finch\u00e9 non avrebbero acquisito una voglia irrefrenabile di riprodursi che avrebbe spinto loro ad avventurarsi nel mondo esterno.\ni figli dei dahu destrogiri sarebbero stati inevitabilmente sinistrogiri e viceversa ed \u00e8 per questo motivo che una volta lasciato il marsupio materno i piccoli, secondo la leggenda, si sarebbero avviati dal lato opposto della madre, molti in quel momento sarebbero andati per la loro strada mentre altri non sentendosi pronti ad avventurarsi nel mondo esterno si sarebbero girati per cercare di tornare dalla genitrice ma avrebbero finito inevitabilmente col cadere a valle (altra causa per cui questo animale si sarebbe estinto).\nSecondo il mito, \u00e8 risaputo che i dahu non avrebbero avuto distinzioni sessuali tra maschi e femmine ed \u00e8 per questo motivo che spesso coppie di dahu appartenuti allo stesso sesso dopo anni di coppia fissa avrebbero cercato di avere cuccioli ma purtroppo invano (ennesima causa che avrebbe portato alla loro estinzione).\nLa dieta alimentare dei dahu -narra la credenza- sarebbe stata costituita principalmente da vegetali vari con una predilezione per le bacche di ginepro tipiche delle zone alpine.\nNel 2003, la Supinfocom ha prodotto un documentario-cortometraggio di circa 7 minuti sul dahu, con videoriprese effettuate parzialmente dal vivo. Lo stesso anno si \u00e8 aggiudicato il primo premio alla decima edizione del festival del cortometraggio di Villeurbanne e col primo premio di Annecy nel 2004.\nIl Dahu in Italia.\nNelle Alpi italiane, nella tradizione popolare, \u00e8 nota la sua presenza sulle Alpi Marittime, Cozie, Graie e Pennine. \u00c8 molto famoso in Valle d'Aosta. La caccia a questo quadrupede si svolge nelle ore notturne in dolce compagnia del gentil sesso: secondo la tradizione, quando il dahu sente il richiamo amoroso del maschio, simile al verso \"Da\u00f9 Da\u00f9 Da\u00f9!\", perde l'equilibrio e cade a terra.\nIl Dahu \u00e8 stato scelto come simbolo dei Campionati del mondo di mountain bike 2005 di Livigno e come mascotte dell'Universiade invernale 2007 di Torino. Tuttavia in quei contesti \u00e8 stato rappresentato secondo la tradizione che prevede le zampe anteriori pi\u00f9 corte delle posteriori, ed in posizione eretta, dandogli quindi un aspetto pi\u00f9 simile, probabilmente, a quello, forse, di un coniglio. Alcune leggende ne descrivono la presenza nei monti lombardi come sul monte San Bartolomeo o sul monte Baldo, nel bresciano.\nNel 2010, tracce del Dahu si sarebbero manifestate nelle Prealpi biellesi, in particolare in Valle Sessera, con avvistamenti che hanno risvegliato nuovamente l'interesse verso questo animale della popolazione locale.\nNel Forte di Bard in Valle d'Aosta, il Museo delle Alpi dedica all'animale uno spazio espositivo .\nIn tale spazio viene presentato un esemplare impagliato che, viene esplicitamente detto, \u00e8 stato ottenuto dal montaggio di parti provenienti da animali diversi."}
{"id": "599122", "revid": "834", "url": "https://it.wikipedia.org/wiki?curid=599122", "title": "Dau", "text": ""}
{"id": "599125", "revid": "80030", "url": "https://it.wikipedia.org/wiki?curid=599125", "title": "Palazzo dell'Arengo", "text": "Il Palazzo dell'Arengo si estende lungo parte del lato meridionale di Piazza Arringo di Ascoli Piceno ed ospita una delle sedi principali del Comune e la Pinacoteca Civica.\nStoria.\nIl primo nucleo venne costruito alla fine del XII secolo, in corrispondenza con la nascita del Libero Comune (1183). Tra il XIII secolo ed il XIV secolo gli fu costruito accanto l'edificio del comune. Sulla base di disegni settecenteschi e della pianta calcografica di Ascoli realizzata da Emidio Ferretti nel 1646, \u00e8 possibile avere un'idea sommaria della struttura e della composizione del complesso in origine. Esso doveva essere limitato al semplice fronte sulla piazza, costituito da due distinti edifici, dalle linee piuttosto semplici, che poi proseguivano, fino all'angolo con via Tornasacco, sul cui spigolo era collocata la Torre civica.\nNel Quattrocento, entrambi passarono in propriet\u00e0 della Camera Apostolica che vi pose la sede del Governatore Pontificio fino al 1564.\nNel 1610 Giovan Battista Cavagna, architetto della Santa Casa di Loreto, progett\u00f2 l'unificazione delle due costruzioni mediante due facciate ortogonali fra loro; tuttavia lavori di pi\u00f9 ampio respiro, ritenuti non pi\u00f9 rimandabili, ebbero inizio solo a partire dal 1679, partendo dalla costruzione del nuovo fronte laterale, prospiciente Via Tornasacco.\nIn quell'anno, modificando il progetto del Cavagna, lo scultore e architetto Giuseppe Giosafatti, progett\u00f2 nuovamente la facciata, apportando innovazioni significative e facendola avanzare di alcuni metri verso la piazza, ponendola in questo modo sulla medesima linea dell'adiacente Palazzo Roverella, l'ala cinquecentesca del Palazzo Vescovile. La costruzione fu portata a compimento in tutte le sue componenti, anche decorative, dai figli Lazzaro e Lorenzo Giosafatti entro il 1745.\nEsterno.\nLa facciata \u00e8 realizzata in blocchi squadrati di travertino. Nella parte centrale presenta un portico a cinque arcate divise da lesene bugnate. Sopra la fascia marcapiano si aprono le finestre del primo piano con frontespizi su cariatidi. Le finestre del secondo piano hanno telamoni reggenti, grossi cartocci e volute.\nIl grande portale bugnato, realizzato da Silvio Giosafatti nel 1658, immette nel nuovo ingresso voltato e taglia nel mezzo il salone al piano terra risalente al XIII secolo. Questo era un unico spazio a tre navate con otto campate con volte a crociera su colonne cilindriche. Veniva chiamato \"fondachi\" ed era utilizzato come aula giudiziaria, mercato e deposito di merci.\nAll'interno di questo palazzo, oggi, ha sede la Pinacoteca Civica e diversi uffici comunali, tra cui quello del Sindaco."}
{"id": "599158", "revid": "1705737", "url": "https://it.wikipedia.org/wiki?curid=599158", "title": "Lingue celtiche", "text": "Le lingue celtiche sono idiomi che derivano dal proto-celtico, o celtico comune, una branca della grande famiglia linguistica indoeuropea. Durante il I millennio a.C., queste venivano parlate in tutta l'Europa, dal Golfo di Guascogna al Mar del Nord, lungo il Reno ed il Danubio fino al Mar Nero e al centro della penisola anatolica (Galazia). Oggi le lingue celtiche sono limitate a poche zone ristrette in Gran Bretagna, nell'Isola di Man, in Irlanda ed in Bretagna in Francia. Il proto-celtico si divide apparentemente in quattro sub-famiglie:\nAlcuni studiosi distinguono un \"celtico continentale\" da un \"celtico insulare\", argomentando che le differenze tra le lingue goideliche e quelle brittoniche si sono originate dopo la separazione fra lingue continentali e insulari. Altri studiosi distinguono invece un \"celtico-Q\" da un \"celtico-P\", a seconda dello sviluppo della consonante indoeuropea \"k\u02b7\".\nLa lingua bretone \u00e8 brittonica, non gallica. Quando gli anglo-sassoni si trasferirono in Gran Bretagna, alcuni dei nativi gallesi (\"welsh\", dalla parola germanica W\"elschen\" che designa gli \"stranieri\", parola che deriva dal nome della trib\u00f9 celtica dei Volci Tectosagi che erano appunto confinanti e talvolta in guerra con trib\u00f9 germaniche e pertanto stranieri per questi ultimi) attraversarono la Manica e si stabilirono in Bretagna. Questi ultimi portarono con s\u00e9 la loro lingua madre che divent\u00f2 in seguito il bretone, che rimane ancora oggi parzialmente intelligibile con il gallese moderno ed il cornico.\nLa distinzione del celtico in queste quattro sub-famiglie probabilmente accadde attorno al 1000 a.C. I primi celti sono comunemente associati alla cultura dei campi di urne, alla cultura di Hallstatt ed alla cultura di La T\u00e8ne.\nClassificazione.\nCi sono al giorno d'oggi due diversi schemi di categorizzazione in competizione. Uno schema, sostenuto da Schmidt (1988) tra gli altri, collega il gallico al brittonico in un gruppo celtico-P, lasciando il goidelico come celtico-Q. La differenza tra le lingue P e le lingue Q \u00e8 nel trattamento di *\"kw\" in proto-celtico, che divenne *\"p\" nel celtico-P e *\"k\" in goidelico. Un esempio \u00e8 la radice verbale proto-celtica *\"kwrin-\" \"comprare\", che divenne \"pryn-\" in gallico ma \"cren-\" in antico irlandese.\nL'altro schema, sostenuto per esempio da McCone (1996), lega insieme il goidelico al brittonico in un ramo celtico insulare, mentre il gallico ed il celtiberico sono raggruppate in un ramo celtico continentale. Secondo questa teoria, il cambiamento fonetico del \"celtico-P\" da a \u00e8 avvenuto indipendentemente o si \u00e8 trattato di influenza areale. I sostenitori dell'ipotesi celtica insulare focalizzano su altre innovazioni condivise tra le lingue celtiche insulari, incluse le preposizioni flesse, l'ordine delle parole \"VSO\", e la lenizione della intervocalica in , una a fricativa bilabiale sonora nasalizzata (un suono estremamente raro). Non esiste, comunque, nessuna prova che le lingue celtiche continentali discendano da un comune antenato \"proto-celtico-continentale\". Infatti lo schema insulare/continentale generalmente postula che il celtiberico sia stata la prima branca a separarsi dal proto-celtico, ed il gruppo rimanente si sia in seguito diviso in gallico e celtico insulare.\nCi sono argomenti legittimi in favore di entrambe le ipotesi. I sostenitori di ogni schema si disputano sull'accuratezza e l'utilit\u00e0 delle categorie dell'altra ipotesi. Poich\u00e9 la scoperta che il celtiberico fosse una lingua celtica-Q avvenne solo negli anni '70 del XX secolo, la divisione in celtico continentale ed insulare \u00e8 la teoria pi\u00f9 diffusa.\nQuando ci si riferisce alle moderne lingue celtiche, poich\u00e9 la branca celtica continentale non ha discendenti viventi, \"celtico-Q\" \u00e8 equivalente a \"goidelico\" e \"celtico-P\" \u00e8 equivalente a \"brittonico\".\nAll'interno della famiglia indoeuropea le lingue celtiche sono state a volte accorpate con le lingue italiche in una comune sub-famiglia italo-celtica. Ma per alcuni linguisti invece il rapporto tra lingue celtiche e lingue italiche \u00e8 dovuto essenzialmente agli stretti contatti linguistici tra le comunit\u00e0 pre-celtiche e pre-italiche.\nIl modo in cui l'albero genealogico sia disposto dipende dal tipo di ipotesi presa in considerazione.\nCaratteristiche delle lingue celtiche.\nAnche se ci sono molte differenze tra le lingue celtiche individuali, esse mostrano ancora molte somiglianze dovute alla comune discendenza. Queste includono:\nEsempi:\n(Irlandese) \"N\u00e1 bac le mac an bhacaigh is n\u00ed bhacfaidh mac an bhacaigh leat.\"\n(Traduzione letterale) Non infastidire con-figlio il GEN-mendicante e non FUT-infastidire figlio il GEN-mendicante con-te.\n(Gallese) \"pedwar ar bymtheg a phedwar ugain\"\n(Traduzione letterale) quattro su quindici e quattro-venti"}
{"id": "599164", "revid": "26891", "url": "https://it.wikipedia.org/wiki?curid=599164", "title": "Federico Francesco IV di Mecklenburg-Schwerin", "text": ""}
{"id": "599166", "revid": "767487", "url": "https://it.wikipedia.org/wiki?curid=599166", "title": "Compagni di scuola (film)", "text": "Compagni di scuola \u00e8 un film italiano del 1988 diretto e interpretato da Carlo Verdone su un soggetto scritto da lui stesso insieme a Piero De Bernardi, Leonardo Benvenuti e Rossella Contessi.\nIspirato a un'esperienza personale dello stesso regista, usc\u00ec nelle sale a dicembre 1988 prodotto da Mario e Vittorio Cecchi Gori e distribuito dalla Columbia.\nTrama.\nFederica, affascinante trentacinquenne abbandonata dall'anziano e ricco amante che l'ha mantenuta per anni, decide di organizzare un incontro con i suoi ex compagni di liceo.\nLa rimpatriata prende sin dall'inizio una piega malinconica: molti ex compagni infatti riveleranno le loro frustrazioni e i fallimenti che la vita ha riservato loro fino a quel momento. Tutti quanti sono in qualche modo peggiorati: chi economicamente, chi moralmente, chi fisicamente.\nLa galleria di personaggi \u00e8 eterogenea: il professore di liceo in crisi esistenziale di mezza et\u00e0 con un'amante giovane; l'arricchito spaccone; l'attore fallito; la femminista arrabbiata; il politicante arrivista. Non manca chi nella vita ha avuto un'esistenza senza luci n\u00e9 ombre. Il gruppo \u00e8 cos\u00ec composto:\nAlla rimpatriata non partecipano Sabatino Barbagallo, morto tre anni prima di leucemia, Fulvio Cantamessa, che ha declinato l'invito tramite un telegramma dai contenuti sarcastici, Paglia, citato in un dialogo tra Ruffolo e Valenzani, e Micheloni, nominato da Toscani mentre tenta di indovinare chi sia l'ex compagno presentatosi in moto.\nCiardulli, dopo aver scoperto la recita di Santolamazza, ordisce uno scherzo per smascherarlo, facendolo cascare dalla carrozzina legata al furgoncino del catering, procurandogli varie contusioni. Lepore si sfoga su Ruffolo, appena sopraggiunto dopo aver lasciato la moglie, e ignaro dell'incidente. Valenzani, dopo aver abusato sessualmente di Cristina nella cabina della spiaggia, abbandona la festa non prima di essere stato preso a pugni da Ruffolo e avere incassato il disprezzo di molti ex compagni.\nToscani trova sotto una poltrona un orecchino della Serafini andata via qualche ora prima, facendo presagire un seguito nel rapporto tra i due; Federica Polidori fa le valigie in quanto sfrattata, rimanendo quindi senza mestiere e senza soldi, ma partir\u00e0 con Gloria, bisognosa di aiuto. Prima di congedarsi Attenni propone una foto di gruppo con quelli rimasti, che Finocchiaro ritiene \u00abi migliori\u00bb.\nRuffolo \u00e8 il penultimo (Postiglione \u00e8 infatti ancora addormentato all'interno della casa sotto l'effetto del sonnifero) ad andarsene senza pi\u00f9 moglie n\u00e9 amante e con l'auto in panne per la rottura della coppa dell'olio.\nPur incerto sul proprio futuro ma liberatosi dei gravosi oneri coniugali, pu\u00f2 finalmente concedersi serenamente una sigaretta.\nAmbientazione, spunti e omaggi.\nIl film, dichiaratamente ispirato, per ammissione stessa di Carlo Verdone, all'analogo statunitense del 1983 \"Il grande freddo\" di Lawrence Kasdan, si differenzia dal modello di riferimento per l'assenza di critica generazionale: nacque, altres\u00ec, da uno spunto autobiografico dello stesso Verdone e del suo compagno di scuola, e futuro cognato, Christian De Sica, i quali si trovarono invitati a una rimpatriata dai tristi esiti.\nLa colonna sonora, analogamente al \"Grande freddo\", rivisita brani degli anni sessanta/settanta, tra cui \"A Salty Dog\" dei Procol Harum, \"Sugar, Sugar\" degli Archies, \"Do It Again\" degli Steely Dan e \"With a Girl Like You\" e \"Love Is All Around\" dei Troggs (di cui, contrariamente a quanto afferma Postiglione, il leader non era Chip Taylor, ma Reg Presley).\nNancy Brilli ricevette casualmente il ruolo di Federica Polidori: l'attrice, all'epoca sposata con Massimo Ghini, aveva accompagnato suo marito a una prova costumi e fu scritturata, anche se dovette subire un invecchiamento scenico di circa 10 anni, dovendo interpretare un'ultratrentenne.\nTra l'altro, il nome Federica non era affatto comune negli anni cinquanta, decennio in cui i personaggi del film sono nati; si \u00e8 ipotizzato che il nome, divenuto popolare solo vent'anni pi\u00f9 tardi tanto da essere, nel 1976, il sesto pi\u00f9 diffuso tra le neonate, fosse stato scelto per via dell'aspetto giovanile di Nancy Brilli.\nIl film segn\u00f2 l'esordio della carriera di caratterista del romano Angelo Bernabucci (1944-2014): questi, all'epoca poco pi\u00f9 che quarantenne, abitante in via Giulia poco lontano dall'abitazione di Verdone, esercitava la professione di libraio, peraltro mai abbandonata anche dopo il debutto sul grande schermo.\nIl regista, mentre si trovava nell'officina meccanica di un conoscente comune, ne not\u00f2 la cadenza e lo volle per affidargli la parte del rozzo e arricchito commerciante di carni.\nDa l\u00ec inizi\u00f2 per Bernabucci una carriera venticinquennale, che lo vide sempre interpretare il personaggio del cosiddetto \u201ccoatto\u201d romano, di modi non raffinati ed eloquio greve.\nLe riprese iniziarono il 1\u00ba agosto e terminarono il 16 ottobre 1988.\nPer quanto riguarda la lussuosa residenza in cui \u00e8 ambientata la vicenda, citata nel film come \u00abVilla Scialoja\u00bb, non v'\u00e8 concordanza di fonti: mentre infatti \"Il Messaggero\" di Roma riporta quale \"location\" Villa Volpi a Sabaudia (Latina), edificata negli anni cinquanta per conto della vedova del conte Giuseppe Volpi di Misurata su progetto di Michele Busiri Vici (\"location\" alla quale fa comunque riferimento lo stesso Verdone in una sua intervista di vent'anni pi\u00f9 tardi), Alessandro Chiello nel suo \"C'eravamo tanto amati\" (2014) fa menzione a Villa dei Quintili, residenza che si trova lungo via Appia Antica a Roma.\nIl set delle scene balneari fu invece il litorale della Capitale: quelle del tuffo notturno in mare furono girate allo stabilimento \u201cla Marinella\u201d a Castel Porziano, mentre quelle del litigio coniugale di Piero Ruffolo con sua moglie, invece, a Fregene (all'epoca ancora nel comune di Roma) presso lo storico stabilimento \u201cla Nave\u201d, riconoscibile dalle due strutture murarie rappresentanti altrettanti fumaioli, appunto a richiamare l'idea di una nave."}
{"id": "599170", "revid": "289247", "url": "https://it.wikipedia.org/wiki?curid=599170", "title": "Cirillo d'Alessandria", "text": ""}
{"id": "599172", "revid": "125748488", "url": "https://it.wikipedia.org/wiki?curid=599172", "title": "Stazione di Torino Porta Susa (1856)", "text": "La stazione di Torino Porta Susa del 1856 \u00e8 un'ex stazione ferroviaria per passeggeri che nacque per via della linea ferroviaria Torino-Novara-Milano, la seconda della citt\u00e0 per numero di passeggeri dopo Torino Porta Nuova e seconda per data di costruzione dopo la Stazione di Torino Dora, oltre a essere stata anche un importante scalo merci per la citt\u00e0. Nell'ambito dei lavori di costruzione del passante ferroviario di Torino fu in un primo tempo affiancata, e poi definitivamente sostituita, dalla nuova stazione sotterranea.\nSi trova nella storica e prospiciente piazza XVIII Dicembre, sul fondo di via Cernaia, non lontano da piazza Statuto, a fianco di corso Bolzano.\nStoria.\nDurante l'esercizio.\nLa stazione fu aperta all'esercizio il 20 ottobre 1856, nell'ambito della costruzione della iniziale linea ferroviaria per Chivasso, fino a Novara e completata, dopo qualche anno, fino a Milano, allorquando si concluse la seconda guerra d'indipendenza italiana; l'annesso fabbricato viaggiatori fu inaugurato postumo, nel 1868.\nL'elegante edificio centrale della stazione, affacciato su piazza XVIII Dicembre, in stile eclettico e di proporzioni pi\u00f9 modeste. fu invece progettato da Carlo Promis.\nLa stazione venne quindi definitivamente soppressa il 18 ottobre 2009, contemporaneamente all'attivazione del nuovo tracciato sotterraneo, quando fu rimpiazzata dall'attuale stazione interrata, che la sostitu\u00ec anche nella denominazione. Nella stazione erano attivi 6 binari.\nDopo la dismissione.\nDal 2015 lo storico edificio ottocentesco ha ospitato il \"Mercato Metropolitano\", polo di gastronomia di alta qualit\u00e0 nel rispetto della sostenibilit\u00e0 agroalimentare; per il 2016 era previsto il recupero di un'ulteriore ala dell'ex stazione col conseguente raddoppio del numero di botteghe artigianali ospitate ma, a causa dell'elevato canone d'affitto e della necessit\u00e0 di ristrutturare l'edificio, il 30 settembre sono cessate le attivit\u00e0.\nNel 2017 la struttura, in stato d'abbandono, risultava occupata da sbandati e senzatetto.\nNel settembre del 2018 l'immobile \u00e8 stato acquistato da IKEA, al fine di convertirlo in albergo; la trattativa \u00e8 stata perfezionata e conclusa nel febbraio del 2019, anche per spazi commerciali e vendita di alimentari. Entro l'estate del 2021 prenderanno il via i lavori che porteranno nel 2022 all'apertura del nuovo hotel Marriott, che avr\u00e0 il nome di \"Scalo 1856\".\nImpianti e struttura.\nNella stazione erano presenti 6 binari passanti, pi\u00f9 alcune rotaie tronche per deposito e manutenzione convogli, con un ampio fascio di binari che servivano da scalo merci del centro della citt\u00e0 e lo storico fabbricato viaggiatori a due piani, con il grande orologio in sommit\u00e0.\nMovimento.\nLa stazione era servita dai treni regionali della direttrice Torino-Milano e altri interregionali, da quelli diretti verso il resto del Piemonte e dell'Italia, oltre a linee extranazionali come i TGV della linea Milano-Parigi e i Talgo della linea Milano-Barcellona.\nServizi.\nLa stazione disponeva di:\nInterscambi.\nLa stazione permetteva l'interscambio con la nuova stazione sotterranea, con la metropolitana, con le linee della rete urbana dei bus 10 navetta, 27 46, 49, 56,57 59, 59/60 71 72,72/ e dei tram 10 e 13, oltre che con molti capolinea extraurbani per la cintura."}
{"id": "599176", "revid": "838536", "url": "https://it.wikipedia.org/wiki?curid=599176", "title": "Capitani reggenti dal 2001", "text": "Capitani reggenti della Repubblica di San Marino dal 2001."}
{"id": "599179", "revid": "287204", "url": "https://it.wikipedia.org/wiki?curid=599179", "title": "Truth Crushed to Earth Shall Rise Again", "text": "Truth Crushed to Earth Shall Rise Again \u00e8 il terzo ed ultimo album di studio del gruppo rap degli House of Pain, uscito nel 1996."}
{"id": "599180", "revid": "110157", "url": "https://it.wikipedia.org/wiki?curid=599180", "title": "The Onyx Hotel Tour", "text": "The Onyx Hotel Tour \u00e8 stato il quarto tour di concerti della cantautrice statunitense Britney Spears, a supporto del suo quarto album in studio, \"In the Zone\".\nIl tour era stato annunciato nel dicembre del 2003. Il palco, ispirato ai musical di Broadway, era meno elaborato di quelli dei suoi tour precedenti. La scaletta era composta principalmente dalle canzoni di \"In the Zone\", pi\u00f9 i successi passati riarrangiati con elementi di jazz, blues e percussioni latine.\nIl tour era diviso in sei atti pi\u00f9 un encore: \"Check-In\", \"Mystic Lounge\", \"Mystic Garden\", \"The Onyx Zone\", \"Security Cameras\", \"Club\" e \"Check-Out\", cio\u00e8 l'encore. \"Check-In\" mostrava le esibizioni con una scenografia da hotel. \"Mystic Lounge\" comprendeva un omaggio a \"Cabaret\" ed altri musical. \"Mystic Garden\" si ispirava alla giungla. \"The Onyx Zone\" prevedeva degli acrobati. \"Security Cameras\" era la parte pi\u00f9 spinta dello show, in cui la Spears e i suoi ballerini simulavano diverse pratiche sessuali. \"Club\" comprendeva le esibizioni con influenze urban. Prima dell'encore c'era un intermezzo che consisteva in un malfunzionamento di sistema. Il tour ha avuto recensioni molto varie da parte della critica, che lo ha elogiato per essere uno show piacevole mentre lo ha criticato per prestare pi\u00f9 attenzione alla teatralit\u00e0 che alla musica.\nStoria.\nIl 2 dicembre 2003, la Spears annunci\u00f2 tramite il suo sito ufficiale dei concerti in America per supportare In the Zone. Il tour sarebbe dovuto iniziare il 2 marzo a San Diego, al iPayOne Center. Invece, la Spears rilasci\u00f2 un comunicato, dicendo di voler espandere il tour anche all'Europa. Il 12 gennaio 2004, furono annunciate quattro date a Glasgow, Manchester, Londra e Birmingham. Dopo l'inizio della leg nordamericana, la Spears annunci\u00f2 una leg estiva negli Stati Uniti per giugno ed una europea (dal 27 aprile a Londra al 5 giugno al Rock in Rio).\nL'\"Onyx Hotel Tour\" doveva inizialmente chiamarsi \"In the Zone Tour\". Il 17 febbraio 2004, a San Diego un'azienda di vestiario chiamata allo stesso modo cit\u00f2 in giudizio la Spears per una causa da 10 milioni di dollari e le viet\u00f2 di usare il proprio marchio. Il 17 maggio 2004, apr\u00ec a Boston un hotel chiamato Onyx Hotel.\nSinossi.\nLo show inizia con il Mastro delle Cerimonie che d\u00e0 il benvenuto al pubblico nell'Onyx Hotel. Poi prende una pietra onice e la scaglia contro uno degli schermi del palco, provocando la caduta di un lampadario digitale. Quando l'uomo sparisce, Britney Spears entra in scena indossando una tuta nera e, a bordo di uno stravagante pulmino, esegue \"Toxic\" insieme ai ballerini. In seguito scende dal pulmino ed esegue \"Overprotected\", seguita da \"Boys\". Quest'ultima viene eseguita con dei carrelli per i bagagli tipici di un hotel. Il primo atto termina con \"Showdown\".\nIl secondo atto inizia con un video dove Britney chiede ad una donna vestita in stile anni '30 se pu\u00f2 entrare in un locale chiamato Mystic Lounge. Al termine del video, la cantante torna in scena vestita in stile cabaret ed esegue delle versioni jazz di \"...Baby One More Time\" e \"Oops!...I Did It Again\" , quest'ultima eseguita con un microfono vintage. In seguito viene eseguita una nuova versione di \"(You Drive Me) Crazy\", che comprende anche l'uso di percussioni latine.\nIl terzo atto inizia con un video che mostra l'artista in un grande giardino. La Spears torna in scena con un abito multicolore e, suonando un pianoforte ricoperto di foglie, esegue \"Everytime\". Successivamente anche i ballerini si uniscono a lei per eseguire \"The Hook Up\" e una versione in stile giungla di \"I'm a Slave 4 U\". Durante queste ultime due, ricompare sul palco il pulmino usato all'inizio.\nIl quarto atto comprende una parodia dei vari show televisivi sui fantasmi, nella quale il Mastro delle Cerimonie avverte il pubblico dell'imminente entrata nella \"Onyx Zone\", e la performance di \"Shadow\" dove la cantante si solleva in aria tramite dei tessuti aerei insieme ai ballerini che fanno acrobazie.\nIl quinto atto si apre con \"Touch Of My Hand\", durante la quale Britney sta dentro una vasca trasparente con indosso un abito ricoperto di diamanti, simile a quello del video di \"Toxic\". Intanto i ballerini fanno delle pose erotiche sopra dei letti. La cantante si cambia poi l'abito ed esegue \"Breathe On Me\" mentre simula un atto sessuale insieme a vari ballerini, tra cui una coppia gay e una lesbo. Chiude questo atto \"Outrageous\", eseguita con dei cappotti neri.\nIl sesto atto comprende un'esibizione di \"I Got That (Boom Boom)\" in abiti da strada, al termine della quale l'artista presenta i ballerini.\nL'encore inizia con una voce femminile che annuncia un malfunzionamento del sistema. In seguito la cantante torna in scena un'ultima volta, vestita di rosso, ed esegue \"Me Against the Music\", al termine della quale una pioggia di coriandoli cala sul pubblico e lo show si conclude.\nSviluppo.\nLo show era principalmente ispirato dai musical di Broadway, e in particolare da \"Grand Hotel\", che era stato diretto da Tommy Tune e rappresentava un giorno qualunque nella vita di un Grand Hotel a Berlino, nel 1928. La Spears afferm\u00f2 che il tema dell'hotel venne dal fatto che aveva viaggiato molto, e lo ha fuso col concetto della pietra onice. Sul tour fu detto: \"\u00e8 un misterioso hotel sormontato da una pietra onice, in cui i clienti che entrano si riflettono e fanno avverare le proprie fantasie. \u00c8 un luogo vibrante, stravagante, dove vengono realizzati meravigliosi desideri, e rivelati i pi\u00f9 oscuri segreti\". La Spears ha anche detto: \"Mi piacerebbe che quando il pubblico uscir\u00e0 dalle arene, si sentir\u00e0 come se ha avuto la pi\u00f9 magica esperienza mistica della sua vita. La pietra onice \u00e8 come ci\u00f2 che mi guida nella mia vita, come se ci fosse un grande progetto per tutto, e c'\u00e8 qualcosa che ti guida dove devi andare, da un punto A ad un punto B\".\nKevin Tancharoen fu scelto come direttore del tour. Riguardo al suo sviluppo ha detto: \"Avendo io fatto una serie di film d'amore, volevo renderlo simile ad un film. \u00c8 come se Joel Schumacher incontrasse Tim Burton\". Il palco era pi\u00f9 piccolo del tour precedente della Spears, il Dream Within a Dream Tour, senza rampe estese sul pubblico, per tenere lo show pi\u00f9 fedele al tema dei teatri newyorkesi. C'erano tre schermi video sopra al palco, pi\u00f9 diversi schermi video LED a forma di colonna.\nLa setlist era principalmente composta da canzoni di In the Zone. Altre canzoni incluse erano \"Boys\", \"I'm a Slave 4 U\" e \"Overprotected\" dell'album Britney. Furono anche incluse tre delle sue canzoni pi\u00f9 vecchie, \"...Baby One More Time\", \"(You Drive Me) Crazy\" e \"Oops!... I Did It Again\", riarrangiate con elementi jazz e blues.\nIl promotore del tour, Clear Channel Entertainment, lo commercializz\u00f2 a una fascia d'et\u00e0 completamente diversa da quelle dei tour precedenti della Spears, cambiando da famiglie e bambini in un pubblico pi\u00f9 adulto. Il tour fu anche pubblicizzato su diverse stazioni radio e show televisivi per il tipo di pubblico selezionato, show come \"The O.C.\". MTV fu scelta come sponsor, con pubblicit\u00e0 sui biglietti e promozioni interattive sul sito ufficiale, come download esclusivi, video in streaming e biglietti. Furono inoltre dedicati al backstage del concerto tre episodi di Total Request Live.\nL'unica data italiana fu quella del 19 maggio a Milano al Filaforum di Assago.\nRecensioni.\nResponso della critica.\nGene Stout del Seattle Post-Intelligencer ha chiamato il tour \"una palpitante stravaganza di effetti speciali\". La versione britannica di MTV ha sottolineato le somiglianze con i primi tour di Madonna, come il Girlie Show Tour, e ha aggiunto che \"[il concerto] \u00e8 uno spettacolo teatrale, completo di ballerini sexy, costumi sfarzosi e gli stravaganti e sofisticati elementi del set\". Bill Dean del The Ledger riport\u00f2 che il tour era \"molto sdolcinato e saturo di sesso\". Ha anche aggiunto: \"La sua presenza rimane accattivante. [...] Forse anche incoscientemente, l'Onyx tour potrebbe avere un ruolo pi\u00f9 significativo con un futuro a Broadway o in un musical\". Neil Strauss del The New York Times ha affermato: \"il suo show era pi\u00f9 uno spettacolo teatrale o di ballo che un vero concerto, con le scenografie in parte uguali al \"Cirque de Soleil\" e la ridisegnata Times Square. [...] A volte sembra pi\u00f9 un tributo di Las Vegas alla signorina Spears che un concerto della signorina stessa\".\nPamela Sitt del The Seattle Times ha detto che \"era pieno di teatralit\u00e0 ma scarso di sostanza, virando all'impazzata dal burlesque al mondo delle fiabe\". Doug Elfman del Las Vegas Review-Journal afferm\u00f2 che il tour \"\u00e8 uno sfuocato calibro di falsa sessualit\u00e0, canzoni orribili, coreografie banali e temi sfocati, con meno ambizioni di un gatto che si siede e si lecca per tutto il giorno\".\nSuccesso commerciale.\nI biglietti furono venduti pi\u00f9 lentamente dei tour precedenti. Questo fu attribuito al cambio di pubblico, che tende ad essere \"un cliente dell'ultimo momento\". Un mese prima dell'inizio del tour, sette date avevano il tutto esaurito, incluse Fresno e Toronto. I gadget del tour portarono 4 milioni di dollari solo per la leg del Nord America, con una media compresa tra 150,000 e 170,000 dollari per notte. Questo rese la Spears l'artista donna con le pi\u00f9 grosse vendite di gadget da quando ha iniziato i suoi tour nel 1999, con un guadagno totale di pi\u00f9 di 30 milioni di dollari. Il 16 luglio 2004, divenne l'ottavo tour della prima met\u00e0 del 2004 in termini di vendite, arrivando a 19 milioni. In totale il tour ha guadagnato 34 milioni di dollari.\nPassaggi in TV.\nIl 12 gennaio 2004, fu annunciato che l'emittente Showtime avrebbe trasmesso dal vivo lo show di Miami all'American Airlines Arena. Fu girato un video promozionale e fatto un servizio fotografico, in cui i capelli della Spears erano acconciati negli stili degli anni '20 e '30. Inoltre indossava un vestito dello stilista Roberto Cavalli, che fu poi messo all'asta su eBay; i proventi furono destinati alla Britney Spears Foundation. il 13 aprile 2004, fu riportata da MTV la notizia che la Spears aveva in programma un reality show intitolato \"OnTourage\" per documentare il backstage della leg europea del tour, in un modo simile al documentario di Madonna, Truth or Dare. Invece fu tutto cancellato insieme alla fine del tour, ed il materiale registrato fu utilizzato per il reality show .\nLa tappa al Rock in Rio fu trasmessa dal vivo da SIC Radical e nell'Ottobre 2009 ne fu realizzato un DVD dal titolo \"Onyx Hotel - Live In Lisbon 2004\".. Nel Gennaio 2013, la tappa di Miami \u00e8 stata pubblicata in DVD e CD con il titolo \"Live In Miami\".\nL'incidente di Moline.\nIl 18 marzo 2004, durante lo show di Moline, Illinois al \"The MARK of the Quad Cities\", la Spears cadde durante l'esibizione di \"(I Got That) Boom Boom\", ferendosi al ginocchio. Lasci\u00f2 il palco e ritorn\u00f2 poco dopo indossando una benda, scusandosi col pubblico per non poter eseguire il bis. Un medico esamin\u00f2 il ginocchio della Spears e conferm\u00f2 che non era da collegare alla precedente ferita al ginocchio del 1999 durante le prova di danza. Le tappe di Chicago e Detroit furono cancellate, ma entrambe furono riprogrammate per la fine della leg in aprile.\nCancellazione e querela.\nL'8 giugno 2004, mentre la Spears stava girando il video per il singolo \"Outrageous\" a Manhattan, inciamp\u00f2 e cadde, ferendosi nuovamente al ginocchio, ma in modo pi\u00f9 grave della volta precedente: fu portata immediatamente all'ospedale locale, dove i dottori eseguirono una risonanza magnetica e trovarono della cartilagine fluttuante. Il giorno seguente la Spears sub\u00ec un intervento di chirurgia artroscopica. Fu obbligata a tenere per sei settimane il gesso alla coscia, e in seguito a fare da otto a venti settimane di riabilitazione: questo caus\u00f2 la cancellazione di tutte le tappe future del concerto. La Jive Records rilasci\u00f2 un comunicato in cui affermava che la Spears sarebbe tornata in quelle citt\u00e0 in un altro momento.\nIl 4 febbraio 2005, la Spears fece causa ad otto compagnie assicurative che le avevano negato un rimborso di 9.8 milioni di dollari. Gli assicuratori rifiutarono perch\u00e9 sostenevano che la Spears non gli aveva informati del suo infortunio del 1999. Il procuratore Jonathan Stoler, che difendeva la Spears nel caso, disse: \"Sono le stesse compagnie che si sono gi\u00e0 accordate con lei per diversi tour ed erano informati del precedente infortunio. La presunta omissione era legata alla domanda con cui fu domandato alla signorina Spears se nei precedenti cinque anni avesse subito qualsiasi tipo di intervento chirurgico. Lei, in tutti i casi precedenti, ha risposto di \"s\u00ec\", ma quando ha firmato la polizza in questione ha risposto \"no\". Non sono passati cinque anni completi, ma quattro anni e undici mesi dall'intervento del 1999, e anche se avesse risposto in modo affermativo, la nostra opinione \u00e8 che non cambia nulla\"."}
{"id": "599187", "revid": "106456", "url": "https://it.wikipedia.org/wiki?curid=599187", "title": "Stazione di Torino Dora", "text": "La Stazione di Torino Dora \u00e8 stata una stazione ferroviaria a uso passeggeri, il cui servizio inizi\u00f2 il 20 ottobre 1856. Nella stessa piazza in cui sorgeva il fabbricato della stazione \u00e8 presente la pi\u00f9 recente omonima stazione GTT, dalla quale partivano i treni diretti alla stazione di Ceres, ora limitati a Venaria per il raccordo al passante ferroviario con la realizzazione del tunnel ferroviario di Corso Grosseto. Era sita in Piazza Antonio Baldissera, nella zona nord della citt\u00e0, punto d'incontro dei quartieri Aurora, Barriera di Milano e Borgata Vittoria.\nDismessa a causa dell'abbassamento del piano del ferro per il passante ferroviario, \u00e8 stata prevista una nuova stazione omonima sotterranea, gestita da Ferrovie dello Stato; nonostante la costruzione al rustico sia stata gi\u00e0 terminata nel 2009, all'inizio del 2021 non erano ancora iniziati i lavori per la sua costruzione.\nIl Piano Nazionale di Ripresa e Resilienza del 2021 prevede fondi per la conclusione della stazione pianificando la conclusione dei lavori entro il 2026, pena l'esclusione dal finanziamento e il conseguente rimborso. Il progetto include inoltre il completamento delle altre stazioni in progetto nell'area metropolitana Zappata, San Paolo, Quaglia - Le Gru, Orbassano.\nStoria.\nPunto di collegamento tra le ferrovie Torino-Milano e Torino-Ceres, la stazione prendeva il nome dalla Dora Riparia, fiume che scorre a poche centinaia di metri dalla posizione in cui sorgeva il fabbricato viaggiatori.\nIl 27 settembre 2009 la stazione venne chiusa per consentire il proseguimento dei lavori del passante ferroviario di Torino e da tale data i treni corrono sui nuovi binari interrati. Decisa dalle amministrazioni la sua demolizione a favore di un progetto d'interramento della ferrovia, il 17 marzo 2011, in concomitanza con la ricorrenza dei 150 anni dell'unit\u00e0 d'Italia, vennero collocati degli striscioni al fine di proteggere, come monumento storico, la pi\u00f9 antica stazione della citt\u00e0 e alcuni ragazzi di un'associazione sportiva del quartiere, come forma di protesta contro il cantiere, svolsero lo stesso giorno di fronte al cantiere di demolizione degli allenamenti di pugilato in strada; nonostante ci\u00f2, il 18 marzo 2011 la storica stazione \u00e8 stata completamente abbattuta.\nImpianti e struttura.\nNella stazione erano in funzione 3 binari passanti. Fino al 2005 era collegata da un sottopassaggio con binario ferroviario alla stazione di Torino Porta Milano, sita oltre la Dora, e quindi anche un ponte, ma in seguito all'avanzamento dei lavori per il passante ferroviario, vennero tranciati.\nNel 1988 divenne stazione capolinea della ferrovia Torino-Ceres, in seguito alla dismissione della storica stazione di Torino Porta Milano, attiva dal 1868.\nServizi.\nLa stazione disponeva di:\nInterscambi.\nLa stazione era servita dalla rete urbana di bus (linee 11, 46, 49, 52 e 77), dal tram (linea 10), oltre che da linee extraurbane per la provincia.\nProgetti futuri.\nCon la dismissione delle stazioni Dora GTT e Madonna di Campagna, una volta completato il raccordo per la ferrovia Torino-Ceres sotto Corso Grosseto con la ferrovia Torino-Milano, in coincidenza della stazione di Torino Rebaudengo Fossata verr\u00e0 aperta al pubblico la nuova stazione interrata, la cui costruzione al rustico \u00e8 terminata nel 2009 (in concomitanza con l\u2019apertura del tunnel ovest del passante ferroviario). La conclusione dei lavori \u00e8 prevista entro il 2026."}
{"id": "599188", "revid": "729019", "url": "https://it.wikipedia.org/wiki?curid=599188", "title": "Stazione di Torino Lingotto", "text": "La stazione di Torino Lingotto \u00e8 la terza stazione torinese per afflusso. \u00c8 situata nella parte sud, lungo la linea ferroviaria comune alle tratte Torino-Savona, Torino-Torre Pellice, Torino-Genova e si trova nel quartiere Lingotto, nei pressi dello storico stabilimento FIAT del Lingotto; dispone di un ampio piazzale per deposito e varie operazioni.\nStoria.\nIl primo scalo ferroviario della zona Lingotto fu un piccolo edificio, posto pi\u00f9 a sud rispetto all'attuale stazione, eretto lungo l'appena costruita linea Torino-Genova, all'inizio del XX secolo. Si trattava di un modesto fabbricato viaggiatori, in uno stile che ricorda quello delle stazioni alpine, in funzione di fermata ferroviaria per gli operai della nascente industria del Lingotto. Durante la seconda guerra mondiale l'edificio fu bombardato il 4 giugno 1944 e parzialmente ricostruito. Il fabbricato iniziale fu edificato nel 1910, fungeva anche da scalo merci e deposito per la successiva ex-dogana e mercati generali di via Giordano Bruno.\nVerso la fine degli anni cinquanta per la piccola stazione ferroviaria vi fu un primo ampliamento&lt;ref name=\"iT39/27\"&gt;&lt;/ref&gt;&lt;ref name=\"ToPN/188\"&gt;.&lt;/ref&gt;, mentre negli anni settanta un secondo ampliamento fu deciso in funzione dell'aumento del numero dei treni che vi transitavano quotidianamente (da 240 a 270 nel giro di pochi anni), quando fu anche quadruplicato il binario della linea fino alle stazioni di Moncalieri e Trofarello, sempre sulla direttrice Torino-Genova.\nIl vecchio edificio fu demolito nel 1980 e l'impianto fu ricostruito e ampliato e la nuova struttura fu inaugurata il 20 febbraio 1984. Per la realizzazione fu scelta l'architettura razionalista, quindi fu dipinto di colore ocra.\nA partire dalle Olimpiadi invernali di Torino, la stazione \u00e8 stata inserita in un pi\u00f9 vasto contesto di nuove opere della citt\u00e0 non distanti da essa, come la passerella pedonale dell'Arco olimpico di Torino, l'Oval Lingotto, il grattacielo della Regione Piemonte e il centro commerciale \"8 Gallery\".\nStrutture e impianti.\nLa stazione dispone di 13 binari, dei quali 9 passanti e 4 tronchi. Inoltre, a fianco, possiede una vastit\u00e0 di binari e ingloba il Deposito locomotive di Torino Smistamento, \u00e8 usata come deposito di locomotive speciali, per assemblaggio convogli e per manutenzioni delle carrozze.\nMovimento.\nLa stazione \u00e8 servita dai treni del Servizio ferroviario metropolitano di Torino, linee SFM 1, 2, 4, 6, 7. inoltre fermano i convogli regionali e regionali veloci per Genova, Savona, Ventimiglia e Cuneo.\nServizi.\nLa stazione dispone di:\nInterscambi.\nLa stazione \u00e8 servita dalle linee di bus 14, 41, 63, 63/, 74; \u00e8 inoltre capolinea di diverse linee speciali per gli stabilimenti di Fiat Mirafiori e di linee extraurbane per la citt\u00e0 metropolitana."}
{"id": "599189", "revid": "1543377", "url": "https://it.wikipedia.org/wiki?curid=599189", "title": "Ciclo limite", "text": "Nello studio dei sistemi dinamici, un ciclo limite \u00e8 un'orbita periodica isolata, ovvero tale per cui non esistono altre orbite periodiche nelle vicinanze e tutte le traiettorie compiute dal sistema che sono sufficientemente vicine convergono ad essa per formula_1.\nUn punto periodico formula_2 \u00e8 un punto dello spazio delle fasi tale per cui la traiettoria formula_3 del sistema dinamico ritorna al punto di partenza dopo un tempo formula_4, ovvero \u00e8 una funzione periodica con periodo formula_4:\nUn'orbita periodica (anche detta orbita chiusa) \u00e8 data dall'insieme di tali punti periodici:\nUn ciclo limite \u00e8 un'orbita periodica isolata, tale per cui esiste almeno una traiettoria che converge ad essa per formula_1. In due dimensioni, si dimostra che se formula_10 \u00e8 un'orbita periodica non costante di un sistema dinamico:\ne non vi sono altre orbite periodiche nelle vicinanze, allora ogni traiettoria che passa o inizia per un punto sufficientemente vicino a formula_2 converge a formula_10 per formula_15 o formula_16. In tal caso formula_10 viene detta ciclo limite."}
{"id": "599194", "revid": "1851848", "url": "https://it.wikipedia.org/wiki?curid=599194", "title": "Christian Terlizzi", "text": "Caratteristiche tecniche.\nGiocatore.\n\u00c8 un difensore centrale abile nel colpo di testa sia in fase difensiva sia in quella offensiva; un suo limite \u00e8 la velocit\u00e0.\nNelle prime quattro giornate del campionato 2005-2006 mise a segno quattro reti, rimanendo in cima alla classifica marcatori per alcune settimane. Addirittura l'allenatore Luigi Delneri, durante l'incontro di Coppa Italia -Bari (5-4), lo schier\u00f2 centravanti e il giocatore segn\u00f2 il gol del momentaneo 4-2.\nCarriera.\nGiocatore.\nClub.\nInizi\u00f2 nel Lanuvio Campoleone, poi pass\u00f2 all'Albalonga. La carriera professionistica di Terlizzi inizia nel 1996, quando viene ingaggiato dalla terza squadra di Roma, la Lodigiani: in quell'anno, esordisce in Serie C1, facendo registrare una presenza, mentre nella stagione successiva entra in campo per due volte.\nDopo vari campionati in Serie D, con formazioni come Tivoli, Castelli Romani, Termoli e Selargius, nel settembre del 2001 viene ingaggiato dal allora militante in Serie C2, per poi giocare con il nella stagione 2002-2003.\nNel 2003 passa al Palermo, con cui vince il campionato di Serie B e l'annata seguente esordisce in Serie A, precisamente il 22 settembre 2004 nella partita con la Fiorentina terminata 0-0. Chiude l'annata con 13 presenze e una rete, ottenendo con la squadra la prima qualificazione in Coppa UEFA della storia del Palermo. Nella stagione 2005-2006 gioca 21 partite segnando 5 gol; l'annata frutta al Palermo la qualificazione alla Coppa UEFA grazie a \"Calciopoli\".\nNell'estate del 2006 si trasferisce, insieme al compagno Pietro Accardi, alla con la formula della compartecipazione. La stagione in maglia blucerchiata non va per\u00f2 secondo le aspettative, e Terlizzi scende in campo solamente in 4 occasioni in campionato.\nIl 5 luglio 2007, ancora a met\u00e0 fra Palermo e Sampdoria, si trasferisce al inizialmente in prestito; il 18 luglio viene riscattato interamente del Palermo che lo cede ai rossoazzurri a titolo definitivo. Nella stagione 2007-2008 \u00e8 titolare inamovibile, mentre nel 2008-2009 non riesce a trovare molto spazio, grazie alla nuova coppia di centrali del Catania Silvestre-Stovini. Successivamente colleziona pochissime convocazioni per tornare per\u00f2 titolare il 17 maggio 2009 nella gara contro la Roma persa dal Catania per 4-3. Il 14 novembre 2010, nel derby contro il , disputatosi a Palermo e vinto 3-1 dai padroni di casa, segna la rete del momentaneo pareggio, senza esultare poich\u00e9 ex giocatore della squadra rosanero.\nA gennaio del 2011 la squadra catanese gli offre il prolungamento del contratto per altri due anni, ma lui rifiuta. Chiude quindi la quarta e ultima stagione a Catania svincolandosi dopo un altro contratto rifiutato. In quattro anni con la maglia rossazzurra ha collezionato 73 presenze in Serie A con tre reti all'attivo.\nIl 2 agosto successivo viene tesserato dal , societ\u00e0 di Serie B, con cui firma un contratto biennale; \u00e8 la seconda esperienza per lui in questa categoria. Esordisce in maglia biancorossa il 14 agosto in Varese- (0-1) del secondo turno di Coppa Italia, giocando titolare.\nIl 21 gennaio 2012 realizza il suo primo gol sia nel campionato cadetto che con la maglia del Varese, che sblocca la partita finita 2-1 contro il . Chiude la stagione regolare del campionato, in cui ha giocato da titolare, con 30 presenze e 4 gol. Con il Varese prende poi parte a 3 delle 4 partite dei play-off, terminati con la sconfitta nella finale contro la , segnando due reti in entrambe le gare delle semifinali contro l'Hellas Verona.\nDopo un'ottima stagione con il Varese, il 7 agosto 2012 viene depositato dal neopromosso il contratto presso la Lega Calcio, tornando cos\u00ec a giocare in Serie A.\nIl 31 gennaio 2013, ultimo giorno di calciomercato, passa in prestito al .\nDopo aver fatto ritorno al Pescara nel luglio 2013, il 22 agosto viene acquistato dal , club neopromosso in Serie B. Il 21 marzo mette a segno la sua prima rete in maglia granata contro la sua ex squadra, il Varese, con un colpo di testa su calcio d'angolo.. Il 29 novembre sigla il gol decisivo su calcio di rigore al 97' contro lo Spezia che d\u00e0 la vittoria ai granata per 3-2.\nDopo essere rimasto svincolato dal si accasa al Paceco, altra squadra siciliana promossa in Serie D, nel campionato 2017-2018.\nNel 2015 ha fondato una scuola-calcio a Palermo, chiamata \"New Team\".\nNazionale.\nIl 16 agosto 2006 ha fatto il suo esordio con la maglia della Nazionale, nella partita amichevole giocata a Livorno contro la Croazia, vinta 2-0 dagli ospiti.\nAllenatore.\nNell'estate 2020 inizia la carriera da allenatore nelle giovanili della Lazio, chiamato a guidare la squadra Under-16 delle \"Aquile\".\nControversie.\nIl 24 giugno 2015, insieme ai compagni Da\u00ec e Pagliarulo, riceve un avviso di garanzia in merito alla presunta combine della partita - (4-1 con gol e autogol di Terlizzi) del campionato di Serie B 2014-2015, che ha portato all'arresto, tra gli altri, il presidente del Catania Pulvirenti e l'ex direttore sportivo degli \"etnei\" Delli Carri.\nStatistiche.\nPresenze e reti nei club.\n\"Statistiche aggiornate al 30 giugno 2018.\""}
{"id": "599195", "revid": "6923", "url": "https://it.wikipedia.org/wiki?curid=599195", "title": "Lotus Omega", "text": ""}
{"id": "599201", "revid": "118515350", "url": "https://it.wikipedia.org/wiki?curid=599201", "title": "Smart Fortwo", "text": "La Smart Fortwo \u00e8 un'autovettura di segmento A realizzata nel 1998 dalla Smart, una joint-venture tra la fabbrica svizzera di orologi Swatch e la Casa tedesca Mercedes-Benz. Inizialmente \"Smart\" costituiva il nome (e il marchio) del modello e non del produttore, che invece era noto con l'acronimo di MCC (Micro Compact Car). Dal 2002, per\u00f2, \"Smart\" \u00e8 divenuto un marchio vero e proprio e il modello ha preso il nome di City Coup\u00e9 (o City Cabrio, a seconda del tipo di carrozzeria); infine, a partire dal 2004, con il debutto della prima generazione della Forfour, le \u00e8 stato cambiato il nome in Fortwo.\nPer la sua filosofia progettuale \u00e8 facile considerarla l'evoluzione di microcar del passato come la Isetta del 1953-56.\nCaratteristiche.\nAl suo debutto la Smart \u00e8 stata una vera innovazione nel campo delle superutilitarie, grazie alle sue dimensioni estremamente ridotte che le consentivano di muoversi agevolmente nel traffico urbano pi\u00f9 intenso e di parcheggiare in spazi assai limitati. Ci\u00f2, unito ai piccoli e moderni motori dai bassi costi di esercizio, ha decretato il successo della piccola citycar, nonostante il prezzo non molto popolare (tra i 17 ed i 20 milioni di lire nel 1998). La produzione della Fortwo si articola in tre serie, che si sono cos\u00ec succedute:\nTra le altre innovazioni introdotte con il lancio della Smart Fortwo, va senz'altro menzionata la cellula abitativa Tridion, che consente un elevato livello di sicurezza passiva rispetto alle dimensioni della vettura e che \u00e8 realizzata utilizzando una lega di acciaio molto resistente.\nTuttavia, la prima generazione della Fortwo ha rappresentato una notevole perdita per la Mercedes-Benz, a seguito di un prezzo di vendita troppo basso rispetto ai costi di produzione.\nControversie.\nNel 2006 la Shuanghuan Auto ha progettato la Martin Motors Bubble, auto che ricorda molto la Smart Fortwo. Per tale motivo la Daimler-Benz ha fatto causa alla casa cinese per violazione di copyright, ma il ricorso \u00e8 stato respinto."}
{"id": "599203", "revid": "461628", "url": "https://it.wikipedia.org/wiki?curid=599203", "title": "Chiesa di Santa Maria Immacolata a via Veneto", "text": "La chiesa di Santa Maria della Concezione dei Cappuccini, o Nostra Signora della Concezione dei Cappuccini, \u00e8 un luogo di culto cattolico di Roma situata al civico 27 di via Veneto, fatto costruire nei pressi di Palazzo Barberini da papa Urbano VIII, in onore di suo fratello Antonio Barberini che faceva parte dell'ordine dei Cappuccini, la cui tomba \u00e8 tuttora conservata all'interno della chiesa di fronte all'altare maggiore. In questa chiesa si trova anche la pietra tombale del cardinale Agapito Mosca (1678-1760), e la tomba di padre Mariano da Torino.\nDescrizione.\nLa chiesa.\nLa chiesa fu progettata da Michele da Bergamo e costruita tra il 1626 ed il 1631. La struttura architettonica dell'edificio \u00e8 costituita da una piccola navata con dieci cappelle laterali (cinque per parte), nelle quali sono conservate importanti reliquie ed opere d'arte. Vi \u00e8 conservato il corpo di Felice da Cantalice e la tomba di san Crispino da Viterbo.\nImportanti pitture ne adornano le cappelle, come l\"Arcangelo Michele che caccia Lucifero\" di Guido Reni, la \"Nativit\u00e0\" di Giovanni Lanfranco, il \"San Francesco riceve le stimmate\", del Domenichino, la \"Trasfigurazione\" di Mario Balassi. A sinistra dell'altare principale si trova la tomba marmorea del principe polacco Alessandro Sobieski, morto nel 1714, figlio di Giovanni Sobieski, il vincitore dei Turchi a Vienna, opera di Camillo Rusconi. La presenza della tomba fu il solo motivo che salv\u00f2 il complesso dalla demolizione, poich\u00e9 si pensava di abbatterlo per ristrutturare l'intera area. La volta venne affrescata nel 1796 dal pittore neoclassico Liborio Coccetti, con il tema dell'assunzione della Vergine Maria. Nella sagrestia, ora museo, son conservate diverse opere d'arte e oggetti sacri collegati ai cappuccini, tra cui spicca un quadro di San Francesco in meditazione, recentemente attribuito a Caravaggio.\nOriginariamente la chiesa si trovava in una zona di campagna di fronte a una piazza, e comprendeva anche un campanile e un grande convento; questi vennero abbattuti dopo l'unit\u00e0 d'Italia, il primo a fine Ottocento, per la costruzione di via Veneto (arteria principale della lottizzazione di Villa Ludovisi), e il secondo per creare lo spazio necessario a edificare il nuovo Ministero delle corporazioni negli anni venti (il convento fu comunque prontamente ricostruito, attiguo alla chiesa, nel 1925).\nLa cripta.\nL'attrattiva principale della chiesa \u00e8 sicuramente la cripta-ossario decorata con le ossa di circa 4000 frati cappuccini, raccolte tra il 1528 e il 1870 dal vecchio cimitero dell'ordine dei cappuccini, che si trovava nella chiesa di Santa Croce e San Bonaventura dei Lucchesi nei pressi del Quirinale. La cripta \u00e8 divisa in cinque piccole cappelle, dove si trovano anche alcuni corpi interi di alcuni frati mummificati con indosso le vesti tipiche dei frati cappuccini.\nAll'ingresso della cripta c'\u00e8 scritto su una targa:\nLa scelta di decorare la cripta con le ossa, che potrebbe apparire lugubre e macabra, \u00e8 in realt\u00e0 un modo di esorcizzare la morte e di sottolineare come il corpo non sia che un contenitore dell'anima, e in quanto tale una volta che essa l'ha abbandonato il contenitore si pu\u00f2 riutilizzare in altro modo.\nMonumenti analoghi.\nUn ossario simile nelle decorazioni esiste anche a Milano nell'Ossario della chiesa di San Bernardino alle Ossa e in Repubblica Ceca nell'Ossario di Sedlec a Kutn\u00e1 Hora."}
{"id": "599206", "revid": "121477514", "url": "https://it.wikipedia.org/wiki?curid=599206", "title": "Edward Frankland", "text": "Biografia.\nNacque a Churchtown, vicino a Lancaster. Dopo avere frequentato gli studi secondari alla \"Lancaster Royal Grammar School\", fu per sei anni apprendista presso un farmacista locale. Nel 1845 entr\u00f2 nel gruppo del laboratorio di Lyon Playfair a Londra e successivamente lavor\u00f2 con Robert Bunsen a Marburgo, in Germania. Nel 1847 fu nominato professore di scienze alla \"Queenwood School\", Hampshire, dove conobbe John Tyndall e nel 1851 divenne professore di chimica alla \"Owen's university\" di Manchester. Ritornato a Londra sei anni pi\u00f9 tardi, divenne conferenziere di chimica al \"St. Bartholomew Hospital\" e professore di chimica alla \"Royal Institution\" nel 1863. Sin dai primi anni si dedic\u00f2 alla ricerca con grande successo.\nNel 1853 divenne membro della Royal Society e nel 1897 fu insignito dell'Ordine del Bagno. Mor\u00ec mentre era in vacanza a G\u00e5l\u00e5, una localit\u00e0 turistica nel distretto norvegese di Gudbrandsdalen. Anche suo figlio Percy Frankland fu un celebre chimico.\nAttivit\u00e0 scientifica.\nAgli inizi, le tematiche analitiche, come l'isolamento di determinati radicali organici, attrassero la sua attenzione ma presto si interess\u00f2 agli studi sulla sintesi chimica. All'et\u00e0 di venticinque anni, nell'ambito di una ricerca sul cacodile, influenzata dal lavoro di Bunsen, scopr\u00ec una serie di composti organometallici. Le considerazioni teoriche che effettu\u00f2 sono pi\u00f9 importanti della stessa scoperta dei composti: intuendo una certa somiglianza molecolare tra alcuni organometalli e tra i composti inorganici dei metalli che li compongono, cap\u00ec la loro reale struttura molecolare grazie ai composti formati dai metalli con ossigeno, zolfo o cloro e da cui li ottenne per sostituzione dell'elemento inorganico con un gruppo organico. In questo modo egli sconfess\u00f2 la teoria dei \"composti coniugati\" e successivamente, nel 1852, rese pubblico il concetto che gli atomi di ogni sostanza elementare hanno una definita capacit\u00e0 di \"saturazione\", in modo che si possano combinare solamente con un determinato numero limitato di atomi degli altri elementi. Fond\u00f2 cos\u00ec la teoria della valenza che ha dominato il successivo sviluppo della dottrina chimica e costituisce le fondamenta sulle quali si basa la strutturistica chimica moderna.\nIn chimica applicata il grande lavoro di Frankland era correlato all'approvvigionamento idrico. Nominato membro della \"seconda commissione reale sull'inquinamento dei fiumi\" nel 1868, fu fornito dal governo di un laboratorio completamente dotato, nel quale, per un periodo di sei anni, prosegu\u00ec le ricerche necessarie per gli scopi dell'istituzione con l'intenzione di mettere in luce la quantit\u00e0 enorme di informazioni preziose che riguardano la contaminazione dei fiumi dalle acque luride, rifiuti industriali ecc. e la purificazione dell'acqua per uso domestico. Nel 1865, quando successe ad August Wilhelm von Hofmann alla \"School of Mines\", si prese carico di redigere rapporti mensili sulla qualit\u00e0 dell'acqua fornita a Londra e questo continu\u00f2 a fare fino alla conclusione della sua vita. Prima fu aspramente critico sulla qualit\u00e0, ma col passare degli anni divenne fortemente convinto della sua eccellenza e salubrit\u00e0 generale. Le sue analisi erano sia chimiche che batteriologiche e la sua insoddisfazione per i metodi utilizzati precedentemente alla sua nomina lo hanno indotto a spendere due anni per escogitare nuove e pi\u00f9 accurate metodiche.\nNel 1859 pass\u00f2 una notte sulla cima superiore del Monte Bianco insieme con John Tyndall. Uno degli scopi della spedizione era scoprire se il tasso di combustione di una candela variasse in funzione della densit\u00e0 dell'atmosfera in cui bruciava, domanda che trov\u00f2 risposta negativa. Altre osservazioni di Frankland furono il punto di partenza di una serie di esperimenti i cui risultati furono di vasta portata. Not\u00f2 che sulla cima la candela d\u00e0 una luce molto flebile, perci\u00f2 fu indotto a studiare l'effetto prodotto sulle fiamme luminose dal variare della pressione atmosferica in cui stanno bruciando. Trov\u00f2 che la pressione aumenta la luminosit\u00e0: in tal modo l'idrogeno, per esempio, brucia con una fiamma pi\u00f9 luminosa sotto una pressione di dieci o venti atmosfere rispetto alle normali circostanze. Arriv\u00f2 alla conclusione che la presenza di particelle solide non \u00e8 l'unico fattore che influenza la luminosit\u00e0 di una fiamma e mostr\u00f2 che lo spettro di un gas denso bruciato somiglia a quello di un liquido o di un solido incandescenti. Not\u00f2 un cambiamento graduale nello spettro di un gas incandescente sottoposto a valori di pressione crescenti: le righe osservabili quando \u00e8 estremamente assottigliato si allargano in bande indistinte quando la pressione aumenta finch\u00e9 si fondono nello spettro continuo mentre il gas si avvicina ad una densit\u00e0 paragonabile con quella dello stato liquido. Un'applicazione di questi risultati nel campo astrofisico, congiuntamente a Sir Norman Lockyer, lo port\u00f2 a considerare che almeno gli strati esterni del Sole non possono consistere di materia nella forma liquida o solida, ma deve comporsi di gas o vapori.\nFrankland e Lockyer furono anche gli scopritori dell'elio: nel 1868 notarono nello spettro solare una linea gialla luminosa che non corrispondeva ad alcuna sostanza allora conosciuta e che quindi attribuirono ad un elemento allora ipotetico, l'elio."}
{"id": "599207", "revid": "474175", "url": "https://it.wikipedia.org/wiki?curid=599207", "title": "Bartolom\u00e9 Mitre", "text": "Ha tradotto la \"Divina Commedia\" di Dante Alighieri in lingua spagnola. Ha tradotto anche l\"Eneide\" di Virgilio.\nBiografia.\nGiovent\u00f9.\nNato da una famiglia di lontana origine greca, Mitre trascorse parte della sua giovinezza tra Buenos Aires e Carmen de Patagones, dove il padre, unitario, ricopriva l'incarico di tesoriere. A quattordici anni venne impiegato per un breve tempo in una delle propriet\u00e0 del fratello del dittatore Juan Manuel de Rosas. Nel 1831 con la famiglia, apertamente antirosista, lasci\u00f2 l'Argentina alla volta di Montevideo. Successivamente s'iscrisse alla scuola militare arruolandosi poi nell'artiglieria dell'esercito locale. Una volta scoppiata la guerra civile uruguaiana, Mitre si arruol\u00f2 nelle fila dei \"colorados\", storici alleati degli \"unitarios\" argentini, prendendo parte alla battaglia di Cagancha nell'ottobre 1839. In questi stessi anni, accanto alla carriera militare, egli inizi\u00f2 anche ad esercitare la professione di giornalista, scrivendo su alcuni periodici uruguaiani tra cui \"El Iniciador\". Dopo la sconfitta di Arroyo Seco del 1842, Mitre prese parte alla difesa di Montevideo, occasione in cui conobbe Giuseppe Garibaldi.\nLasciato l'Uruguay per dei contrasti con il \"caudillo\" \"colorado\" Fructuoso Rivera, raggiunse la Bolivia mettendosi poi servizio del presidente Jos\u00e9 Ballivi\u00e1n come capo di Stato Maggiore. Nella nazione andina Mitre si distinse per i suoi servigi militari guadagnandosi riconoscimenti ed onorificenze. Dopo la caduta di Ballivi\u00e1n fu espulso una prima volta dalla Bolivia. Rientrato, Mitre fu deportato in Per\u00f9 per ordine del nuovo capo di stato boliviano Manuel Isidoro Belzu. Le autorit\u00e0 di Lima a loro volta lo allontanarono immediatamente costringendolo a riparare in Cile. Qui venne assunto dal connazionale Juan Bautista Alberdi nella redazione de \"El Comercio\" di Valpara\u00edso. Successivamente Mitre lavor\u00f2 come giornalista al \"El Progreso\", un periodico cileno di propriet\u00e0 di Domingo Faustino Sarmiento. Diventato proprietario di quest'ultima testata, inizi\u00f2 a ritagliarsi uno spazio come opinionista nella vita politica del paese sudamericano. Nel 1851 fu per\u00f2 espulso dal Cile per l'appoggio fornito agli oppositori liberali del presidente del eletto Manuel Montt. \nMitre nella Buenos Aires secessionista.\nNel 1852 Mitre ritorn\u00f2 a Montevideo per arruolarsi nell'Esercito Grande antirosista guidato dal \"caudillo\" entrerriano Justo Jos\u00e9 de Urquiza. Dopo la battaglia di Caseros e la caduta di Rosas, fu nominato deputato della provincia di Buenos Aires emergendo come uno degli esponenti pi\u00f9 in vista degli \"unitarios\" locali. Fermamente contrario all'accordo di San Nicol\u00e1s a al progetto costituzionale federale, Mitre, convinto assertore della supremazia della capitale sul resto del paese, divenne il pi\u00f9 acceso avversario dei \"federales\" di Urquiza. \nEspulso dalla capitale argentina per ordine dello stesso Urquiza, Mitre promosse allora una rivoluzione che, l'11 settembre 1852, rese \"de facto\" la provincia bonaerense uno stato indipendente dal resto della Confederazione Argentina. Subito dopo egli riassunse la carica di deputato della provincia e fu nominato capo della milizia locale. In risposta a questo colpo di mano, i \"federales\" cinsero d'assedio la capitale argentina. In quest'occasione, durante una ricognizione delle linee nemiche, rimase gravemente ferito alla fronte da un proiettile che lo sfigur\u00f2 permanentemente. Nominato ministro degli Esteri dal governatore bonaerense Valent\u00edn Alsina, Mitre inizi\u00f2 a stendere il suo progetto politico, ovvero quello di un'Argentina unita sotto il predominio economico e culturale di Buenos Aires. Nel 1855, in quanto Ministro della Guerra e della Marina, guid\u00f2 una fallimentare spedizione militare contro i nativi nel sud della provincia. Nel gennaio dell'anno seguente invece, fece sconfinare uno squadrone di militari nel territorio della Confederazione Argentina riaccendendo i contrasti tra Buenos Aires e Paran\u00e1. Il crescendo di tensione culmin\u00f2 nell'ottobre 1859, con la sconfitta di Cepeda, dove le truppe bonaerensi, guidate dallo stesso Mitre, vennero duramente sconfitte dall'esercito di Urquiza. Poco dopo lo stesso Mitre fu costretto a firmare il patto di San Jos\u00e9 de Flores, con il quale Buenos Aires rientrava nella Confederazione, pur mantenendo alcuni privilegi.\nNonostante la sconfitta, egli conserv\u00f2 la sua popolarit\u00e0 e fu nominato governatore della provincia di Buenos Aires. Negli anni seguenti Mitre non rispett\u00f2 gli accordi pattuiti e anzi, diede il via al rafforzamento dell'esercito bonaerense e strinse una serie di alleanze con alcune province dell'interno mettendo cos\u00ec in dubbio la leadership del presidente Santiago Derqui, nel frattempo succeduto ad Urquiza. Il nuovo scontro tra \"unitarios\" e \"federales\" ebbe il suo culmine nella battaglia di Pav\u00f3n del 17 settembre 1861, dove le truppe di Buenos Aires riportarono un insperato successo. Grazie a questa vittoria, che segn\u00f2 la fine del dominio federale, Mitre riusc\u00ec a conquistare il potere nazionale dando il via ad un definitivo consolidamento dell'unit\u00e0 territoriale dell'Argentina sotto l'egemonia della capitale. Per i meriti conseguiti in battaglia, Mitre fu eletto il 12 aprile 1862 Presidente dell'Argentina da parte del Congresso.\nIl mandato presidenziale.\nDurante i primi anni del suo mandato presidenziale Mitre applic\u00f2 il suo programma per riunificare un paese lungamente diviso da decenni di guerra civile e privo di una struttura statale vera e propria. Per assoggettare tutte quelle province dell'interno dove i \"federales\" continuavano ad avere un importante seguito, il neopresidente scaten\u00f2 loro contro il cosiddetto \"processo di pacificazione\", che altro non era che una vera e propria campagna militare ideata del governatore di San Juan Domingo Faustino Sarmiento. Nel corso di quest'offensiva, le truppe di Buenos Aires, guidate dai colonnelli Venancio Flores e Wenceslao Paunero, misero a ferro e a fuoco le roccaforti federali abbandonandosi a violenze e saccheggi contro la popolazione civile. Nel 1863 Catamarca, C\u00f3rdoba, La Rioja, Mendoza e San Luis si sollevarono contro la politica centralista di Mitre e la repressione dell'esercito. La risposta del governo fu nuovamente una nuova ondata di violenze che port\u00f2 all'assassinio del \"caudillo\" federale \u00c1ngel Vicente Pe\u00f1aloza. Per meglio controllare l'interno vennero infine posti al governo delle province dei governatori \"unitarios\". Allo stesso tempo Mitre realizz\u00f2 alcune riforme volte ad unificare un paese ancora diviso creando una serie di istituzioni nazionali. Fu cos\u00ec creato il sistema giudiziario federale, fu autorizzata la redazione di un codice civile e di un codice di commercio, fu implementata l'educazione secondaria con la fondazione di collegi ed infine venne finanziato e rafforzato l'esercito. Per sviluppare la debole economia nazionale venne favorita l'espansione della rete ferroviaria e fu incentivata l'immigrazione dall'Europa. \nIn politica estera, il presidente argentino impegn\u00f2 l'Argentina, alleata del Brasile e dell'Uruguay, in una sanguinosa guerra contro il Paraguay, governato allora dal dittatore Francisco Solano L\u00f3pez. Durante il conflitto Mitre si rec\u00f2 al fronte per guidare personalmente le truppe. Pertanto i poteri presidenziali vennero ceduti \"protempore\" al suo vice Marcos Paz. Le altissime perdite e la mala gestione delle operazioni belliche resero estremamente impopolare nell'opinione pubblica argentina la partecipazione del Paese al conflitto. Nel novembre 1866 un reparto di militari di Mendoza diretto al fronte si ammutin\u00f2; questo fatto scaten\u00f2 una nuova rivolta federale. Vennero rovesciati i governatori \"unitarios\" di La Rioja, Mendoza, San Juan e San Luis. Mitre allora rientr\u00f2 dal Paraguay e con alcuni reggimenti soffoc\u00f2 la rivolta. Nel gennaio 1868, in seguito alla morte del suo vice Paz, Mitre dovette rientrare a Buenos Aires e riassumere il potere presidenziale.\nGli ultimi anni.\nScaduto il suo mandato il 12 ottobre 1868, Mitre si dedic\u00f2 al giornalismo e fondando il quotidiano \"La Naci\u00f3n\" nel 1870. Ricandidatosi alla presidenza alle elezioni del 1874, venne sconfitto da Nicol\u00e1s Avellaneda, candidato del Partito Autonomista Nazionale. A fronte dei palesi brogli elettorali, Mitre capeggi\u00f2 un'insurrezione contro il presidente neoeletto venendo rapidamente sopraffatto dall'intervento dell'esercito. Arrestato, fu spogliato delle sue cariche ed esiliato. Amnistiato dal presidente Avellaneda, fu designato come diplomatico in Brasile. \nSchieratosi con gli oppositori degli autonomisti, nel 1890 appoggi\u00f2 al movimento che fece cadere il presidente Miguel Ju\u00e1rez Celm\u00e1n. Nello stesso anno si rec\u00f2 in Europa facendo tappa a Genova, dove incontr\u00f2 Stefano Canzio e Teresita Garibaldi, a Parigi, dove fu trionfalmente accolto e infine in Spagna. Ritiratosi a vita privata, mor\u00ec il 19 gennaio 1906, a 84 anni. Fu sepolto nel cimitero della Recoleta.\nRiconoscimenti.\nPochi mesi dopo la sua morte, la sua casa nel centro di Buenos Aires fu acquistata dallo Stato e trasformata in un museo dedicato alla vita dell'ex presidente argentino. Al suo interno \u00e8 ospitata anche la grande \"Biblioteca Americana\", composta da oltre 60.000 volumi, saggi e articoli di giornale. Il Museo Mitre fu dichiarato Monumento Nazionale nel 1942.\nNumerose citt\u00e0 e villaggi dell'Argentina possiedono una strada o una piazza dedicate a Mitre. Una delle principali arterie stradali del centro di Buenos Aires, precedentemente chiamata \"Piedad\", fu ribattezza con il suo nome. Anche il \"barrio\" di Villa General Mitre, cos\u00ec come parte della rete ferroviaria delle province di Buenos Aires, Santa Fe, C\u00f3rdoba, Santiago del Estero e Tucum\u00e1n, sono intitolati alla memoria del presidente argentino.\nL'effige di Bartolom\u00e9 Mitre compare nella banconota da 2 pesos. Una delle squadre di Santiago del Estero, il Club Atl\u00e9tico Mitre, fondato nel 1907, fu cos\u00ec chiamato in omaggio al presidente argentino."}
{"id": "599209", "revid": "1543377", "url": "https://it.wikipedia.org/wiki?curid=599209", "title": "Domingo Faustino Sarmiento", "text": "Fu Presidente dell'Argentina dal 12 ottobre 1868 al 12 ottobre 1874.\nFu anche un apprezzato scrittore, su temi di ispirazione sociale: la sua opera pi\u00f9 nota \u00e8 \"Facundo, o civilt\u00e0 e barbarie \" (1845), sulla vita del \"caudillo\" Facundo Quiroga.\nSi dedic\u00f2 allo sviluppo dell'istruzione pubblica e contribu\u00ec allo sviluppo scientifico e culturale del suo paese. Nel 1947 l'American Conference of Education istitu\u00ec come Giorno Panamericano del Maestro il Giorno 11 settembre in onore della sua morte.\nBiografia.\nProveniente da una famiglia modesta, Domingo Faustino Sarmiento ricevette da giovane un'educazione sommaria e fu in pratica un autodidatta. Combatt\u00e9 giovanissimo nelle file degli \"unitarios\" contro il \"caudillo\" Facundo Quiroga; nel 1831, preso prigioniero, riusc\u00ec a fuggire e a riparare in Cile, dove lavor\u00f2 come insegnante, commesso di negozio, minatore. Poi, nel 1837 torn\u00f2 a San Juan, dove fond\u00f2 una scuola e un giornale, ma, essendosi opposto alla dittatura di Juan Manuel de Rosas, fu incaricerato, finch\u00e9 nel 1840 ripar\u00f2 di nuovo in Cile. Qui riprese la carriera di insegnante e pubblic\u00f2, nel 1845, il suo capolavoro, il \"Facundo\".\nQuindi Sarmiento intraprese una viaggio pedagogico in Europa e negli Stati Uniti, durato tre anni, finch\u00e9 nel 1848 rientr\u00f2 in Cile, e nel 1851, infine, in Argentina. In patria Sarmiento combatt\u00e9, con il grado di colonnello, nella battaglia di Caseros del 3 febbraio 1852, che segn\u00f2 la definitiva caduta del dittatore Rosas, ma quello stesso anno il patriota argentino ritorn\u00f2 in Cile, a causa dei dissensi con altri membri del partito liberale. Rimpatri\u00f2 definitivamente solo nel 1855 e intraprese una brillante carriera politica: senatore, ministro dal 1860 al 1862, ambasciatore a Washington dal 1865 al 1868 e infine, Presidente dell'Argentina il 12 ottobre 1868, dopo la scadenza del mandato del presidente Bartolom\u00e9 Mitre.\nGovern\u00f2 fra molte difficolt\u00e0, non avendo una partito politico alla spalle; ma la sua attivit\u00e0 fu rivolta, all'interno, alla diffusione delle scuole e della cultura, suo ideale supremo; in politica estera, invece, si adoper\u00f2 nella risoluzione del conflitto in cui l'Argentina era entrata, insieme a Uruguay e Brasile, contro il Paraguay del dittatore Francisco Solano L\u00f3pez. La guerra termin\u00f2 nel 1870 con la sconfitta e la morte del dittatore sudamericano, mentre l'Argentina annett\u00e9 gran parte della provincia di Misiones e parte del Gran Chaco. Infine, terminato il suo mandato presidenziale il 12 ottobre 1874, Sarmiento rimase in politica, divenendo nuovamente senatore e ministro nel 1879, per poi ottenere, negli ultimi anni di vita, la carica di sovrintendente generale delle scuole argentine. In questa veste si fece promotore di una legge di riforma dell'istruzione che rese obbligatoria, gratuita e laica. Animato da un aperto anticlericalismo estromise l'insegnamento della religione dalla scuola pubblica, dichiarando: \u00abI frati e le suore si impossessarono dell'educazione per abbrutire i nostri bambini... Ignoranti per principio, fanatici che uccidono la civilt\u00e0; (...) erba dannosa che bisogna estirpare\u00bb. L'internunzio apostolico Luigi Matera reag\u00ec fermamente, ma il governo gli ritir\u00f2 le credenziali e lo espulse dal paese, il che caus\u00f2 l'interruzione delle relazioni diplomatiche tra Argentina e Santa Sede per alcuni anni.\nMor\u00ec l'11 settembre 1888 ad Asunci\u00f3n, in Paraguay, a 77 anni, lasciando in eredit\u00e0 un vasto patrimonio letterario (52 volumi), cui si era dedicato per tutta la vita, spesso subordinando gli interessi letterari a quelli pedagogici e politici. In suo onore, in Argentina viene celebrata l'11 settembre la Festa degli insegnanti."}
{"id": "599212", "revid": "76963", "url": "https://it.wikipedia.org/wiki?curid=599212", "title": "Louis Mellis", "text": "Biografia.\nHa doppiato Darth Sion, un personaggio del videogioco \"\"."}
{"id": "599218", "revid": "713168", "url": "https://it.wikipedia.org/wiki?curid=599218", "title": "Maldonado", "text": "Maldonado \u00e8 una citt\u00e0 uruguaiana, capoluogo del dipartimento omonimo. Forma un unico agglomerato urbano con la cittadina di Punta del Este.\nGeografia.\nMaldonado \u00e8 situata nell'Uruguay sud-orientale, a breve distanza dalla costa atlantica, lungo le rive del torrente omonimo. \u00c8 situata a 95 km ad est dalla capitale Montevideo.\nStoria.\nIl toponimo trae origine da Francisco Maldonado, un ufficiale in servizio sulla \"Santa Maria del Espinar\", una delle imbarcazioni che componevano la flottiglia guidata da Sebastiano Caboto, che venne lasciato qui mentre il resto dell'equipaggio faceva ritorno in Spagna.\nIn seguito al trattato di Madrid del 1750, il governatore di Montevideo Jos\u00e9 Joaqu\u00edn de Viana chiese al re di poter fondare due insediamenti, per contenere l'espansione portoghese nelle regioni orientali della Banda Oriental. Nell'agosto 1755, non avuta ancora una risposta dalla corte reale, Viana part\u00ec alla volta della costa atlantica dove fece insediare alcune famiglie in quella che oggi \u00e8 l'odierna Maldonado. \nNel 1783, con la crescita della popolazione, pot\u00e9 essere istituito un cabildo, la cui effettiva assunzione risalir\u00e0 solamente al 14 marzo di cinque anni dopo. Cos\u00ec, con la costituzione dell'assemblea, venne ufficialmente decretata anche la nascita della citt\u00e0 di \"San Fernando de Maldonado\", cos\u00ec chiamata in onore del re Ferdinando VI di Spagna.\nMaldonado verr\u00e0 attaccata e saccheggiata dalle truppe britanniche durante le invasioni della regione platina nel 1806-1807.\nNel maggio 1837, durante la guerra d'indipendenza riograndense giunse a Maldonado, Giuseppe Garibaldi, in fuga dai brasiliani; fu quello il suo primo ingresso nell'allora Repubblica Orientale dell'Uruguay.\nSociet\u00e0.\nReligione.\nLa citt\u00e0 \u00e8 sede della diocesi di Maldonado-Punta del Este-Minas, istituita il 2 marzo 2020 e suffraganea dell'arcidiocesi di Montevideo.\nInfrastrutture e trasporti.\nStrade.\nMaldonado \u00e8 attraversata dalla strada 39 che la unisce alla vicina cittadina di San Carlos e ad Aigu\u00e1, nel dipartimento di Lavalleja. La zona balneare della citt\u00e0 \u00e8 attraversata dalla strada 10, la litoranea che attraversa alcune delle principali localit\u00e0 turistiche uruguaiane come Piri\u00e1polis e Punta del Este.\nAeroporti.\nL'aeroporto internazionale di Laguna del Sauce \u00e8 situato a 14 km ad est della citt\u00e0."}
{"id": "599221", "revid": "124123", "url": "https://it.wikipedia.org/wiki?curid=599221", "title": "Nicol\u00e1s Avellaneda", "text": "Fu Presidente dell'Argentina dal 12 ottobre 1874 al 12 ottobre 1880.\nCarriera politica.\nDeputato al Parlamento argentino dal 1864, durante la presidenza di Domingo Faustino Sarmiento, nel 1868, ricopr\u00ec le cariche di Ministro della Giustizia e Ministro dell'Istruzione, impegnandosi in tal veste a promuovere la ricerca scientifica e la riforma dei piani di studio. Dopo la scadenza del mandato di Sarmiento, fu Avellaneda a essere eletto Presidente dell'Argentina, entrando in carica il 12 ottobre 1874.\nPoich\u00e9 le elezioni si erano svolte in un clima di irregolarit\u00e0, il suo avversario alla presidenza, Bartolom\u00e9 Mitre, appena insediatosi Avellaneda, capeggi\u00f2 un'insurrezione contro di lui, che venne facilmente sgominata. Oltre alla difficile crisi interna, il nuovo presidente dovette affrontare anche una grave crisi economica del Paese, a causa dell'abuso di credito e della svalutazione dei prodotti argentini sul mercato estero.\nPer questo Avellaneda promosse dapprima un clima di pacificazione tra i partiti politici, poi var\u00f2 una politica economica volta allo sviluppo agricolo e industriale dell'Argentina, grazie anche alla colonizzazione della pampa, la cosiddetta Conquista del deserto, avviata dai suoi predecessori, e alla forte immigrazione europea che forn\u00ec manodopera a basso costo. Scaduto il suo mandato il 12 ottobre 1880, Avellaneda fu senatore della sua provincia natia, il Tucum\u00e1n, oltre ad ottenere importanti incarichi diplomatici in Brasile. Mor\u00ec il 25 novembre 1885 in alto mare, a causa dell'affondamento della sua nave, mentre tornava da un viaggio in Europa.\n\u00c8 sepolto nel cimitero della Recoleta a Buenos Aires."}
{"id": "599223", "revid": "1543377", "url": "https://it.wikipedia.org/wiki?curid=599223", "title": "Julio Argentino Roca", "text": "Fu Presidente dell'Argentina per due mandati: dal 12 ottobre 1880 al 12 ottobre 1886 e dal 12 ottobre 1898 al 12 ottobre 1904.\nBiografia.\nEntrato giovanissimo nell'esercito, combatt\u00e9 nella guerra del Paraguay del 1865-1870; esponente di spicco del partito guerrafondaio che voleva la completa sottomissione degli indiani della Patagonia, critic\u00f2 aspramente l'operato del ministro della Guerra Adolfo Alsina, il quale, pur procedendo lentamente alla Conquista del deserto e all'arretramento dei nativi, non voleva calcare troppo la mano. Quando per\u00f2 Alsina mor\u00ec improvvisamente, nel 1877, il presidente dell'Argentina Nicol\u00e1s Avellaneda lo nomin\u00f2 ministro della Guerra, anche per guadagnarsi l'appoggio del partito favorevole alla guerra.\nContrariamente al suo predecessore, Roca riteneva che l'unica soluzione possibile contro gli indigeni fosse quella di \"estinguerli, sottometterli o espellerli\". Cos\u00ec, verso la fine del 1878, il ministro diede via alla campagna contro gli indiani, volta a ripulire la zona tra la \"Zanja de Alsina\" e il Rio Negro, con continui e sistematici assalti agli insediamenti dei nativi (\"tolder\u00ecas\"). Nel 1879, con 6000 uomini armati di moderni fucili Remington a retrocarica, forniti dagli USA, Roca diede avvio alla seconda ondata militare, che in due mesi raggiunse Choele Choel, dove gli indiani si arresero senza combattere. Da altri punti, diverse compagnie militari si aprirono la strada verso il Rio Negro e un suo affluente settentrionale, il Neuqu\u00e9n, che segnavano il confine naturale dalle Ande all'Oceano Atlantico. Nel bacino tra questi due fiumi vennero costruiti numerosi insediamenti, oltre a molti altri sul fiume Colorado, mentre via mare furono eretti altri centri abitati, nel bacino del fiume Santa Cruz, principalmente ad opera di immigrati gallesi.\nSi era ancora in aperta campagna quando, allo scadere del mandato di Avellaneda, Julio Argentino Roca fu candidato alla presidenza dal partito federalista, vincendo le elezioni e insediandosi ufficialmente come presidente dell'Argentina il 12 ottobre 1880. Appena eletto, Roca ritenne imperativo conquistare i territori a sud del Rio Negro, per completare infatti la colonizzazione avviata dal suo predecessore e dare sbocco all'immigrazione europea che aveva come meta l'Argentina. Per questo, nel 1881, il presidente argentino ordin\u00f2 una nuova campagna militare sotto il comando del colonnello Conrado Villegas. Questi, nel giro di un anno, conquist\u00f2 la provincia di Neuqu\u00e9n, arrivando fino al fiume Limay; la campagna continu\u00f2 a sospingere la resistenza indigena sempre pi\u00f9 a sud, fino a combattere l'ultima battaglia il 18 ottobre 1884. Due mesi dopo, gli ultimi ribelli, circa 3000, al comando dei \"caciques\" Inacayal e Foyel, si arresero nell'odierna provincia di Chubut.\nAlla scadenza del suo mandato, il 12 ottobre 1886, Roca si ritir\u00f2 dalla vita pubblica, ma torn\u00f2 alla ribalta nel 1890, quando assunse l'incarico di ministro dell'Interno durante la presidenza di Pellegrini. In questa veste dovette affrontare la tensione sociale del paese, scosso dai movimenti operai e anti-oligarchici, che portarono alla fondazione, nel 1890, del Partito socialista, e dell'Unione Civica Radicale nel 1891. Scaduto il mandato presidenziale nel 1892, Roca torn\u00f2 a vita privata, finch\u00e9, il 12 ottobre 1898, ottenne un secondo mandato, durante il quale miglior\u00f2 i rapporti con il Brasile, cui cedette parte dello Stato di Santa Catarina (ottenuto nel 1879 con la Guerra del Paraguay) e pot\u00e9 portare a termine l'ampliamento territoriale voluto dal suo predecessore Uriburu, annettendo, nel 1899, la Puna de Atacama, territorio ceduto dal Cile. Scaduto il suo mandato il 12 ottobre 1904, il politico argentino si diede alla carriera diplomatica, venendo nominato ambasciatore a Rio de Janeiro e Parigi. Mor\u00ec il 19 ottobre 1914 a Buenos Aires.\nPolitica educativa e culturale.\nAnimato dal laicismo, il presidente Roca e il suo governo perseguirono una politica di separazione tra Chiesa e Stato attraverso la legge che istitu\u00ec l'anagrafe civile. Dopo il primo Congresso pedagogico nazionale fu varata una nuova legge sull'istruzione scolastica, voluta dall'ex presidente Domingo Faustino Sarmiento, che stabil\u00ec l'istruzione primaria obbligatoria, gratuita e laica.\nCon la legge sull'istruzione, Roca e Sarmiento conseguirono tre obiettivi: obbligare all'acceso scolastico di base la popolazione argentina, ridurre il tasso di analfabetismo e permettere il consolidamento della democrazia.\nLe scuole pubbliche passarono da 1214 a 1804; gli istituti magistrali da 10 a 17; i docenti aumentarono da 1915 a 5348 e il numero totale degli alunni raddoppi\u00f2 da a .\nL'internunzio apostolico Luigi Matera attacc\u00f2 la legge sull'istruzione perch\u00e9 proibiva l'educazione religiosa nelle scuole pubbliche e velatamente incoraggi\u00f2 i cattolici alla disobbedienza civile. In risposta, per ordine del presidente Roca, il ministro Francisco J. Ortiz ritir\u00f2 le credenziali al nunzio e lo espulse dal paese; le relazioni diplomatiche con la Santa Sede rimasero interrotte per anni. Come risposta si form\u00f2 un raggruppamento politico cattolico guidato da Jos\u00e9 Manuel Estrada, che intendeva contrapporsi all'egemonia liberale e anticlericale del governo."}
{"id": "599225", "revid": "5695", "url": "https://it.wikipedia.org/wiki?curid=599225", "title": "Pesos", "text": ""}
{"id": "599226", "revid": "1305772", "url": "https://it.wikipedia.org/wiki?curid=599226", "title": "HMS Malaya", "text": "La HMS \"Malaya\" era una nave da battaglia classe Queen Elizabeth della Royal Navy. Fu costruita nei cantieri Armstrong Whitworth e varata nel marzo 1915. Venne battezzata in onore degli Stati malesi federati (\"Federated Malay States\"), il cui governo ne finanzi\u00f2 la costruzione.\nStoria.\nPrima guerra mondiale.\nDurante la prima guerra mondiale serv\u00ec nel \"5th Battle Squadron\" (\"5\u00ba Squadrone da battaglia\") sotto il comando dell'ammiraglio Hugh Evan-Thomas della \"Grand Fleet\" (\"Grande Flotta\", il nome assunto dalla flotta della Royal Navy durante la prima guerra mondiale). Il 31 maggio 1916 prese parte alla battaglia dello Jutland, dove venne colpita otto volte, subendo per\u00f2 solo danni minori.\nSeconda guerra mondiale.\nDurante la seconda guerra mondiale fu impiegata nel mar Mediterraneo durante il 1940, scortando convogli ed operando contro la Regia Marina. Il 7 marzo 1941, mentre incrociava nell'Oceano Atlantico nelle vicinanze del convoglio SL-67, venne avvistata dai due incrociatori da battaglia tedeschi \"Scharnhorst\" e \"Gneisenau\", i quali, in ossequio alle direttive di Hitler che vietavano l'ingaggio con navi di superficie senza l'assoluta assenza di portaerei nella zona, rinunciarono all'attacco.\nSuccessivamente venne danneggiata da un siluro dell\"'U-106\" alle 23:23 del 20 marzo 1941; questi attacc\u00f2 la corazzata nascosto dall'ombra di un mercantile lanciando una salva di due siluri nella cattiva illuminazione di sinistra del convoglio SL-68, circa 250 miglia a ovest-nordovest delle isole di Capo Verde. Il sottotenente di vascello Jurgen Oesten ud\u00ec le esplosioni dopo 2 minuti e 37 secondi e 3 minuti e 35 secondi. Un siluro danneggi\u00f2 la \"Malaya\" e l'altro la \"Meerkerk\". La \"Malaya\" fu colpita a sinistra subendo un considerevole danno, a causa dell'allagamento di diversi compartimenti si inclin\u00f2 di 7\u00b0, ma riusc\u00ec a raggiungere Trinidad. Dopo alcune riparazioni temporanee prosegu\u00ec per i cantieri navali della marina statunitense di New York, dove rimase per quattro mesi. \nIl 9 luglio al comando del capitano Cuthbert Coppinger, lasci\u00f2 New York per un viaggio di prova raggiungendo Halifax per fornire protezione a un convoglio rapido urgente. Il giornale di bordo del \"Malaya\" indica per il 21 luglio 1941 \u00abImbarcati passeggeri e provviste per il Regno Unito. I passeggeri includono il maggior generale R. H. Dewing, DSO (ultimo Chief of Staff Far East), il maggiore W.E.H. Grylles, 15/19 Hussars e il sig. Cherry, cittadino americano.\u00bb\nDurante questa traversata atlantica non venne persa alcuna nave e la \"Malaya\" arriv\u00f2 il 28 luglio a Rosyth. Successivamente scort\u00f2 convogli dal Regno Unito a Malta e a Citt\u00e0 del Capo fino all'estate del 1943. Venne ritirata dal servizio attivo alla fine del 1944 e messa in riserva. Venne venduta il 20 febbraio 1948 alla Metal Industries e arriv\u00f2 a Faslane il 12 aprile 1948 per essere smantellata. La campana della nave \u00e8 esposta all'East India Club, in Londra."}
{"id": "599227", "revid": "123457024", "url": "https://it.wikipedia.org/wiki?curid=599227", "title": "Miguel Ju\u00e1rez Celman", "text": "Fu presidente dell'Argentina dal 12 ottobre 1886 al 6 agosto 1890 quando si dimise.\nBiografia.\nStudi\u00f2 giurisprudenza divenendo avvocato nel 1869. In 1867 si affili\u00f2 alla Massoneria. Grazie alla posizione della famiglia, venne eletto al parlamento della sua provincia non appena ottenuto il dottorato e si mise a capo di un movimento che promuoveva la laicizzazione dell'istruzione. Due anni dopo venne eletto al Senato argentino e nel 1880 divenne Governatore di C\u00f3rdoba. Alla fine del 1886 divenne Presidente della Nazione Argentina.\nLa sua presidenza fu caratterizzata da un forte impulso all'immigrazione dall'Europa, alla esecuzione di grandi lavori pubblici, in particolare nella capitale Buenos Aires, che egli voleva portare a livello delle grandi capitali europee come Londra e Parigi. La privatizzazione delle ferrovie gli alien\u00f2 la simpatia di molti politici del suo stesso partito, cos\u00ec come il suo modo autocratico di governare.\nEgli avvi\u00f2 una riforma del sistema giudiziario, ivi compresa l'organizzazione dei tribunali, cre\u00f2 il catasto della propriet\u00e0, riform\u00f2 il Codice penale e quello del commercio, port\u00f2 al voto la legge che istituiva il matrimonio civile. Il forte deficit pubblico che il paese accumul\u00f2 durante la sua presidenza, unitamente alle accuse di corruzione e di speculazione immobiliare contro membri del suo governo, gli causarono una forte opposizione anche da parte di suoi precedenti sostenitori.\nLa crisi britannica alla fine degli anni 1880 ebbe seri contraccolpi sull'economia argentina: gi\u00e0 nel 1885 la moneta argentina era divenuta non pi\u00f9 convertibile e l'accumulo del deficit pubblico, con le conseguenze sull'inflazione e la notizia portata in Senato, dell'esistenza di un'emissione clandestina di banconote, portarono ad una sanguinosa rivolta, che venne repressa nel sangue, ma che costrinse Celm\u00e1n a rassegnare le sue dimissioni. Abbandonata definitivamente la politica, egli si ritir\u00f2 nella sua fattoria di Arrecifes, ove mor\u00ec nel 1909.\nNonostante il suo anticlericalismo, era legato da grande amicizia a don Jos\u00e9 Gabriel del Rosario Brochero, che aveva conosciuto all'Universit\u00e0 di Cordoba."}
{"id": "599228", "revid": "1748167", "url": "https://it.wikipedia.org/wiki?curid=599228", "title": "Carlos Pellegrini", "text": "Carriera politica.\nDi origine svizzera-italiana, Carlos Pellegrini partecip\u00f2 come volontario alla guerra tra Argentina e Paraguay (1865 - 1870). Datosi alla politica, nel 1873 intraprese la carriera diplomatica, prima di ricoprire incarichi ministeriali: nel 1880 e nel 1885 fu ministro della Guerra e ministro della Marina, nel 1881 venne nominato senatore, ottenendo poi la vicepresidenza della Repubblica nel 1886. \nCi\u00f2 ne fece il candidato pi\u00f9 adatto alla successione alla presidenza della Repubblica argentina, dopo le dimissioni di Miguel Ju\u00e1rez Celm\u00e1n il 6 agosto 1890. In veste di presidente, Pellegrini riusc\u00ec per qualche tempo a mantenere l'ordine in una situazione politica complessa e a risanare le finanze pubbliche, anche con la fondazione, nel 1891, del \"Banco de la Naci\u00f3n\". Il 12 ottobre 1892, in seguito ad una crisi ministeriale di difficile soluzione, il presidente argentino si dimise, ritirandosi a vita privata, morendo il 17 luglio 1906, a 59 anni.\nMassone, iniziato nella Loggia \"Regeneracion\" n. 5, nel 1883 si affili\u00f2 alla loggia \"Docente\". Nel 1885 presiedette la \"Logia Nacional\". Fu tra i fondatori del \"Grande Oriente del rito argentino\" e ne era il Gran maestro eletto quando mor\u00ec."}
{"id": "599234", "revid": "124123", "url": "https://it.wikipedia.org/wiki?curid=599234", "title": "Luis S\u00e1enz Pe\u00f1a", "text": ""}
{"id": "599235", "revid": "287204", "url": "https://it.wikipedia.org/wiki?curid=599235", "title": "Bodzentyn", "text": "Bodzentyn \u00e8 un comune urbano-rurale polacco del distretto di Kielce, nel voivodato della Santacroce.&lt;br&gt;Ricopre una superficie di 160,32 km\u00b2 e nel 2006 contava 11.677 abitanti.\nIl centro urbano conta 2271 abitanti (2004). Numerose sono le frazioni comprese nel comune fra cui quella di \"Krajno\", in cui nacque Dawid Rubinowicz.\nOspita la sede del Parco nazionale della Santacroce."}
{"id": "599236", "revid": "1442080", "url": "https://it.wikipedia.org/wiki?curid=599236", "title": "\u0160koda 14Tr", "text": "\u0160koda 14Tr \u00e8 un modello di filobus realizzato nell'allora Cecoslovacchia e largamente impiegato in tutti i paesi dell'Europa orientale.\nStoria.\nTale modello \u00e8 stato commercializzato come prototipo nel 1980, per poi venir costruito su larga scala dal 1982, una volta cessata la produzione dello \u0160koda 9Tr, ormai obsoleto ed inadeguato alle richieste del mercato. Negli anni successivi e fino al 1994 si sono realizzate nuove versioni dello \"\u0160koda 14Tr\".\nCaratteristiche.\n\u00c8 un filobus dalle forme squadrate lungo oltre undici metri, con guida a sinistra, tre porte rototraslanti, grandi finestrini, parabrezza diviso in due parti.\nVersioni.\nNell'arco di oltre dodici anni sono state realizzate una quindicina di versioni, peraltro molto similari. Dal 1995 \u00e8 iniziata la produzione dello \u0160koda 14TrM, un modello aggiornato nelle tecnologie e dall'aspetto moderno, riconoscibile subito dal frontale con un grande parabrezza ed il display luminoso per l'indicazione della linea e percorso.\nAlcune aziende hanno successivamente rimodernato alcuni \u0160koda 14Tr di vecchia produzione, denominati anche questi \u0160koda 14TrM.\nLa versione articolata di questo modello \u00e8 stata denominata \u0160koda 15Tr.\nDiffusione.\nTale modello \u00e8 ancora molto presente nei parchi aziendali di alcune citt\u00e0 della Lituania (Kaunas, Vilnius), Slovacchia (Bratislava, Ko\u0161ice), Ucraina (Simferopoli, Jalta) per fare solo degli esempi.\nIn Repubblica Ceca questo modello ormai \u00e8 diventato poco diffuso a sar\u00e0 destinato a scomparire nell'arco di pochi anni. Non sono pi\u00f9 in servizio nelle citt\u00e0 di Jihlava, \"Hradec\" \"Kr\u00e1lov\u00e9, Teplice e\" Zl\u00edn, mentre prestano ancora servizio in unit\u00e0 di 10-15 pezzi usati soprattutto nelle ore notturne e come scorta nelle citt\u00e0 di Brno, Ostrava, Plze\u0148 e Pardubice."}
{"id": "599237", "revid": "767487", "url": "https://it.wikipedia.org/wiki?curid=599237", "title": "Decorazione", "text": "La decorazione \u00e8 costituita da quegli elementi che servono ad abbellire. In campo artistico e architettonico si pu\u00f2 decorare un oggetto d'arte o un edificio.\nSi pu\u00f2 decorare qualche cosa dipingendola oppure attaccandovi degli elementi. I romani decoravano le loro case con dei mosaici (per esempio a Pompei si trovano dei mosaici, delle pitture murali o degli scorci).\nLa decorazione \u00e8 un campo molto vasto, che comprende la trasformazione, l'arrangiamento, il restauro, la riparazione di un habitat umano e del mobilio interno (architettura d'interni).\nEsempi.\nLa decorazione nel senso dell'arredo pu\u00f2 comunemente consistere in dipinti o poster attaccati alle pareti, mobili, soprammobili come vasi o altri oggetti. La decorazione pu\u00f2 essere applicata anche agli esseri umani, sia con elementi degli abiti che direttamente sul corpo, con tatuaggi o piercing.\nSi dice anche \u00ab decorare l'albero di Natale \u00bb.\nAlcune tecniche di decorazione.\nNell'architettura:"}
{"id": "599238", "revid": "709565", "url": "https://it.wikipedia.org/wiki?curid=599238", "title": "Jos\u00e9 Evaristo Uriburu", "text": "Ebbe come aiutante il nipote Jos\u00e9 F\u00e9lix Uriburu che era stato in precedenza aiutante del Presidente Luis S\u00e1enz Pe\u00f1a e che dal 1930 al 1932 come lo zio avrebbe ricoperto la carica di presidente, rovesciando con un colpo di Stato il presidente Hip\u00f3lito Yrigoyen."}
{"id": "599239", "revid": "932277", "url": "https://it.wikipedia.org/wiki?curid=599239", "title": "Loop transfer recovery", "text": "Il Loop Transfer Recovery (o LTR) \u00e8 un metodo che permette di avere le caratteristiche di un controllo ottimo per sistemi in cui lo stato va stimato. L'osservatore \u00e8 sintetizzato tramite un filtro ottimo (filtro di Kalman).\nSupponiamo di dover controllare un sistema S e di non avere a disposizione strumenti tecnologici per misurarne in maniera accettabile lo stato formula_1 istante per istante. Bisogna perci\u00f2 stimare lo stato mediante un osservatore. Lo schema pi\u00f9 usato per ottenere stime aventi buone prestazioni \u00e8 l'osservatore ottimo di Luenberger, detto anche filtro di Kalman.\nIndichiamo con formula_2 il valore dello stato stimato.\nPer controllare il sistema mediante la tecnica di reazione dello stato utilizziamo la coppia osservatore-controllore: con il filtro di Kalman si ricava una approssimazione dello stato \"reale\" del sistema formula_2, si utilizza poi il vettore formula_2 per effettuare la reazione dello stato. Il teorema di separazione garantisce che \u00e8 possibile progettare in maniera indipendente l'osservatore e il controllore senza alterare il comportamento del sistema, una volta che i modi propri dell'osservatore siano estinti. \nTuttavia il segnale di controllo in uscita dalla coppia osservatore-controllore (che consiste tipicamente in un algoritmo numerico che gira su un sistema in tempo reale), non \u00e8 perfettamente proporzionale al segnale di potenza che l'attuatore imprime al sistema, a causa di errori di modellazione, non linearit\u00e0, dinamiche dell'amplificatore e dell'attuatore trascurate per avere maggiore semplicit\u00e0 nel modello matematico.\nA causa di tali disturbi lo stato stimato formula_2 sar\u00e0 diverso a regime dallo stato reale del sistema formula_1 .\nIl Loop Transfer Recovery fornisce una tecnica che permette di compensare in maniera accettabile l'errore di stima. "}
{"id": "599240", "revid": "599013", "url": "https://it.wikipedia.org/wiki?curid=599240", "title": "\u0160koda 9Tr", "text": "Lo \u0160koda 9Tr \u00e8 un modello di filobus realizzato nell'allora Cecoslovacchia e largamente impiegato in tutti i paesi dell'Europa orientale, di influenza sovietica.\nProduzione.\nQuesto filobus entra in scena come prototipo nel 1958, succedendo allo \u0160koda 8Tr costruito fino al 1961, e viene costruito su larga scala fra il 1961 ed il 1982, anno in cui viene sostituito dal modello \u0160koda 14Tr.\nCaratteristiche.\n\u00c8 un filobus a due assi con guida a sinistra, a due o tre porte a libro, lunghezza undici metri, dall'aspetto inconfondibile ed austero, ma dalla meccanica semplice. L'equipaggiamento elettrico \u00e8 fornito dall'azienda di Praga \"\u010cKD\", sigla di \"\u010ceskomoravsk\u00e1 Kolben Dan\u011bk\".\nIn alcune zone, dove circola ancora, \u00e8 stato provvisto di batterie che consentono la percorrenza di brevi tratti se manca improvvisamente l'energia elettrica o per migliorare la regolarit\u00e0 di marcia in caso di dislivelli notevoli.\nVersioni.\nNei venti anni di vita, questo modello \u00e8 stato allestito in circa trenta versioni; la foto in alto raffigura il 9Tr17 del 1971 e quella qui vicino il 9Tr14 del 1969.\nDiffusione.\nLo \u0160koda 9Tr era presente nell'allora Cecoslovacchia e Germania Est ed anche in Afghanistan, Bulgaria, Lituania, Polonia; alcune di queste nazioni ne hanno conservati diversi esemplari nei depositi aziendali o nei musei dei trasporti dopo averli opportunamente restaurati e spesso rendendoli idonei alla circolazione in particolari manifestazioni.\nEsercitano tutt'oggi regolari servizi di linea in alcune citt\u00e0 dell'Ucraina (\u010cernivci, Rivne, Ternopil), anche se negli ultimi anni sono aumentate le vetture accantonate, ed ancora presenti in gran numero in Crimea dove costituiscono ancora il modello pi\u00f9 diffuso nel parco aziendale della Krymtrolleybus che gestisce la complessa rete filoviaria urbana, suburbana ed interurbana fra Simferopoli, Alu\u0161ta e Jalta.\nParticolarit\u00e0.\nFino al 2007 a Ternopil' ha circolato il filobus \u0160koda 9Tr n. 001, una delle 20 vetture di questo tipo che inaugur\u00f2 il servizio il 24 dicembre 1975: sul frontale e sulle fiancate del mezzo, nel 2005, era stata apposta una dicitura a caratteri cubitali, che faceva riferimento ai 30 anni di filoviarizzazione della citt\u00e0."}
{"id": "599241", "revid": "249561", "url": "https://it.wikipedia.org/wiki?curid=599241", "title": "Controllo lineare quadratico gaussiano", "text": "Il controllo lineare quadratico gaussiano (Linear Quadratic Gaussian, LQG) \u00e8 un compensatore dinamico ottimo capace di recuperare la stessa funzione di trasferimento di un sistema di controllo osservabile per un sistema non osservabile. Tale sistema di controllo ottimo \u00e8 basato su un controllore ottimo e un filtro ottimo, il primo sintetizzato tramite regolatore lineare quadratico (LQR) il secondo tramite loop transfer recovery (LTR).\nIl problema.\nCon riferimento al controllo LQR si pu\u00f2 avere una robustezza intrinseca forte, che garantisce una specifica di prestazione sulla sensibilit\u00e0 del controllo che scende di 20db/dec in alta frequenza. Ci\u00f2 vale se il sistema \u00e8 osservabile, cio\u00e8 se lo stato del sistema \u00e8 tutto fornito in uscita: in tal caso la matrice di trasferimento del sistema vista tagliando tra il regolatore e il processo risulta:\n formula_1\ndove \"j\" rappresenta l'unit\u00e0 immaginaria, \"\u03c9\" \u00e8 la pulsazione del sistema, I \u00e8 la matrice identica, il \"-1\" denota l'inversione di matrice, A e B sono le matrici che descrivono il sistema dinamico lineare stazionario e K \u00e8 la matrice ricavata dall'algoritmo del controllo LQR.\nSe invece lo stato \u00e8 solo rilevabile allora occorre inserire un osservatore dello stato:\n formula_2\ndove formula_3 \u00e8 lo stato stimato, y il vettore delle uscite e C la matrice che lega y allo stato.\nQuindi si modifica la funzione di trasferimento divenendo:\n formula_4\nsfruttando LTR si riesce ad ottenere la stessa prestazione del caso osservabile, recuperando cos\u00ec la robustezza intrinseca garantita per il sistema osservabile controllato in LQR."}
{"id": "599244", "revid": "474175", "url": "https://it.wikipedia.org/wiki?curid=599244", "title": "Manuel Quintana", "text": "Carriera politica.\nAvvocato, conservatore, esperto di diritto internazionale, rappresent\u00f2 l'Argentina in molte conferenze internazionali. Deputato dal 1861, senatore dal 1870, fu ministro dell'Interno nel 1892 e nel biennio 1893 - 1894; in tale veste dovette affrontare i primi moti operai e anti - oligarchici. Il 12 ottobre 1904 fu eletto Presidente dell'Argentina in opposizione ai radicali, morendo per\u00f2 il 12 marzo 1906 durante il suo mandato."}
{"id": "599245", "revid": "8596", "url": "https://it.wikipedia.org/wiki?curid=599245", "title": "Manuel A. Quintana", "text": ""}
{"id": "599247", "revid": "142813", "url": "https://it.wikipedia.org/wiki?curid=599247", "title": "Controllo robusto", "text": "Il controllo robusto \u00e8 una strategia di controllo automatico di sistemi dinamici il cui scopo \u00e8 il controllo del sistema interessato anche quando di questo non si ha una conoscenza completa.\nLa tecniche classiche di controllo automatico, infatti, prendono in considerazione un sistema dinamico conosciuto in modo completo e accurato, sia esso descritto in forma di stato o dalla sua funzione di trasferimento, e sulla base di ci\u00f2 generano un controllore ad hoc per quel sistema. Nella pratica per\u00f2 ci\u00f2 non \u00e8 possibile: il modello preso in considerazione \u00e8 sempre un'approssimazione, pi\u00f9 o meno valida, del sistema reale da controllare.\nPer questo motivo, si parla di \"robustezza\" del controllore per riferirsi alla sua capacit\u00e0 di ottenere la stabilit\u00e0 asintotica nonostante l'incertezza relativa al sistema reale.\nIl controllo robusto si differenzia dal controllo adattivo per il fatto di essere \"statico\". Il comportamento del controllore infatti non cambia a seconda delle situazioni, ma si limita a tenere in considerazione un certo margine di incertezza relativo al sistema.\nDefinizione del problema.\nRelativamente alla struttura a feedback caratterizzata da un processo formula_1 in retroazione con un compensatore K soggetto a rumori di misura e disturbi, si cerca una soluzione stabilizzante K al problema di controllo del processo formula_1 che soddisfi delle specifiche di prestazione sulla variazione dei parametri del sistema. \nCio\u00e8, dato un processo nominale (o sistema nominale che dir si voglia) formula_1 retroazionato e date delle specifiche di prestazione (che in qualche modo limitano le possibili variazioni tra modello nominale formula_1 e modello perturbato formula_5, si progetta il controllore K che non solo stabilizza il sistema nei parametri nominali ma anche nei parametri perturbati.\nNominale formula_1 e perturbatoformula_5.\nPer sistema nominale formula_1 si intende il modello teorico del sistema che si usa per la progettazione del controllore. In genere tale modello viene epurato di eventuali piccole non linearit\u00e0, dei ritardi e degli autovalori stabili molto veloci del processo reale. \nPer sistema perturbato formula_5 si intende il modello realistico del sistema che si usa per la verifica della robustezza del controllore sintetizzato. Tale modello contiene una gamma di variazioni parametriche in genere maggiori rispetto a quelle possibili, ovvero \u00e8 pi\u00f9 conservativo. \nTra sistema nominale e sistema perturbato sussiste la relazione:\n formula_10 + formula_11\ndove formula_11 \u00e8 la perturbazione che contiene le non linearit\u00e0 e le dinamiche velocissime tralasciate in sede di sintesi di K tramite formula_1\nTeorema di esistenza del controllore.\nL'esistenza di un controllo robusto \u00e8 dimostrabile tramite il criterio di Nyquist che per questa dimostrazione risulta essere necessario e sufficiente. \nSintesi del controllore.\nLa matrice K viene sintetizzata tramite appositi algoritmi di controllo robusto che, dati vincoli di prestazione, forniscono un compensatore ottimo tramite sintesi LQR - LTR (anche detta LQG), tramite sintesi in H-infinito o tramite i classici metodi della compensazione di sistemi SISO previa operazione di disaccoppiamento del sistema."}
{"id": "599249", "revid": "474175", "url": "https://it.wikipedia.org/wiki?curid=599249", "title": "Jos\u00e9 Figueroa Alcorta", "text": "Fu iniziato in massoneria nella Loggia \"Piedad y Union\" n. 34 di C\u00f3rdoba il 19 febbraio 1892 e fu poi membro della Loggia di Buenos Aires \"Bernardino Rivadavia\" n. 174."}
{"id": "599252", "revid": "124123", "url": "https://it.wikipedia.org/wiki?curid=599252", "title": "Roque S\u00e1enz Pe\u00f1a", "text": ""}
{"id": "599253", "revid": "767487", "url": "https://it.wikipedia.org/wiki?curid=599253", "title": "Gekitotsu! Satsujin ken", "text": "Gekitotsu! Satsujin ken (\u6fc0\u7a81!\u6bba\u4eba\u62f3) \u00e8 un film del 1974, diretto da Shigehiro Ozawa. Conosciuto anche col titolo internazionale The Street Fighter, viene citato nella versione italiana del film \"Una vita al massimo\" col titolo Il teppista, pur non essendo mai stato distribuito in Italia.\nTrama.\nGiappone. Takuma Tsurugi \u00e8 un violento sicario la cui arma principale sono le arti marziali. Quando alcuni Yakuza gli propongono di rapire Sarai Chuayut-Hammett, figlia di un magnate del petrolio appena deceduto, Tsurugi rifiuta e umilia i mafiosi che provano, invano, ad ucciderlo. Deciso a combatterli, il sicario si allea con Kend\u014d Masaoka, zio di Sarai e grande maestro di arti marziali. Ne scaturir\u00e0 un'escalation di massacri a mani nude.\nProduzione.\nIspirato al famoso \"I tre dell'Operazione Drago\", il film ha come protagonista un giovanissimo Sonny Chiba, al tempo conosciuto in Giappone solo per alcuni sceneggiati e miniserie TV.\nAccoglienza.\n\"Gekitotsu! Satsujin ken\" \u00e8 spesso citato da Quentin Tarantino come uno dei suoi preferiti: nel 1993 il film e i suoi sequel ricevettero grande attenzione negli Stati Uniti d'America grazie alla pellicola \"Una vita al massimo\", scritta da Tarantino, in cui il protagonista porta una squillo a vedere una maratona di film di arti marziali che comprende anche \"Gekitotsu! Satsujin ken\". Il film \u00e8 stato il primo a essere censurato quasi interamente unicamente per la violenza grafica, in particolare per la scena in cui Terry taglia il pene di un uomo a mani nude.\nDopo il successo \"Gekitotsu! Satsujin ken\", sempre nel 1974 il regista Shigehiro Ozawa gir\u00f2 i sequel \"Satsujin ken 2\" e \"Gyakush\u00fb! Satsujin ken\", mentre lasci\u00f2 al regista Kazuhiko Yamaguchi lo spin-off \"I due che spezzarono il racket\", dal quale venne ricavata un'altra saga incentrata sulla sorella di Terry."}
{"id": "599258", "revid": "112011038", "url": "https://it.wikipedia.org/wiki?curid=599258", "title": "Massacro di Hebron del 1929", "text": "Il massacro di Hebron del 1929 fu l'assassinio, da parte di alcuni arabi, di 67 ebrei a Hebron, la citt\u00e0 pi\u00f9 popolosa della Cisgiordania allora sotto il mandato britannico della Palestina.\nStoria.\nIl 20 agosto, i leader dell'Haganah proposero di provvedere alla difesa di 750 ebrei (su un totale di circa 17.000 abitanti) dell\"'Yishuv\" a Hebron, o di aiutare a evacuarli. Tuttavia i responsabili della comunit\u00e0 ebraica declinarono queste offerte, insistendo che essi avevano fiducia negli \"A\u02bfy\u0101n\" (notabili arabo-musulmani) e nella loro protezione. Il successivo venerd\u00ec, 23 agosto, elementi arabi, eccitati da voci secondo le quali due arabi erano stati uccisi da ebrei durante una manifestazione della destra sionista a Gerusalemme, scatenarono un'aggressione contro gli ebrei della Citt\u00e0 Vecchia della citt\u00e0. La violenza rapidamente si allarg\u00f2 ad altre parti della Palestina.\nLe uccisioni pi\u00f9 efferate si ebbero a Hebron e a Safed. A Hebron, dimostranti arabi uccisero 65-68 ebrei, ne ferirono 58 e violentarono donne. I 34 poliziotti arabi presenti disertarono, lasciando solo il poliziotto britannico in citt\u00e0, il vice-Ispettore Raymond Cafferata e un solo ufficiale anziano ebreo. Cafferata chiese rinforzi che non giunsero fino a mezzogiorno - cinque ore pi\u00f9 tardi - quando 6 poliziotti britannici affrontarono i cecchini e tolsero l'assedio.\nCafferata pi\u00f9 tardi testimoni\u00f2 che:\nLa maggior parte degli ebrei (435) riusc\u00ec a sopravvivere nascondendosi nelle case di 25 famiglie arabe, che salvarono cos\u00ec 280-300 ebrei. Aharon Reuven Bernzweig testimoni\u00f2 che un Arabo, di nome \u1e24\u0101jj \u02bf\u012as\u0101 al-Kurdiyya, aveva salvato un gruppo di 33 ebrei, insistendo che essi trovassero rifugio nella sua cantina. Altre decine di ebrei scamparono trovando rifugio nella stazione di polizia britannica di Beit Ramon alla periferia della citt\u00e0 o scappando. Gli ebrei sopravvissuti furono pi\u00f9 tardi evacuati verso Gerusalemme.\nUn terzo delle persone uccise era composto da studenti della \"yeshiva\" di Hebron. Dopo il massacro, il resto della \"yeshiva\" fu spostato a Gerusalemme.\nIl 1\u00ba settembre, Sir John Chancellor condann\u00f2 \"gli atti atroci commessi da gruppi di persone senza piet\u00e0 e da malfattori assetati di sangue... omicidi perpetrati su componenti senza difesa della popolazione ebraica... accompagnati da atti di innominabile ferocia\".\nConseguenze.\nComplessivamente 195 arabi e 34 ebrei furono condannati dai tribunali chiamati a giudicare i crimini commessi nei moti del 1929. Condanne a morte furono irrogate a 17 arabi e 2 ebrei, ma esse furono in seguito commutate in detenzione a lungo termine eccetto che per 3 arabi che furono impiccati. Pesanti ammende collettive furono imposte a circa 25 villaggi arabi o della periferia urbana. Alcuni indennizzi pecuniari furono versati a persone che avevano perso familiari o che avevano sub\u00ecto danni alle propriet\u00e0.\nPoche decine di famiglie tornarono a Hebron nel 1931, ma poi furono evacuate ancora durante la Rivolta Araba del 1936. La citt\u00e0 non fu pi\u00f9 ripopolata con ebrei per 37 anni, fino alla guerra dei sei giorni del 1967.\nA tutto il 2006, centinaia di ebrei vivono ancora a Hebron. Tuttavia essi sono considerati coloni di insediamenti che vivono su territorio palestinese occupato o su terre disputate dalla volont\u00e0 d'Israele di conservare una citt\u00e0 che ospita luoghi santi per l'Ebraismo (la cosiddetta tomba di Abramo). Costoro protestano, avanzando la tesi secondo cui essi rappresenterebbero gli ebrei che sono stati cacciati da l\u00ec in passato, e reclamano le propriet\u00e0 che un tempo erano state di quei loro correligionari fino al 1929, quando caddero in mani arabe.\nScambi di colpi d'arma da fuoco fra palestinesi e coloni avvengono frequentemente e talora si verificano attacchi terroristici, tra cui quello drammatico avvenuto nel 1994.\nLe testimonianze.\nEliezer Dan Slonim.\nEliezer Dan Slonim nacque a Hebron nel 1900. Era figlio di Rabbi Yaacov Yosef, il Rabbino di Hebron. Eliezer era membro del consiglio comunale, nominato dal governo britannico. Era anche direttore della Anglo-Palestine Bank. Eliezer ebbe eccellenti relazioni con i britannici e gli arabi ed essi gli assicurarono che non vi sarebbe stato alcuna rivolta.\nBaruch Katinka, un membro dell'Haganah dice circa il suo incontro con Eliezer Dan prima del massacro:\nDopo che la prima vittima cadde il venerd\u00ec, 40 persone si radunarono nella casa di Dan, fiduciose che in virt\u00f9 del suo ascendente, nessun problema si sarebbe verificato nei confronti della sua abitazione. Sabato i rivoltosi apparentemente avanzarono l'offerta che egli avrebbe avuto la vita salva qualora avesse loro aperto perch\u00e9 fossero uccisi i componenti di quel gruppo. Eliezer Dan rifiut\u00f2 e fu assassinato con sua moglie e il loro figlioletto di 4 anni. Il loro secondo figlio, di 3 anni, fu ferito e sopravvisse, unico erede della famiglia Eliezer-Dan. In 10 minuti, 20 persone furono massacrate all'interno della casa. Il resto fu ferito e venne ritenuto morto.\nRabbi Baruch Kaplan.\nUna persona che sopravvisse al massacro di Hebron fu Rabbi Baruch Kaplan, al tempo del massacro un giovane uomo che studiava nella yeshiva di Hebron. Rabbi Kaplan accus\u00f2 i sionisti di essere responsabili del massacro, avendo provocato gli arabi che li avevano sempre trattati con amicizia e rispetto, garantendo loro l'accesso a tutti i luoghi di preghiera, con la pretesa di far diventare il Muro del Pianto (o Muro Occidentale) propriet\u00e0 esclusiva degli ebrei, in quanto \"simbolo nazionale\" ebraico e circolando in gruppi armati per le strade di Hebron, per poi fuggire alle prime avvisaglie di una reazione araba.\nI responsabili della tragedia, dunque, sarebbero sfuggiti al massacro, lasciando al proprio posto persone innocenti, che gli arabi non avrebbero potuto distinguere dai sionisti provocatori.\nAltri ebrei, essenzialmente della fazione religiosa-sionista dell'ebraismo ortodosso, contrastarono decisamente questa sua tesi."}
{"id": "599259", "revid": "124123", "url": "https://it.wikipedia.org/wiki?curid=599259", "title": "Victorino de la Plaza", "text": ""}
{"id": "599261", "revid": "785863", "url": "https://it.wikipedia.org/wiki?curid=599261", "title": "Kevin Michael Richardson", "text": "Biografia.\nHa prestato la sua voce in lavori come \"Lilo &amp; Stitch\", \"Mortal Kombat\", \"Baldur's Gate\", ', ', \"The Batman\", \"Halo 2\", \"Queer Duck\", \"Due fantagenitori\", ', ', \"\" e \"Crash Nitro Kart\".\nVita privata.\n\u00c8 sposato con Monica J. Macho dal 2006 e ha due figli, Anthony e Michael."}
{"id": "599263", "revid": "474175", "url": "https://it.wikipedia.org/wiki?curid=599263", "title": "Hip\u00f3lito Yrigoyen", "text": "Fu Presidente dell'Argentina per due mandati: dal 12 ottobre 1916 al 12 ottobre 1922 e dal 12 ottobre 1928 al 6 settembre 1930.\nBiografia.\nNipote del politico argentino Leandro N. Alem, prese parte con lui alla lotta politica contro i conservatori del Partito Autonomista Nazionale; nel 1890 infatti partecip\u00f2 alla rivolta, nota come Rivoluzione del Parco, che costrinse alle dimissioni il presidente Miguel Ju\u00e1rez Celm\u00e1n. L'anno seguente Yrigoyen, insieme allo zio, fond\u00f2 l'Unione Civica Radicale, divenuto uno dei maggiori partiti argentini. Nel 1893 Alem e Bernardo de Irigoyen, guidarono due distinte rivolte contro il presidente Carlos Pellegrini, che furono soffocate tuttavia dal governo. Alem sopraffatto dal senso della disfatta si suicid\u00f2 nel 1896. Dopo la morte di quest'ultimo, de Irigoyen, portavoce dell'ala conservatrice, cerc\u00f2 di riallacciare i rapporti l'Unione Civica Nazionale; Lisandro de la Torre abbandon\u00f2 il partito per fondare la Lega del Sud, dal quale nascer\u00e0 il Partito Democratico Progressista. \nHip\u00f3lito Yrigoyen decise, nel 1897, di sciogliere l'unica struttura organizzata che aveva il partito: il Comitato della Provincia di Buenos Aires. Ci\u00f2 spinse ci\u00f2 che rimaneva del partito a candidare alla guida della Provincia di Buenos Aires de Irigoyen che risult\u00f2 eletto, sancendo cos\u00ec il prevalere dell'ala conservatrice del partito, la meno organizzata territorialmente.\nNel 1903, Yrigoyen decise di riorganizzare le file del partito e cre\u00f2 la base per una nuova sollevazione popolare, che diede vita alla \"Rivoluzione del 1905\".\nCome le precedenti questa rivoluzione venne repressa dal governo guidato da esponenti del Partito Autonomista Nazionale. Nel PAN, per\u00f2, si diffuse sempre di pi\u00f9 la componente \"modernista\", guidata da Carlos Pellegrini e Roque S\u00e1enz Pe\u00f1a, convinta della necessit\u00e0 di aprirsi alle istanze di radicali, democratici e socialisti. Nel 1910, S\u00e1enz Pe\u00f1a e Yrigoyen si accordarono sulla necessit\u00e0 di cambiare la legge elettorale, rendendo il voto segreto ed universale. Fin a quel momento, infatti, in Argentina si era praticato il \"voto cantado\": l'elettore entrato nel seggio pronunciava ad alta voce il proprio voto o mostrava come votava sulla scheda. Nel 1912 venne approvata la \"Legge S\u00e1enz Pe\u00f1a\", che prevedeva il voto segreto, libero ed il suffragio universale maschile.\nAlle elezioni amministrative tra il 1912 ed il 1916, l'UCR prevalse quasi ovunque. Yrigoyen quindi, alle elezioni presidenziali, vinse e il 12 ottobre 1916 divenne Presidente dell'Argentina. Il nuovo presidente mantenne il Paese neutrale durante la prima guerra mondiale e rafforz\u00f2 all'interno i diritti civili e sociali, mentre cerc\u00f2 di controllare le interferenze straniere. Tuttavia non seppe mantenere l'unit\u00e0 all'interno del suo partito, che si divise in \"azzurri\", di tendenza pi\u00f9 conservatrice, e nei \"radicali\" propriamente detti, di tendenza invece pi\u00f9 popolare. Scaduto il suo mandato nel 1922, Yrigoyen si ripresent\u00f2 per le elezioni presidenziali del 1928, che vinse, ottenendo il secondo mandato, che per\u00f2 fu stroncato, il 6 settembre 1930, da un golpe militare guidato dal generale Jos\u00e9 F\u00e9lix Uriburu, che lo depose e instaurando una dittatura con a capo lo stesso Uriburu. Il presidente deposto dunque si ritir\u00f2 a vita privata, morendo a Buenos Aires il 3 luglio 1933, a 81 anni."}
{"id": "599265", "revid": "106908", "url": "https://it.wikipedia.org/wiki?curid=599265", "title": "Marcelo Torcuato de Alvear", "text": "Ha sposato la famosa soprano e filantropa portoghese Regina Pacini.\nEra fratello di Carlos Torcuato de Alvear, 3\u00b0 figlio di Torcuato de Alvear, entrambi sindaci di Buenos Aires, e nipote di Carlos Mar\u00eda de Alvear.\nHa partecipato attivamente alle rivoluzioni radicali che si sono verificate nel 1890 e 1893, con l'adesione all'Unione civica che avrebbe portato alla creazione dell'Unione Civica Radicale, fu uno dei membri dell'aristocrazia Argentina fra i primi ad aderire ad un partito popolare. L\u00ec divenne amico di personaggi come Leandro N. Alem e Hip\u00f3lito Yrigoyen, essendo segretario del primo e padrino delle armi del secondo. Nelle elezioni per il rinnovo dei seggi legislativi tenutesi dopo la riforma elettorale della legge S\u00e1enz Pe\u00f1a nel 1912, Alvear fu eletto deputato, carica che ricopr\u00ec per due anni. Quando Yrigoyen assunse la presidenza nel 1916 nomin\u00f2 Alvear ambasciatore in Francia. Yrigoyen ha dato il suo sostegno ad Alvear per presiedere il comitato UCR, e quindi gli succede nella presidenza dell'Argentina. Alvear fu eletto presidente mentre rappresentava il suo paese in Francia. Poco dopo il suo insediamento, si verificarono delle divergenze fra le parti radicali del partito, rompendo cos\u00ec il rapporto tra Alvear e Yrigoyen, soprattutto quando il nuovo presidente nomin\u00f2 ministri che non avevano alcun rapporto con i settori yrigoyeniani.\nFamiglia Alvear.\nMarcelo Torcuato de Alvear, nato a Buenos Aires il 4 ottobre 1868, discendeva da una famiglia benestante di origine spagnola e di grande carriera politica: il suo bisnonno Diego de Alvear y Ponce de Le\u00f3n, spagnolo, nato il 13 novembre del 1749, partecip\u00f2 alla costituzione dei confini con il Brasile e divenne generale brigadiere della Real Armada Espa\u00f1ola nel 1770. Nel 1804, quando torn\u00f2 in Spagna, navi inglesi attaccarono la sua nave, a seguito della quale morirono tutti i membri della sua famiglia, tranne lui e suo figlio Carlos Mar\u00eda.\nSuo nonno Carlos Mar\u00eda de Alvear divenne direttore supremo delle Province Unite del R\u00edo de la Plata e comandante dell'esercito nazionale nella guerra del Brasile. Sposata con un andaluso, ha avuto dieci figli, sette dei quali il quinto fu il padre di Marcelo Torcuato de Alvear, nato a Montevideo nel 1822, che fu il primo sindaco della citt\u00e0 di Buenos Aires.\nNel 1854, Torcuato de Alvear aveva contratto in matrimonio Mar\u00eda Elvira Dolores Pacheco, figlia del generale \u00c1ngel Pacheco, con cui aveva sette figli, tre dei quali morirono in piena infanzia. I bambini sopravvissuti avevano il nome di Carmen, \u00c1ngel, Carlos e Marcelo, rispettivamente. Carlos Torcuato de Alvear fu, come suo padre, sindaco di Buenos Aires.\nBiografia.\nInfanzia e adolescenza.\nIl comportamento di Alvear era tipico di quello di un giovane dell'aristocrazia. Frequent\u00f2 i diversi circuiti della notte di Buenos Aires, che andavano dai teatri di tutto rispetto nel centro della citt\u00e0 di Buenos Aires a luoghi di incontro di dubbia reputazione.\nEntr\u00f2 nel Collegio Nazionale di Buenos Aires nel 1879. I suoi studi furono molto irregolari: fin\u00ec il secondo e il terzo anno solo nel 1881; due anni dopo, il quarto e il quinto, concludono i suoi studi nel 1885; tuttavia, aveva finito il liceo al Collegio di Rosario. Nel febbraio 1886 chiese al dottor Manuel Obarrio, decano della facolt\u00e0 di giurisprudenza dell'Universit\u00e0 di Buenos Aires, di iscriversi come studente regolare per studiare legge. In quello stesso anno fall\u00ec nell'introduzione alla legge, ma approv\u00f2 il diritto internazionale pubblico. Passava regolarmente gli esami, senza rinvii e con voti alti, specialmente nei corsi di diritto civile. Finalmente nel 1891, appena un anno dopo la morte di suo padre, ottenne la laurea in legge.\nAlla fine del XIX secolo, molti giovani come Alvear sono stati partecipanti in esercitazioni militari prima a causa di un possibile conflitto armato con il Cile con diverse interpretazioni del trattato del 1881 che ha stabilito i limiti territoriali con il Cile, che ha prodotto anche una corsa agli armamenti tra i due paesi, anche se il conflitto non sarebbe mai accaduto. Nel suo breve passaggio dall'esercito arriv\u00f2 al grado di tenente colonnello. Inoltre, tra il 1896 e il 1897 \u00e8 divenuto comandante del 4\u00ba Reggimento di fanteria dotato di ottocento soldati e diviso tra il 1\u00ba e 2\u00ba Battaglione sotto il comando del tenente colonnello Tiscornia, con il quale ha partecipato a manovre militari Curu Malal, vicino a Pig\u00fc\u00e9.\nLa presidenza di Avelar.\nIl suo periodo di governo coincise con la fine della crisi mondiale del dopoguerra, che gli permise di migliorare l'economia e le finanze del paese senza grandi battute d'arresto. Si \u00e8 anche distinto nello sviluppo dell'industria automobilistica e nello sfruttamento del petrolio di successo, che ha raggiunto una prosperit\u00e0 economica finora sconosciuta in Argentina, e che \u00e8 stata dimostrato dal forte aumento del PIL pro capite, il cui indice per il 1928 aveva raggiunto il sesto posto tra i pi\u00f9 alti del mondo. Sul piano lavorativo e sociale questo periodo \u00e8 stato caratterizzato da un processo di concentrazione urbana nel Litorale e nella Grande Buenos Aires, oltre alla formazione di mezzo milione di immigrati; ci fu un aumento della classe media, un aumento dei salari reali e una diminuzione degli scioperi e conflitti simili. D'altra parte c'\u00e8 stato un aumento del debito estero superiore a quello del precedente governo radicale. Per quanto riguarda la politica educativa, c'\u00e8 stata una battuta d'arresto nella riforma universitaria promossa da Yrigoyen, che \u00e8 stata severamente attenuata. Durante il suo governo sono state stabilite alcune leggi volte a regolamentare e combattere i prezzi abusivi esistenti dall'industria della refrigerazione gestita da capitale straniero; tuttavia, finirono per essere annullate proprio da Alvear, quando non furono pi\u00f9 efficaci. In termini di politica internazionale, sono stati firmati diversi accordi di frontiera con i paesi limitrofi del Cile e della Bolivia.\nQuasi alla fine del suo mandato presidenziale, il partito si divise in due fazioni, di cui gli antipersonalisti erano pi\u00f9 identificati con l'alvearismo che con lo yrigoyenismo. Nonostante le pressioni dei suoi ministri, Alvear non ha preso parte nella provincia di Buenos Aires alla fazione antipersonalista ha vinto le elezioni del 1928, spingendo le dimissioni di alcuni dei suoi ministri. I \"personalisti\" hanno criticato Alvear perch\u00e9, a differenza di Yrigoyen, non ha attuato riforme approfondite, come la nazionalizzazione del petrolio. Fu sempre un detrattore feroce dei regimi totalitari di Italia, Germania e Unione Sovietica e sostenne la parte alleata in entrambe le guerre mondiali.\nQuando lasci\u00f2 la presidenza si stabil\u00ec in Francia. Torn\u00f2 in patria pochi anni dopo per riunificare il suo partito e tentare di accedere alla presidenza per la seconda volta nel 1931, ma la sua candidatura fu proibita dal regime militare di Jos\u00e9 F\u00e9lix Uriburu. Alvear, insieme ad altri correligionari radicali, fu perseguitato, imprigionato o costretto all'esilio in diverse occasioni dal regime repressivo del famigerato decennio, cos\u00ec conobbe la prigione sull'isola Martin Garcia. Fu al comando del comitato UCR per tutti gli anni '30 fino alla sua morte nel 1942, cercando di combattere il regime conservatore. Ha avuto qualche coinvolgimento nel caso di scandalo CHADE quando la societ\u00e0 dai capitali esteri, promise di pagare i costi della campagna dei radicali, promettendo che per venti anni i radicali approvassero la concessione del servizio elettrico. Torn\u00f2 ad essere candidato alla presidenza nel 1937, ma perse a causa della frode patriottica orchestrata da una fazione di conservatori e radicali antipersonalisti. Una schiera di giovani radicali che formarono il FORJA si raggrupparono in opposizione alla leadership alvearista accusandola di compromettere le elezioni."}
{"id": "599267", "revid": "84604", "url": "https://it.wikipedia.org/wiki?curid=599267", "title": "Geminato", "text": "In cristallografia, un geminato \u00e8 un aggregato cristallino (ad esempio un metallo) nel quale, attraverso lo studio dell'abito esterno e delle sue propriet\u00e0 fisiche, si constata la presenza di due (geminato singolo) o pi\u00f9 porzioni (geminato multiplo) mutuamente orientate secondo precise leggi geometriche, che non corrispondono alle operazioni di simmetria verificabili nel cristallo semplice.\nLa geminazione (in inglese \"twinning\") consiste in un difetto superficiale a livello della struttura cristallina di un materiale cristallino.\nA temperatura ambiente la geminazione \u00e8 una deformazione poco comune nei reticoli con molti sistemi di scorrimento (ad esempio nel reticolo cubico a facce centrate, CFC) e pi\u00f9 frequente in quelli poco plastici, come il reticolo cubico a corpo centrato (CCC). Ad alta temperatura le impurezze (che elevano la soglia di scorrimento), le sollecitazioni elevate e impulsive e l'incrudimento favoriscono lo sviluppo di geminati anche nei reticoli CFC.\nCome lo scorrimento, la geminazione \u00e8 un meccanismo di deformazione plastica, ovvero irreversibile.\nOperazioni di simmetria.\nLe operazioni di simmetria che possono portare alla costituzione del geminato sono:\nAltro elemento importante della geminazione \u00e8 il \"piano di unione\". Esso segna il piano secondo il quale le due porzioni geminate del cristallo si uniscono. Quando questo piano di unione \u00e8 ben definito, il geminato si dice \"giustapposto\".\nMeccanismi di formazione.\nI geminati si originano dalla modifica della sequenza di sovrapposizione dei piani a maggiore densit\u00e0 atomica, in conseguenza alla quale due cristalli risultano speculari rispetto a un piano di geminazione.\nI vari meccanismi della geminazione sono stati discussi da Martin Julian Buerger, (8 aprile 1903-26 febbraio 1986) nel 1945 e classificati nel seguente modo:\nTipi di geminazione.\nI cristalli geminati vengono generalmente suddivisi in \"geminati di contatto\" o \"geminati di compenetrazione\".\nI \"geminati di contatto\" hanno una superficie definita che separa i due individui ed il geminato viene definito da un piano di geminazione come (111). Questo piano (111) \u00e8 una delle quattro direzioni possibili e cristallograficamente equivalenti nell'ottaedro {111} nel sistema cubico. Se si vuole perci\u00f2 descrivere tutti i piani ottaedrici di geminazione, si user\u00e0 il simbolo della forma {111} invece della notazione (111) specifica per il singolo piano.\nI \"geminati di compenetrazione\" sono costituiti da due individui che si compenetrano ed hanno una superficie di contatto irregolare e la legge di geminazione viene generalmente definita dalla direzione di un asse di geminazione.\nI \"geminati multipli\" sono costituiti da tre o pi\u00f9 parti geminate secondo la stessa legge.\nSe tutte le successive superfici di contatto sono parallele, il gruppo che ne deriva \u00e8 un \"geminato polisintetico\".\nSe i piani di contatto non sono paralleli si forma un \"geminato ciclico\".\nLeggi di geminazione.\nLe leggi di geminazione descrivono i diversi modi in cui un cristallo pu\u00f2 definirsi geminato.\nSi hanno diverse leggi di geminazione a seconda del sistema cristallografico di appartenenza.\nSistema triclino.\nI feldspati illustrano bene la geminazione nel sistema triclino.\nEssi sono praticamente sempre geminati secondo la legge dell'albite con {010} piano di geminazione.\nUn'altra legge importante per i feldspati di questo sistema \u00e8 quella secondo la legge del periclino con [010] asse di geminazione.\nQuando queste due leggi sono presenti contemporaneamente, come avviene di frequente nel microclino, \u00e8 possibile osservare al microscopio un caratteristico motivo incrociato.\nSistema monoclino.\nNel sistema monoclino le geminazioni pi\u00f9 comuni avvengono secondo {100} e {001}.\nIl cristallo di gesso, ad esempio, gemina con {100} piano di geminazione e prende il nome di \"geminato a coda di rondine\".\nUn \"geminato Manebach\" ha {001} per piano di geminazione e un \"geminato Baveno\" ha {021} per piano di geminazione.\nIl \"geminato Carlsbad\", quello pi\u00f9 frequente nell'ortoclasio, \u00e8 un geminato di compenetrazione nel quale l'asse \"c\" [001] \u00e8 l'asse di geminazione.\nSistema ortorombico.\nNel sistema ortorombico il piano di geminazione \u00e8 pi\u00f9 comunemente parallelo ad una faccia di prisma.\nIl geminato di contatto dell'aragonite ed i geminati ciclici dell'aragonite e della cerussite sono tutti geminati secondo {110}.\nIl minerale staurolite, monoclino, con un angolo \u03b2 di 90\u00b0, \u00e8 pseudo-ortorombico. Si presenta comunemente con due tipi di geminati di compenetrazione. In uno, {031} \u00e8 piano di geminazione e si ha una croce ad angolo retto; nell'altro tipo, il piano di geminazione \u00e8 {231} e si ha una croce obliqua col braccio che forma un angolo di 60\u00b0.\nSistema tetragonale.\nIl tipo di geminazione pi\u00f9 frequente nel sistema tetragonale ha come piano di geminazione {011}. Spesso sono i cristalli di cassiterite e rutilo a presentare questa geminazione.\nSistema esagonale.\nNel gruppo dei carbonati \u00e8 la calcite ad avere l'esempio migliore di tre leggi di geminazione.\nIl piano di geminazione pu\u00f2 essere {0001}, con \"c\" asse di geminazione; oppure il romboedro positivo [1011].\nLa pi\u00f9 comune \u00e8 la geminazione sul romboedro negativo [0112] e pu\u00f2 produrre geminati di contatto o geminati polisintetici in seguito a pressione.\nLa facilit\u00e0 con cui si verifica questa geminazione si pu\u00f2 dimostrare dalla geminazione artificiale di un frammento di sfaldatura di spato d'Islanda per la pressione esercitata dalla lama di un coltello.\nAbbiamo anche la \"legge del Brasile\" con piano di geminazione parallelo a {1120}.\nIl geminato secondo la \"legge del Delfinato\" origina un geminato di compenetrazione con \"c\" asse di geminazione.\nInfine, in questo sistema cristallino, la \"legge del Giappone\" gemina con {1122} piano di geminazione.\nSistema cubico.\nNella classe oloedrica del sistema cubico (4/m 32/m), l'asse di geminazione, con poche rare eccezioni, \u00e8 l'asse ternario e il piano di geminazione \u00e8 parallelo ad una faccia di ottaedro.\nQuesto tipo di geminato va sotto il nome di \"legge dello spinello\" perch\u00e9 \u00e8 frequente nel minerale omonimo.\nNella classe 2/m3 due cristalli di pirite possono formare un geminato per compenetrazione per rotazione di 90\u00b0 attorno all'asse di geminazione [001]. Questo geminato \u00e8 chiamato \"croce di ferro\"."}
{"id": "599269", "revid": "729019", "url": "https://it.wikipedia.org/wiki?curid=599269", "title": "Jos\u00e9 F\u00e9lix Uriburu", "text": "Sal\u00ec al potere rovesciando il presidente eletto, il radicale Hip\u00f3lito Yrigoyen, avviando cos\u00ec il periodo della storia argentina noto come il \"decennio infame\". Quello da lui diretto fu il primo di altri cinque colpi di stato (1943, 1955, 1962, 1966 e 1976) che si susseguiranno nei successivi cinquant'anni.\nDopo aver concentrato nelle sue mani sia il potere legislativo che quello esecutivo, Uriburu tent\u00f2 di dar vita ad un regime totalitario basato sul corporativismo e si richiamava al fascismo.\nBiografia.\nEra nipote del Presidente Jos\u00e9 Evaristo Uriburu e discendente del generale Juan Antonio \u00c1lvarez de Arenales. Il 17 marzo 1885 Uriburu entr\u00f2 nel Colegio Militar de la Naci\u00f3n. Cinque anni dopo partecip\u00f2 alla Rivoluzione del Parco. Successivamente fu aiutante del presidente argentino Luis S\u00e1enz Pe\u00f1a e del suo successore, lo zio Jos\u00e9 Evaristo Uribuiru.\nPrese parte alla repressione della Rivoluzione del 1905 rimanendo fedele al presidente Manuel Quintana. Successivamente fu nominato direttore della Scuola Superiore di Guerra ed inviato per un corso in Germania. Nel 1913 torn\u00f2 in Europa come attach\u00e9 militare in Germania e nel Regno Unito. L'anno seguente rientr\u00f2 in Argentina dove fu eletto deputato.\nNel 1921 venne promosso al grado di generale di divisione e l'anno seguente il presidente Marcelo Torcuato de Alvear nomin\u00f2 Uriburu ispettore generale dell'esercito. Nel 1926 venne costretto a congedarsi da Yrigoyen per raggiunti limiti di et\u00e0.\nSul finire degli anni venti, l'economia argentina entr\u00f2 in un'acuta fase di crisi in conseguenza del crollo del 1929. La presidenza di Yrigoyen inizi\u00f2 ad essere attaccata sia dall'opposizione che da gran parte della stampa, che accusava il vecchio leader radicale di incapacit\u00e0 oltrech\u00e9 di corruzione. Sebbene gran parte delle forze armate si mantenessero indifferenti alle polemiche politiche che infiammavano l'opinione pubblica argentina, Uriburu inizi\u00f2 a cospirare insieme ad un altro ufficiale dell'esercito, il generale Agust\u00edn Pedro Justo. A sostenere e finanziare i due militari vi erano alcuni settori conservatori della societ\u00e0 argentina ed il movimento politico di estrema destra dei Nazionalisti, che vedeva nello stesso Uriburu un possibile capo politico.\nIl 5 settembre 1930 Yrigoyen, ammalato, deleg\u00f2 il potere presidenziale al suo vice Enrique Mart\u00ednez il quale come prima misura eman\u00f2 lo stato d'assedio. Alle prime ore del mattino del giorno seguente Uriburu, a capo delle truppe del Collegio Militare della Nazione, marci\u00f2 in direzione del centro di Buenos Aires. Fiancheggiato da un reggimento di fanteria d'istanza a Campo de Mayo, da esponenti dell'opposizione, da alcuni giornalisti e da migliaia di civili il generale salte\u00f1o port\u00f2 a termine in poche ore il primo colpo di stato del XX secolo argentino.\nDurante il suo discorso inaugurale Uriburu proclam\u00f2 l'indizione di nuove elezioni e promise che ne lui ne nessun membro del suo governo si sarebbe candidato in futuro. Forte dell'appoggio della Corte Suprema, instaur\u00f2 un regime repressivo imponendo la legge marziale, chiudendo i giornali ostili al suo regime e ricorrendo alla tortura contro gli oppositori politici fossero essi anarchici, comunisti, radicali o socialisti. Numerosi leader politici, tra cui Yrigoyen, finirono agli arresti. Sospese inoltre la costituzione del 1853 e tent\u00f2 di eliminare il sistema partitico. Il progetto del generale, che disprezzava la democrazia ed il pluralismo, era infatti quello di creare un regime corporativista, simile al fascismo. Le importanti conquiste democratiche fatte nei decenni precedenti vennero spazzate via in poche settimane, mentre alcune delle riforme approvate, come quella universitaria del 1918, furono ben presto abrogate.\nNel 1931 indisse nuove elezioni nella provincia di Buenos Aires. La vittoria inaspettata del candidato radicale Honorio Pueyrred\u00f3n convinse il regime ad annullare la votazione, ad annullare quelle imminenti di Santa Fe e C\u00f3rdoba e a chiedere le dimissioni di tutto il suo governo. L'annullamento dell'elezione bonaerense dar\u00e0 il via ad un sistema di brogli che diventer\u00e0 la base di tutti governi che si succederanno durante il \"decennio infame\". Come conseguenza un reggimento di fanteria d'istanza nella provincia di Corrientes si ammutin\u00f2 contro Uriburu venendo tuttavia sopraffatto dalle forze fedeli alla dittatura.\nDopo aver espulso o incarcerato numerosi leader dell'opposizione, tra cui l'ex presidente Marcelo T. de Alvear, Uriburu venne pressato dai settori del conservatorismo affinch\u00e9 mantenesse fede alla parola data e annunciasse la data delle elezioni. Costretto a cedere, il generale salte\u00f1o fiss\u00f2 per l'8 novembre 1931 la giornata delle votazioni che vedranno la vittoria fraudolenta del generale Justo.\nPoco prima di cedere il potere al suo successore, Uriburu amnisti\u00f2 l'ex-presidente Yrigoyen. Lasciata l'Argentina, si rec\u00f2 a Parigi per curarsi. Mor\u00ec nella capitale francese a causa di un cancro allo stomaco. I suoi resti, una volta rimpatriati, furono sepolti nel cimitero della Recoleta di Buenos Aires."}
{"id": "599272", "revid": "316629", "url": "https://it.wikipedia.org/wiki?curid=599272", "title": "Iullo Antonio", "text": "Biografia.\nIullo nacque da Marco Antonio e Fulvia. Dopo la morte della madre a Sicione, venne allevato dalla sorella di Augusto, Ottavia minore, quarta moglie di Marco Antonio, accanto alle figlie che erano nate da tale matrimonio ed ai figli di primo letto. Insieme anche all'unica nata di Augusto e ai due figli di primo letto dell\"'Augusta\" Livia Drusilla, nonch\u00e9 all'amico del capo famiglia Marco Vipsanio Agrippa, entr\u00f2 cos\u00ec a far parte di quella sorta di famiglia allargata che costitu\u00ec la fucina della dinastia giulio-claudia.\nA Roma segu\u00ec le lezioni del \"grammaticus\" Lucio Crassicio Pansa, nome che lo stesso maestro aveva latinizzato dal greco Pasicle. Crassicio era diventato famoso per un commento alla \"Zmyrna\" di Elvio Cinna, un'operetta dotta di gusto e spirito alessandrino. Alla scuola di Crassicio Iullo Antonio s'innamorer\u00e0 particolarmente della produzione greca: egli stesso vorr\u00e0 comporre un poema epico in 12 libri sulla leggenda di Diomede, la \"Diomedea\", e quando potr\u00e0 esprimere un desiderio ad Orazio, l'esorter\u00e0 a comporre qualcosa all'uso di Pindaro (Orazio, \"Carmina\", IV, 2).\nOttaviano decise di permettergli l'accesso alla carriera politica. Nel 21 a.C. spos\u00f2 Claudia Marcella maggiore, figlia di Gaio Claudio Marcello e di Ottavia minore, che aveva appena divorziato da Marco Vipsanio Agrippa. Marcella e Iullo Antonio ebbero tre figli: Lucio, Gaio e Iulla.\nNel 13 a.C. Iullo Antonio ricopr\u00ec la pretura, nel 10 a.C. il consolato e fra il 7 e il 6 a.C. fu proconsole d'Asia.\nAccusato di essere amante di Giulia maggiore (figlia di Augusto) e di avere ordito un complotto contro l'imperatore stesso, fu condannato a morte. Per sfuggire all'infamante condanna si suicid\u00f2 nel 2 a.C."}
{"id": "599273", "revid": "212348", "url": "https://it.wikipedia.org/wiki?curid=599273", "title": "Agust\u00edn Pedro Justo", "text": "Fu presidente dell'Argentina dal 20 febbraio 1932 al 20 febbraio 1938, durante il cosiddetto \"decennio infame\".\nBiografia.\nDopo gli studi presso le accademie militari, trascorse gli anni dal 1903 al 1930 insegnando scienze militari, matematica e ingegneria civile presso istituti civili e militari a Buenos Aires o nelle vicinanze. Elevato al grado di generale, per un breve periodo dopo il colpo di stato effettuato nel 1930 da Jos\u00e9 F\u00e9lix Uriburu serv\u00ec come comandante in capo dell'esercito. Justo deteneva i portafogli della guerra, dell'agricoltura e delle opere pubbliche e raggiunse il culmine della sua carriera politica quando, nel 1931, venne eletto presidente dell'Argentina: alle elezioni si present\u00f2 con la coalizione conservatrice Concordancia ed ottenne il 43.2% dei voti. L'elezione fu fortemente contestata dalle opposizioni che denunciarono brogli ed intimidazioni.\nDurante i primi anni della sua amministrazione, si trov\u00f2 di fronte alla ricostruzione politica ed economica del suo paese, indebolita dal recente golpe e dalla depressione economica mondiale. Egli inaugur\u00f2 quello che equivaleva a uno stato di polizia, anche se i suoi atti presidenziali erano considerati pi\u00f9 moderati di quelli del suo predecessore, Uriburu. Durante la sua presidenza fu siglato il discusso patto Roca-Runciman, che di fatto consegn\u00f2 nelle mani dell'Impero britannico l'industria nazionale della lavorazione della carne. L'accordo fu denunciato dalle opposizioni ed in particolare dal democratico-progressista Lisandro de la Torre, il quale comprov\u00f2 la validit\u00e0 delle accuse di corruzione nei confronti dei ministri Pinedo e Duhau. Alle elezioni del 1937 non venne ricandidato dalla Concordancia; di conseguenza, l'anno dopo il suo mandato presidenziale scadde.\nDurante la seconda guerra mondiale, Justo si oppose alla politica di neutralit\u00e0 del presidente Ram\u00f3n Castillo, invitando l'Argentina a dichiarare guerra alle potenze dell'Asse. Dopo che il Brasile dichiar\u00f2 guerra alla Germania e all'Italia (agosto 1942), Justo accett\u00f2 una commissione come generale nell'esercito brasiliano. Mor\u00ec per cause naturali e fu sepolto al Cimitero della Recoleta; la sua dipartita rimosse il rivale pi\u00f9 temibile di Castillo nell'arena politica argentina."}
{"id": "599274", "revid": "287204", "url": "https://it.wikipedia.org/wiki?curid=599274", "title": "Leggi di geminazione", "text": ""}
{"id": "599275", "revid": "399", "url": "https://it.wikipedia.org/wiki?curid=599275", "title": "Veronica Franco", "text": "Biografia.\nVeronica Franco nacque in una famiglia appartenente alla classe dei cittadini originari, da Francesco Franco e Paola Fracassa. Ebbe tre fratelli non germani: Girolamo, Orazio e Serafino.\nLa madre le insegn\u00f2 gi\u00e0 da bambina come utilizzare la propria bellezza e le pratiche del sesso, educandola al profitto ricorrendo alle amicizie potenti ed ai matrimoni favorevoli.\nFu sempre la madre a preparare il matrimonio di Veronica, finanziariamente favorevole, con un ricco medico di et\u00e0 avanzata, Paolo Panizza. L'unione non dur\u00f2, poich\u00e9 il medico non sopportava tutti i tradimenti e le attivit\u00e0 di prostituzione della moglie. Con tali motivazioni, il noto medico riusc\u00ec ad ottenere l'annullamento del matrimonio, con la causale che era stato truffato e che lui non sapeva che Veronica fosse regolarmente iscritta nelle liste delle prostitute veneziane, disconoscendo anche il figlio che partor\u00ec nel 1564.\nLa madre riusc\u00ec comunque ad avviarla alla prostituzione d'alto livello ed a trasformarla in attivit\u00e0 di cortigiana nel 1566. \nVeronica Franco, in ragione della sua comparsa presso gli ambienti pi\u00f9 influenti e potenti della citt\u00e0, si prodig\u00f2 in studi generali per migliorare la sua arte nella conversazione e nella poesia, ottenendo all'et\u00e0 di 20 anni la sua formale iscrizione nel \"Catalogo de tutte le principal et pi\u00f9 honorate cortigiane di Venetia\" \nNel 1570 circa, entr\u00f2 a far parte di uno dei circoli letterari pi\u00f9 famosi della citt\u00e0, partecipando alle discussioni, facendo donazioni e curando antologie di poesia.\nL'11 Luglio 1574, grazie alle sue amicizie con uomini molto facoltosi ed esponenti di spicco dell'epoca, di cui conosceva molti segreti, ottenne dalla Repubblica di Venezia, di poter allietare il Re Enrico III di Francia, presente in citt\u00e0 ed in viaggio di ritorno in Francia dalla Polonia.\nNel 1575, a seguito dei disordini sociali scoppiati all'inizio della pandemia di peste, sub\u00ec il saccheggio della sua casa e dei suoi possedimenti, e cos\u00ec perse gran parte delle sue ricchezze.\nNel 1576 a causa della diffusione inarrestabile della denominata Peste di San Carlo Veronica Franco lasci\u00f2 la citt\u00e0; perse i contatti con i suoi figli che comunque si erano gi\u00e0 allontanati, o erano morti, e Veronica condusse con s\u00e9 i nipoti rimasti orfani.\nNel 1577 fece ritorno a Venezia, e propose al consiglio cittadino di costruire una casa per prostitute e donne indigenti, amministrata da lei stessa, ma rimase inascoltata e non riusc\u00ec a raccogliere consensi e finanziamenti.\nNell'Ottobre 1580 fu incarcerata e poi condotta innanzi al Tribunale del Sant'Uffizio, ovvero l'Inquisizione Veneziana, denunciata dal precettore Ridolfo Vannitelli per vari reati connessi alla stregoneria, testimoniando di averla vista ricorrere a sortilegi ed a invocazioni diaboliche. Il suo stesso parroco della Chiesa di Santa Maria Formosa testimoni\u00f2 che Veronica mostrava scarso fervore religioso. La sua servit\u00f9 audita in giudizio riport\u00f2 che la vedevano praticare incantesimi, stregoneria, e mangiare carne di venerd\u00ec. \nInnanzi al tribunale del Sant'Uffizio venne identificata come: \"Veronica Franca publica meretrice\". Pur difendendosi brillantemente durante il processo, dovette la sua libert\u00e0 alla testimonianza di illustri personaggi della di Venezia di cui lei conosceva parecchi segreti.\nDalle trascritte deposizioni, emersero tutti i suoi legami con buona parte della nobilt\u00e0 veneziana che, ricattata, contribu\u00ec alla sua assoluzione. Dopo il processo, tutti i suoi clienti della nobilt\u00e0 veneziana la esclusero da ogni sua partecipazione, ed i pochi documenti ancora esistenti riportano che, anche se ottenne la libert\u00e0, perse tutte le ricchezze ed i beni materiali. Quando mor\u00ec anche il suo ultimo benefattore, un ricco commerciante, si ritrov\u00f2 priva di ogni sostegno finanziario.\nVeronica Franco quale cortigiana \"onesta\" di una citt\u00e0 prosperosa e cosmopolita, visse circondata dagli agi per la maggior parte della sua vita, ma tuttavia non pot\u00e9 mai fregiarsi delle protezioni e dei riconoscimenti accordate alle donne \"rispettabili\", anche se le venne tributato il titolo di \"poetessa\".\nLe cronache raccontano che negli ultimi anni ebbe un tenore di vita molto pi\u00f9 modesto, senza per\u00f2 cadere in uno stato di povert\u00e0 vera e propria; non pubblic\u00f2 mai pi\u00f9 altri scritti.\nOpere.\nDopo il suo pubblico processo istituito dall'Inquisizione, Veronica Franco nonostante l'assoluzione fu allontanata da ogni ambiente alto locato e letterario e non pubblic\u00f2 pi\u00f9 nulla, facendo presagire che i suoi scritti furono in realt\u00e0 frutto delle frequentazioni dei suoi clienti letterati, poich\u00e9 ella, per quanto autodidatta, era priva di ogni istruzione.\nRiconoscimenti.\nLetteratura.\nLa sua vita \u00e8 stata raccontata in modo libero e romanzesco nel libro di Margaret F. Rosenthal \"The Honest Courtesan\". Secondo la critica, questo libro: \nNella cultura femminista, Veronica Franco \u00e8 stata eletta a simbolo della libert\u00e0 femminile e vessillo di lotte di genere.\nPer Benedetto Croce, Veronica Franco sconta una condanna all\u2019oblio che cancella non soltanto i suoi meriti artistici, ma anche le sue moderne intuizioni di rivendicazione della dignit\u00e0 di qualsiasi persona, perfino di chi vende il proprio corpo. \nFilmografia.\nIl film \u00e8 tratto dal romanzo di Margareth Rosenthal, \"The Honest Courtesan\", che si ispira liberamente alla vita di Veronica Franco. La pellicola, alla cui sceneggiatura ha collaborato la stessa Margaret Rosenthal, non \u00e8 fedele alle vicende biografiche di Veronica.\nIntitolazioni.\nIn Veneto, il Comune di Padova le ha intitolato una via cittadina."}
{"id": "599276", "revid": "474175", "url": "https://it.wikipedia.org/wiki?curid=599276", "title": "Roberto Marcelino Ortiz", "text": "Fu presidente dell'Argentina dal 20 febbraio 1938 al 27 giugno 1942, durante il cosiddetto \"decennio infame\"."}
{"id": "599280", "revid": "179980", "url": "https://it.wikipedia.org/wiki?curid=599280", "title": "Agust\u00edn Justo", "text": ""}
{"id": "599281", "revid": "8596", "url": "https://it.wikipedia.org/wiki?curid=599281", "title": "Roberto Ortiz", "text": ""}
{"id": "599282", "revid": "8596", "url": "https://it.wikipedia.org/wiki?curid=599282", "title": "Ram\u00f3n Castillo", "text": ""}
{"id": "599284", "revid": "599013", "url": "https://it.wikipedia.org/wiki?curid=599284", "title": "Ricardo Esteves", "text": "Carriera.\nInizia la sua carriera nella Superliga portoghese nella stagione 1999-2000 nel Vit\u00f3ria Futebol Clube totalizzando 14 presenze.\nL'anno successivo trova meno spazio nel rosa del Benfica dove viene schierato nell'undici titolare solo 10 volte; nel mercato invernale viene trasferito all'Alverca dove colleziona solo 4 presenze.\nNel campionato 2001-2002, sempre in Portogallo, si trasferisce allo Sporting Braga dove calpesta il manto erboso per sole 5 volte.\nNella stagione 2002-2003 viene trasferito al Nacional Madeira dove trova una giusta collocazione totalizzando 20 presenze ma, il mercato invernale della stessa stagione, lo porta ad indossare la maglia del Pacos Ferreira in prestito dove scende in campo 15 volte.\nNel campionato 2003-2004, tornato ad indossare i colori del Nacional Madeira, non trova pi\u00f9 un posto sul campo e colleziona solo 4 presenze.\nNel campionato 2004-2005 ottiene il primo approccio al campionato di Serie A. Ingaggiato dalla \u00e8 stato per 16 volte il subentrato di Carlos Humberto Paredes realizzando la sua prima rete in carriera.\nNella stagione Serie B 2005-2006 ha una breve parentesi in Serie B nel dove totalizza 18 presenze.\nNell'estate del 2006 il suo ritorno alla dove gi\u00e0 della preparazione pre-campionato di Brusson ha dato segni di maturazione, mettendosi in ottima luce agli occhi di mister Mazzarri che ha riconosciuto nel nazionale portoghese un importante supporto sulla fascia a sostegno della linea offensiva amaranto.\nNell'estate del 2007 ritorna in Portogallo al Mar\u00edtimo.\nNel 2012 passa al Dalian Shide Football Club team della massima serie cinese.\nOnorificenze.\nCittadinanza onoraria.\nDal 27 maggio 2007 \u00e8 cittadino onorario della citt\u00e0 di Reggio Calabria."}
{"id": "599285", "revid": "1355461", "url": "https://it.wikipedia.org/wiki?curid=599285", "title": "Birra Forst", "text": "Birra Forst (in tedesco Spezialbier-Brauerei Forst) \u00e8 una marca di birra italiana. Il birrificio che la produce \u00e8 anche il proprietario del marchio Menabrea.\nStoria.\nL'azienda venne fondata nel 1857 a Foresta dai meranesi Johann Walln\u00f6fer e Franz Tappeiner. Foresta (Forst in tedesco) \u00e8 una localit\u00e0 che oggi \u00e8 una frazione di Lagundo, ma che all'epoca era frazione di Marlengo, al termine della superstrada Bolzano-Merano.\nNel 1863 il controllo della societ\u00e0 pass\u00f2 a Josef Fuchs, che in seguito lo trasmett\u00e8 ai propri discendenti; a lui si deve la costruzione dello stabilimento presso la sorgente del monte San Giuseppe.\nNel 1948 la Forst s.p.a. stipul\u00f2 un contratto con i fratelli siciliani Andrea e Francesco Vesco che assicurava al costruendo \"Centro Imbottigliamento Siciliano Prodotti Alimentari\" (CISPA) di Palermo l'esclusiva per l'imbottigliamento e la fornitura della birra Forst in tutto il territorio siciliano.\nUn nuovo grande reparto cottura, su progetto della \"Stahlbau Pichler\" di Bolzano, venne stato inaugurato nel 2011.\nNel corso degli anni, la Forst si \u00e8 sviluppata sino a divenire una delle principali aziende produttrici di birra in Italia, mantenendo altres\u00ec la sua connotazione familiare, sotto il controllo dei Fuchs-von Mannstein, discendenti di Josef Fuchs.\nProduzione.\nL'azienda produce, nello stabilimento altoatesino, diverse tipologie di birra, tra cui quelle maggiormente diffuse sono:\nInoltre Birra Forst produce due tipi di birra stagionale:\nAltre produzioni.\nLa birra Forst produce annualmente hl di birra, operando principalmente nel mercato nazionale. La societ\u00e0 produce anche acqua minerale con marchio \"Kaiserwasser\" e altre bevande non alcoliche.\nLa societ\u00e0 possiede inoltre alcuni ristoranti-birreria a marchio Forst, situati principalmente nel nord Italia, e controlla la catena di ristoranti-birrerie Spiller."}
{"id": "599286", "revid": "9863853", "url": "https://it.wikipedia.org/wiki?curid=599286", "title": "Batch processing", "text": ""}
{"id": "599287", "revid": "474175", "url": "https://it.wikipedia.org/wiki?curid=599287", "title": "Ram\u00f3n S. Castillo", "text": "Appartenente all'ala conservatore, fu una delle principali figure nella cosiddetta \"decennio infame\", periodo caratterizzato da brogli elettorali e corruzione.\nLaureato all'Universit\u00e0 di Buenos Aires, inizi\u00f2 a lavorare come giudice.\nDal 1938 al 1942 fu vicepresidente sotto Roberto Ortiz e fu presidente ad interim dal 12 agosto del 1940 al 27 giugno 1942.\nDurante la Seconda Guerra Mondiale mantenne l'Argentina neutrale. Fu rovesciato dal colpo di Stato del 1943."}
{"id": "599288", "revid": "1543377", "url": "https://it.wikipedia.org/wiki?curid=599288", "title": "Giudizio De Gasperi", "text": "Il giudizio De Gasperi, impropriamente chiamato lodo De Gasperi, fu un parere pronunciato dall'allora presidente del Consiglio Alcide De Gasperi nel marzo 1946 per tentare una pacificazione tra i proprietari terrieri e gli agricoltori nella cosiddetta vertenza della mezzadria.\nIl giudizio De Gasperi fu reso applicabile con decr. legisl. luog. 27 maggio 1947, n. 495; esso prevedeva il risarcimento di alcuni danni subiti dai contadini a causa della guerra, imponendo ai proprietari terrieri alcune erogazioni a titolo di compenso, nonch\u00e9 l'obbligo di accantonamenti allo scopo di eseguire lavori di ricostruzione o di miglioria.\nLe trattative previste dal giudizio De Gasperi non portarono comunque a intese sulle modificazioni da apportare ai patti collettivi di mezzadria."}
{"id": "599290", "revid": "287204", "url": "https://it.wikipedia.org/wiki?curid=599290", "title": "Shamrocks &amp; Shenanigans", "text": "Shamrocks &amp; Shenanigans \u00e8 una raccolta, pubblicata nel 2004, dei migliori pezzi del gruppo rap irlandese House of Pain e dei maggiori successi della carriera da solista del loro principale membro: Everlast."}
{"id": "599292", "revid": "287204", "url": "https://it.wikipedia.org/wiki?curid=599292", "title": "Liscio", "text": ""}
{"id": "599293", "revid": "474175", "url": "https://it.wikipedia.org/wiki?curid=599293", "title": "Arturo Rawson Corvalan", "text": "Biografia.\nComp\u00ec gli studi presso il Colegio Militar de la Naci\u00f3n dal quale usc\u00ec nel 1907 con il grado di sottotenente di cavalleria.\nNei primi mesi del 1943 fu contattato da alcuni membri del GOU, un gruppo di ufficiali dell'esercito d'orientamento nazionalista che con la candidatura di Robustiano Patr\u00f3n Costas, temevano un prolungamento del regime conservatore che da oltre un decennio governava con elezioni fraudolente il paese. Rawson, che comandava il quartier generale di Campo de Mayo, disponeva degli uomini sufficienti per rovesciare il governo, accett\u00f2 di partecipare al colpo di stato. Il 4 giugno 1943 alla testa delle sue truppe entr\u00f2 a Buenos Aires ponendo fine cos\u00ec alla presidenza di Ram\u00f3n Castillo. Esercit\u00f2 \"de facto\" la presidenza della Repubblica pur non effettuando il giuramento ufficiale. Il 7 giugno seguente, dopo che gli fu comunicato che non godeva dell'appoggio degli altri ufficiali del GOU del quale Rawson non fece effettivamente mai parte, present\u00f2 le dimissioni.\nPoco dopo fu nominato ambasciatore in Brasile, incarico che ricopr\u00ec sino al 1945. I suoi resti riposano nel cimitero della Recoleta di Buenos Aires."}
{"id": "599298", "revid": "2091899", "url": "https://it.wikipedia.org/wiki?curid=599298", "title": "Classi J, K e N (cacciatorpediniere)", "text": "La classe \"J e le successive K e N sono state tre gruppi di cacciatorpediniere della Royal Navy britannica varati a partire dal 1938 (fra le classi K e N\" vennero costruite le 16 navi delle pi\u00f9 grandi classi L e M). Le tre classi erano composte da otto unit\u00e0 (una flottiglia) ciascuna, i nomi delle quali iniziavano tutti con le lettere J, K o N. Tutte le unit\u00e0 subirono modifiche durante la seconda guerra mondiale, durante la quale ne andarono perse 13. I pennant number delle unit\u00e0 delle tre classi vennero cambiati da F a G nel 1940.\nOrigini della classe 'J'.\nLa rapida evoluzione della tecnica navale, e la corsa al gigantismo che si verificava anche tra i caccia, mal si adattavano alla tranquilla prassi inglese di sviluppare con leggere modifiche le varie classi di navi cui misero mano nel periodo interguerra. Il fatto \u00e8 che gli inglesi terminarono la prima guerra mondiale con la loro marina militare che era ancora la pi\u00f9 forte del mondo, e tra i motivi di tale superiorit\u00e0 vi erano i numerosi e potenti cacciatorpediniere classe 'V' e 'W', navi che all'epoca potevano solo essere definite come eccellenti.\nDopo circa dieci anni di stasi, spiegabili anche col fatto che non era urgente rimpiazzare queste pi\u00f9 che soddisfacenti unit\u00e0, gli inglesi ricominciarono a preoccuparsi di mantenere elevati gli standard della loro flotta. Vennero allora varati nel 1926 i due cacciatorpediniere prototipi \"Ambuscade\" e \"Amazon\" , da cui derivarono le nove classi 'A', 'B', 'C', 'D', 'E, 'F', 'G', 'H', e 'I' varate una all' anno fra il 1929 e il 1937. Ben 81 navi in tutto, ma ogni classe presentava solo miglioramenti minimi e quindi le 'I' erano rimaste sostanzialmente uguali ai prototipi: s erano tutti vascelli da circa 1.300 t, veloci e con un armamento onesto ma senza alcuna caratteristica straordinaria. Come osservato da David K. Brown (esperto navale inglese) le nuove flottiglie erano 'a discapito dei piccoli miglioramenti apportati ogni volta, considerabili altrettanti punti di passaggio da una situazione di assoluta eccellenza ad una di altrettanto netta obsolescenza'. In altre parole, la produzione inglese si era cristallizzata per anni su di un tipo economico e facile da produrre mentre francesi, giapponesi ed italiani costruivano caccia da oltre 2.000 t.\nInoltre queste costruzioni erano state numericamente insufficienti per rimpiazzare le navi giunte al limite della loro vita operativa, almeno per i compiti di prima linea. Nel 1935 divenne evidente che c'era urgente bisogno di rinnovare la flotta di cacciatorpediniere in modo molto pi\u00f9 incisivo, sia qualitativamente che quantitativamente.\nIl programma navale approvato nel 1935 fece costruire a partire dal 1937 i 16 Tribal della prima serie, ma queste potenti unit\u00e0 non erano la vera soluzione, perch\u00e9 erano troppo costose e forse un po' sbilanciate nell'artiglieria rispetto alla dotazione siluristica. Era quindi necessario un altro progetto, al tempo stesso pi\u00f9 versatile ed economico, ossia pi\u00f9 potente delle classi A-I ma producibile nel gran numero e nei tempi brevi che la minaccia di una guerra imminente rendevano necessari. Cos\u00ec nel biennio 1936-37, mentre veniva completata la classe I, venne progettato un nuovo modello di caccia, derivato in parte dai 'Tribal' ma dotato di un armamento pi\u00f9 equilibrato consistente in tre impianti binati di cannoni e due lanciasiluri quintupli, per un totale di ben 16 armi principali. Il maggior dislocamento rispetto agli A-I permise di attrezzare una nave di ciascuna classe come capoflottiglia senza la necessita` di costruire un conduttore di maggiori dimensioni.\nCostruzione e tecnica.\nDotate dei nuovi cannoni binati Mk XIX, le navi di queste classi erano concentravano una potenza di fuoco elevata in soli tre impianti, lasciando libera la linea di mezzeria a centro nave per ospitare due lanciasiluri quintupli. Le navi erano dotate, come al solito, di un torrione con il locale timoneria coperto, seguito da quello per il sonar, mentre la plancia e la direzione del tiro, sia normale che A/A erano sistemate sopra la struttura.\nScafo.\nLo scafo, per quanto non fosse visibile esternamente, era di costruzione molto diversa da quella delle navi precedenti, inclusi i 'Tribal', perch\u00e9 era di tipo longitudinale, ideato per irrobustire la struttura, e questo contribu\u00ec a salvare alcune unit\u00e0 dalla perdita causata dai danni di guerra. Gli unici elementi continui erano la chiglia e dai paramezzali, con le costole messe in opera al di sopra di essi. Questa soluzione migliorava nettamente la resistenza agli sforzi di torsione e di insellamento, e permetteva un maggiore uso della saldatura per la costruzione. Gli spruzzi delle ondate a prua erano un poco eccessivi, a causa non tanto di un basso bordo libero quanto del peso delle due torri d'artiglieria prodiere. \nLo scafo aveva un castello che si estendeva per circa un terzo della lunghezza, mentre il tagliamare dava origine ad un cavallino assai pronunciato, per migliorare le doti di tenuta al mare. L'unico ponte continuo era quello di coperta. Gli alloggi per i comuni e i sottufficiali erano a prua, mentre gli alloggi ufficiali erano a poppa.\nQuanto a sovrastrutture, la tuga prodiera partiva da met\u00e0 del castello e si prolungava fin davanti al fumaiolo, comprendendo i locali di timoneria, la plancia ed il locale ventilatori; la tuga poppiera ospitava invece la mensa ufficiali e la cucina.\nLe macchine, sistemate a mezza nave, erano simili a quelle delle altre classi di caccia britannici, e basate su 2 caldaie tipo Ammiragliato, operanti alla pressione di 21\u00a0kg/cm\u00b2, abbinate a turbine Parsons su 2 assi, ma con i condotti serviti da un unico fumaiolo, inclinato all'indietro, per migliorare il campo di tiro delle artiglierie antiaeree. Per ottenere questo risultato i locali caldaie erano sistemati contigui l'uno dietro l'altro, anche se questa compattezza di disegno era rischiosa in caso di colpi in pieno, perch\u00e9 uno di questi avrebbe potuto mettere fuori uso entrambe le caldaie.\nVi erano due alberi, di cui l'anteriore a tripode sosteneva le antenne radio. Le armi contraeree leggere erano sistemate sulle ali di plancia (mitragliatrici Vickers da 12,7 mm) ed immediatamente dietro il fumaiolo (impianto quadruplo pom-pom).\nArmamento.\nClassi J e K.\nL'artiglieria principale era costituita da 6 cannoni da 120/50 mm in 3 impianti binati Mk XIX, pesanti 25 tonnellate, con torretta aperta, elevazione di 40 gradi e cadenza di tiro, dipendente dal caricamento manuale, fino a 10 colpi per minuto. Due impianti erano a prua, uno davanti e l'altro sopra la tuga prodiera. Il terzo era sulla tuga poppiera, vicino a un riflettore, in una postazione sopraelevata. Erano azionati con un impianto elettro-idraulico alimentato da 2 generatori diesel e cos\u00ec erano energeticamente indipendenti dall'apparato propulsivo, vantaggio non da poco per una nave militare (in particolare, con un solo locale caldaie in funzione i turbogeneratori non avrebbero potuto fornire potenza sufficiente per l'azionamento degli impianti. Si noti che questa condizione si verifica non solo in caso di danni, ma anche in navigazione a velocit\u00e0 economica).\nLa difesa dalle minacce aeree era inizialmente fornita dal tiro di sbarramento dei cannoni principali, da un impianto quadruplo 'Pom-pom' MK VII (basato su mitragliere Vickers da 40/39 mm, una vecchia arma ancora ampiamente impiegata nella RN all'epoca) e due impianti quadrupli da 12,7 mm Mk III sulle ali di plancia.\nI siluri erano 10, in impianti quintupli Mk II, disposti a met\u00e0 scafo, brandeggiabili su entrambi i lati. \nAll'inizio della seconda guerra mondiale l'armamento antisommergibile era assai primordiale in tutte le marine e queste navi non facevano eccezione: avevano solo due lanciabombe laterali e una tramoggia poppiera per cariche di profondit\u00e0.\nNon vi erano predisposizione per la posa di mine, a differenza delle analoghe navi tedesche ed italiane.\nAlla fine della guerra i caccia superstiti avevano fino a 10 mitragliere aggiuntive da 20mm Oerlikon.\nClasse N.\nLa classe N ebbe fin dall'inizio un miglior armamento antiaereo, in particolare un cannone AA da 102 mm al posto di un lanciasiluri.\nNavi.\nLa iniziale dei pennant number delle unit\u00e0 delle tre classi venne cambiata nel 1940 da F a G.\nClasse N.\nDelle otto unit\u00e0 componenti la classe, cinque andarono alla Royal Australian Navy, uno alla Marynarka Wojenna, la marina militare polacca dipendente dal governo in esilio ma operante sotto il comando britannico, e due alla Koninklijke Marine dei Paesi Bassi.\nServizio.\nQueste tre classi erano formate da 8 unit\u00e0, non 8+1 come le classi precedenti (in cui la capoflottiglia aveva non solo attrezzature aggiuntive ma anche dislocamento maggiore), dato che erano abbastanza grandi da poter ospitare il comando. Le classi 'J' e 'K' erano anche note come classi Jervis e Kelly dal nome della loro capoflottiglia. \nLe prime due classi vennero completate entro il luglio 1939, con un programma di emergenza sintomatico della imminenza della guerra. La 'N' arriv\u00f2 in servizio solo dopo l'inizio della guerra, nel 1940-42, e tutte le sue navi furono condotte fin dall'inizio da equipaggi alleati: 5 australiani, 2 olandesi e 1 polacco.\nLe unit\u00e0 ebbero una vita operativa intensissima, combattendo principalmente (ma non solo) prima in Atlantico e poi nel teatro mediterraneo. Questo mare ristretto era una destinazione naturale per le unit\u00e0 relativamente piccole, ma richiedeva una difesa antiaerea che esse non avevano; d'altro canto, per\u00f2, avevano un armamento antinave decisamente superiore a quello delle controparti italiane. \nClasse J.\nLa capoclasse \"Jervis\" venne danneggiato dagli SLC durante l'incursione su Alessandria nella famosa azione che port\u00f2 nel dicembre 1941 al danneggiamento della HMS \"Queen Elizabeth\" e HMS \"Valiant\" e quindi da una bomba guidata Hs 293 al largo di Anzio nel gennaio 1944. Alla fine, risult\u00f2 una delle sole 2 'J' sopravvissute alla guerra.\nLo \"Jaguar\" venne affondato dall'U-652 il 26 marzo 1942, al largo di Sidi el Barrani.\nIl \"Jersey\" affond\u00f2 su mine vicino a Malta, il 6 maggio 1941.\nLo \"Juno\" affond\u00f2 il 21 maggio 1941 a causa di bombe italiane (Cant 1007Z).\nLo \"Jupiter\" affond\u00f2 su di un campo minato olandese il 27 febbraio 1942, durante le operazioni nel Mare di Giava.\nClasse K..\nIl \"Kelly\", varato dai cantieri 'Geordie' di Hatworn Leslie, portante il nome di un comandante della flotta inglese deceduto nel 1936, prese il mare al comando di Lord Mountbatten, primo ed unico comandante della nave. Essa, dopo aver trasportato in patria i duchi di Windsor dal loro esilio francese, pass\u00f2 poi alla guerra attiva. La sua prima azione fu per la salvezza dei naufraghi della portaerei \"Courageus\", affondata da un sottomarino tedesco appena 2 settimane dopo lo scoppio della guerra.\nIn breve tempo, essa venne danneggiata dallo scoppio di una mina, dopo essere stata riparata venne ancora danneggiata dalla collisione con il \"Gurkha\", una pi\u00f9 grossa nave classe Tribal.\nDurante un'azione notturna, infine, il \"Kelly\" venne colpito da una motosilurante tedesca, e il siluro, entrato a lama di coltello dentro il fianco prima di esplodere, provoc\u00f2 uno squarcio di 15 metri che quasi mand\u00f2 a fondo la nave prima che essa riuscisse a raggiungere un porto amico. Nel 1941 and\u00f2 in Mediterraneo, dove sostitu\u00ec un lanciasiluri con 2 cannoni antiaerei da 102 mm.La capoclasse \"Jervis\",\nAnche cos\u00ec esso ebbe la peggio quando il 23 maggio 1941, assieme al \"Kashmir\", venne attaccato da 24 Ju 87 tedeschi. La nave era impegnata nella disperata operazione di salvataggio, effettuata da parte della Royal Navy, di 50.000 soldati inglesi dalla Grecia ormai caduta in mano tedesca. Pur sparando con tutte le armi di bordo e manovrando violentemente, sia il \"Kashmir\" che il \"Kelly\" vennero colpiti mortalmente. Quest'ultimo, nei 21 mesi della sua carriera aveva gi\u00e0 avuto ben 3 danneggiamenti gravi, pur non partecipando a grandi battaglie, prima di questo colpo definitivo, con una bomba che lo centr\u00f2 a mezzanave, facendolo rovesciare e inabissare in un fondale di 2700 metri. Il \"Kipling\", altra nave classe 'K', venne in soccorso dei naufraghi, salvandone 279, ma subendo vittime a sua volta a causa del mitragliamento da parte degli aerei tedeschi.\nValutazione e destino.\nCostruiti con criteri eminentemente offensivi, questi caccia ebbero poche occasioni di scaricare le proprie armi contro avversari di superficie, mentre la minaccia 'asimmetrica' aerea e subacquea si dimostr\u00f2 molto pi\u00f9 grave.\nAnche se non impiegate nell'esatto ruolo per cui erano state progettate, furono unit\u00e0 valide, sebbene dotate di artiglieria principale poco efficace contro la minaccia aerea e di un limitato armamento antisommergibile.\nLe prime due classi ebbero perdite elevate: 6 navi su 8 in ciascuna, dovute principalmente all'offesa aerea. La classe N ebbe invece una sola perdita, il \"Nestor\". Questo dipese in buona parte dal minor tempo di servizio bellico (oltretutto svolto mentre l'Asse non aveva pi\u00f9 la precedente supremazia) e dal miglior armamento antiaereo (montavano fin dall'inizio un cannone da 102\u00a0mm al posto di un lanciasiluri).\nDopo la guerra, i quattro superstiti J e K, usurati dal servizio bellico, vennero subito radiati e demoliti nel 1949. Sei anni dopo tocc\u00f2 ai cinque N restituiti da australiani e polacchi. Le navi olandesi sopravvissero pi\u00f9 a lungo: il \"Van Galen\" venne radiato nel 1956 mentre il \"Tjerk Hiddes\" venne trasferito all'Indonesia nel 1951. La sua demolizione nel 1961 chiuse l'era di queste navi."}
{"id": "599299", "revid": "125508905", "url": "https://it.wikipedia.org/wiki?curid=599299", "title": "Sailor Moon (personaggio)", "text": ", il cui vero nome \u00e8 , \u00e8 un personaggio immaginario, protagonista della serie manga \"Sailor Moon\" e dell'omonimo anime, nonch\u00e9 la prima a comparire in entrambe le versioni della storia. In Italia, \u00e8 conosciuta pure come Bunny. Compare anche in \"Codename Sailor V\", dove ha un ruolo marginale.\nConosciuta in tutto il mondo, Sailor Moon \u00e8 un'icona dell'animazione e del fumetto.\nCreazione e sviluppo.\nL'acconciatura di Sailor Moon deriva da un'abitudine dell'autrice: quando era all'universit\u00e0, Naoko Takeuchi era solita acconciare i propri capelli in modo da avere degli odango prima di esami e lezioni difficili, per essere pi\u00f9 fortunata. Nei primi sketches, il colore dei capelli di Usagi era rosa. In seguito, l'autrice decise che la protagonista doveva avere la chioma bionda, ma quando si trasformava in Sailor Moon le ciocche sarebbero diventate argentate. Il suo editore per\u00f2 le sconsigli\u00f2 la scelta, perch\u00e9 l'argento era un colore troppo semplice per le copertine del manga.\nInizialmente, ciascuna delle cinque eroine principali doveva indossare un'uniforme unica nel suo genere, con un tema ben definito. Alla fine, tutte le divise furono modellate seguendo quella della protagonista, anche se ognuna era differenziata da alcune modifiche. L'uniforme originale di Sailor Moon presentava colori differenti e dei nastrini intorno agli stivali ed ai guanti. Il personaggio indossava anche una maschera (indicata nella seconda edizione italiana del manga come \"occhialini\"), che fin\u00ec per apparire in alcuni capitoli iniziali del manga e costituisce parte integrante della Sailor fuku (uniforme Sailor). Queste idee iniziali per il costume della protagonista vengono mostrate nei primi lavori dell'autrice, in cui Sailor Moon porta anche una pistola ed un mantello, entrambi poi scartati. In altre versioni, l'eroina doveva avere un boomerang come arma, che sarebbe stato parte integrante della fuku stessa. Il vestito bianco della principessa Serenity \u00e8 invece ispirato allo storico abito Palladium di Christian Dior.\nLa personalit\u00e0 di Usagi, tra quelle di tutte le Guerriere Sailor, si avvicina di pi\u00f9 alla Naoko Takeuchi che stava ancora lavorando alla serie.\nNata il 30 giugno, Usagi \u00e8 del Cancro, segno zodiacale di elemento Acqua, che secondo l'astrologia occidentale \u00e8 governato dalla Luna e ha come metallo simbolico l'argento (non \u00e8 un caso, dunque, che Sailor Moon sia l'unica a poter usufruire del potere del Cristallo d\u2019Argento Illusorio; inoltre la caratterizzazione primaria del personaggio, poi scartata, prevedeva per l'appunto i capelli argentati). I nati sotto il segno del Cancro, oltre ad avere una personalit\u00e0 romantica, sono molto legati alla madre; entrambe, queste, caratteristiche che ben si addicono a Sailor Moon, la quale \u00e8 strettamente legata sia alla madre del presente, Ikuko Tsukino, sia a quella della sua vita precedente, Queen Serenity.\nRiferimenti culturali.\nIl nome \"Usagi\", non comunemente proprio di persona in Giappone, sebbene sia scritto in caratteri hiragana (\u3046\u3055\u304e, \"usagi\") si pronuncia allo stesso modo della parola \"coniglio\" (\u5154, \"usagi\"). Il cognome del personaggio \u00e8 composto invece dai kanji \u6708\u91ce, \"tsukino\", che da soli significano rispettivamente \"luna\" e \"campo\". Infine, il nome \"Usagi Tsukino\", se letto nel comune ordine giapponese cognome-nome, e quindi \"Tsukino Usagi\", suona allo stesso modo del termine \u6708\u306e\u514e, \"tsuki no usagi\", ovvero \"coniglio della luna\". Il coniglio lunare \u00e8 un personaggio del folklore, molto popolare in Giappone e Cina, un animaletto che vive sulla luna, pestando in continuazione gli ingredienti per il mochi. Deriva da una pareidolia molto comune in Asia, per cui \u00e8 possibile appunto vedere un coniglio nei segni e negli avvallamenti lunari al plenilunio. \"Bunny\", vero nome di Sailor Moon in molti adattamenti esteri dell'anime, come quelli italiano, francese e tedesco, \u00e8 la traduzione inglese di \"coniglio\".\nAltro nome con cui Usagi \u00e8 conosciuta (specialmente nei paesi anglofoni e dell'America Latina) \u00e8 \"Serena\" (pronunciato \"Serina\" in lingua inglese). Da notare che, nell'adattamento americano del manga, Usagi si chiama Serena ed \u00e8 soprannominata \"Bunny\", mentre nella versione animata il soprannome non \u00e8 presente. Il personaggio \u00e8 ispirato anche alla dea greca della Luna, Selene (il nome \"Serenity\", con cui Usagi era conosciuta nella sua vita precedente, deriva da \"Selene\"), amante di Endimione (Endymion in lingua inglese), figura alla quale si ispira invece Mamoru Chiba, fidanzato di Usagi.\nPersonalit\u00e0.\nSebbene ben intenzionata, Usagi \u00e8 una piagnucolona, poco attenta alle priorit\u00e0 e incline agli incidenti. All'inizio Usagi \u00e8 un'eroina riluttante, che diventa pi\u00f9 sicura e matura nel tempo. Nei panni di Sailor Moon, si propone di combattere i cattivi della sua vita passata e di proteggere la Terra usando il leggendario Cristallo d'Argento. Questo fornisce la maggior parte del conflitto e del dramma sia nel manga che nell'anime.\nUsagi ama i cibi dolci e la distraggono facilmente. Ama anche giocare ai videogiochi, non le piacciano le carote ed \u00e8 una studentessa scadente sia in inglese che in matematica. Ha paura dei dentisti, dei fantasmi e dei fulmini, e il suo sogno pi\u00f9 grande \u00e8 quello di diventare un giorno una sposa.\nIl personaggio di Usagi \u00e8 incoerente tra le versioni della serie. Nel manga, inizia come una piagnucolona, \u200b\u200bma matura rapidamente e impara a prendere decisioni da sola. \nLa serie ritrae spesso Usagi come pigra o demotivata nell'applicare se stessa, piuttosto che priva di intelligenza, come quando supera senza problemi gli esami del liceo quando viene minacciata di separazione dai suoi amici.\nL'anime originale ritrae spesso Usagi come pi\u00f9 infantile. Litiga spesso con Chibiusa, ma si pu\u00f2 mostrare altrettanto premurosa quanto la sua controparte manga. Si evolve nel corso della serie, ma a parte gli ultimi episodi di ogni arco narrativo, generalmente le manca la maturit\u00e0 che ha nel manga.\nNella serie live-action, Usagi differisce leggermente dalle sue controparti manga e anime. \u00c8 pi\u00f9 estroversa e fa amicizia molto facilmente. Questo mette immediatamente la sua personalit\u00e0 in conflitto con le altre Guerriere Sailor, ognuna delle quali \u00e8 solitaria in una certa misura. Raramente usa il linguaggio formale con quelli della sua et\u00e0 (sebbene lo faccia con gli adulti) e si riferisce a tutti come \"nome di battesimo -chan\" (che \u00e8 molto informale e un modo per esprimere vicinanza). Prende in giro Ami quando continua a chiamarla \"Tsukino-san\" (un modo formale di parlare ai compagni di classe), dicendo che \u00e8 come se non fossero amici. Ogni volta che compare una nuova Guerriera Sailor, Usagi cerca subito di fare amicizia con loro, anche se quasi tutte resistono. Tuttavia, Usagi alla fine fa capire alle altre Guerriere Sailor che sono pi\u00f9 forti insieme che da sole. Usagi ha anche l'abitudine di imporre i suoi interessi ai suoi nuovi amici. Questo \u00e8 importante nella sua relazione con Rei, dove Usagi cerca ripetutamente di convincere Rei a cantare.\nStoria.\n\"Dark Kingdom\".\nUsagi riceve da Luna la spilla con cui si trasforma in Sailor Moon, per poter sconfiggere il Dark Kingdom, trovare e proteggere la principessa della Luna ed il Cristallo d'Argento. Incontra Mamoru, e come nelle prime serie animate ha inizialmente un rapporto litigioso con lui, ma diversamente ci si sente nello stesso tempo legata. Presto i due si innamorano, ma dopo la trasformazione di Usagi in Princess Serenity, che rompe il sigillo che teneva nascosto nel proprio corpo il Cristallo d'Argento, Mamoru viene rapito dal Dark Kingdom perch\u00e9 ha assorbito la luce del cristallo, che attualmente Usagi non vede pi\u00f9 risplendere. Ella non fa in tempo a restituire all'amato l'orologio, in cambio di cui, secondo una promessa, Mamoru le avrebbe ridato il fazzoletto. Sailor Moon comincia a ricordare la sua vita precedente.\nNel Silver Millennium pietrificato, sulla Luna, Usagi parla con lo spirito della madre originaria, Queen Serenity, la quale racconta dell'invasione, avvenuta tanto tempo fa, dei terrestri soggiogati da una malvagia entit\u00e0, Queen Metaria. Endymion per\u00ec per proteggere la sua amata Princess Serenity, la quale, a sua volta, si suicid\u00f2 trafiggendosi. Queen Serenity us\u00f2 il Cristallo d'Argento per sigillare Queen Metaria, che tuttavia trasform\u00f2 in pietra il Silver Millennium; Serenity, come Endymion e le guerriere Sailor che la proteggevano, \u00e8 rinata nel XX secolo. La madre originaria la avvisa che la luce del Cristallo d'Argento dipende dal cuore della protagonista.\nTornata sulla Terra, Sailor Moon incontra un ragazzo molto somigliante a Mamoru che dice di chiamarsi Endo. Sar\u00e0 Queen Beryl a rivelare che il giovane e Mamoru sono la stessa persona. Dopo la sconfitta di Queen Beryl, Sailor Moon si trova sola di fronte a Mamoru, nel Dark Kingdom, e non sopportando di vedere l'amato soggiogato trafigge prima lui e poi se stessa. I due si salvano grazie a degli oggetti, Usagi per merito dell'orologio di Mamoru. Usando il potere del Cristallo d'Argento, Sailor Moon sconfigge Queen Metaria, ma la spilla si rompe. Il Silver Millennium torna al suo antico splendore. Luna identifica Usagi come la nuova regina del regno, ma la protagonista vuole rimanere sulla Terra; Queen Serenity non si oppone e augura alla figlia di essere felice. Accogliendo adesso il Cristallo d'Argento, la spilla si rigenera, ed Usagi pu\u00f2 trasformarsi di nuovo in Sailor Moon.\n\"Black Moon\".\nEntra in scena la piccola Chibiusa, che cercando il Cristallo d'Argento ipnotizza la famiglia di Usagi, facendosi credere una parente per restare in casa della protagonista. Nella futura Crystal Tokyo del XXX secolo, King Endymion, il quale dice di essere il futuro Mamoru, rivela che la moglie, Neo-Queen Serenity, sovrana del Silver Millennium, \u00e8 invece la futura Usagi. Divenuta regina nel XX secolo, a 22 anni Neo-Queen Serenity ha avuto la figlia Chibiusa, e grazie ai poteri del Cristallo d'Argento Illusorio mantiene tuttora la sua giovinezza, cos\u00ec come il marito e la maggior parte della popolazione. Adesso, la sovrana dorme all'interno di una struttura cristallina formata dal Cristallo d'Argento durante l'attacco del principe Demand, appartenente alla Black Moon, un clan che rifiutando di vivere nella societ\u00e0 longeva di Crystal Tokyo si \u00e8 rifugiato nel proibito pianeta Nemesis. Per salvare la madre ed il suo regno, Chibiusa si era recata nel passato per cercare Sailor Moon, la guerriera che, secondo i racconti di King Endymion, era proprio la sua mamma. \u00c8 stata la piccola a prendere il Cristallo d'Argento, con il quale Neo-Queen Serenity avrebbe potuto reagire all'attacco del principe Demand e salvarsi.\nRapita dal principe Demand, che ha rivisto in lei la donna di cui si \u00e8 invaghito a prima vista, ovvero Neo-Queen Serenity, Usagi non pu\u00f2 trasformarsi. Su Nemesis, infatti, ogni potere estraneo a quello del Malefico Cristallo Nero viene assorbito e annullato, ed inoltre il Cristallo d'Argento del passato non funziona nel futuro. La protagonista riceve forza dalla dormiente regina Serenity, dando prova del grande potere del Cristallo d'Argento, che Death Phantom vuole distruggere, affinch\u00e9 con la forza del Malefico Cristallo Nero possa dominare incontrastato. Il Cristallo d'Argento Illusorio, per\u00f2, verr\u00e0 sottratto a Sailor Moon da Mamoru, sotto ipnosi. Sailor Moon riesce a riaverlo grazie a Sailor Pluto, che ferma il tempo, cos\u00ec l'eroina si ritrasforma in Sailor Moon. Mentre questa si accinge a combattere l'ultima battaglia contro Death Phantom, Neo-Queen Serenity si risveglia, ormai guarita grazie al potere del Cristallo d'Argento Leggendario. Con la sconfitta del nemico, la spilla e lo scettro di Sailor Moon si frantumano, ma la ragazza ne riceve di nuovi in dono dalla regina, che le conferisce il potere cosmico.\n\"Mugen\".\nUsagi conduce la vita di una normale adolescente, tra l'amore di Mamoru, la piccola Chibiusa, che, mandata dalla madre nel XX secolo per imparare ad essere una guerriera Sailor, vive a casa della protagonista, e le sue amiche. Conosce Haruka Ten'ou, scambiata per un ragazzo, che la prende subito in simpatia. Tuttavia, la pace non dura a lungo: infatti, presso la prestigiosa Accademia Mugen si stanno verificando fenomeni anomali, detti di regressione, visto che presumibilmente le persone che si trasformano in mostri tornano al primitivo stato animalesco; in realt\u00e0, la Death Busters, che vuole trasformare la Terra nel secondo pianeta madre di Pharaoh 90, impianta uova di Daimon, demoni, nei corpi umani, e le vittime vengono divorate dalle abominevoli creature. Le guerriere Sailor decidono di indagare sull'Accademia Mugen. Riuscita ad entrarvi, Sailor Moon si imbatte in Michiru Kaiou, la quale la accusa di incoscienza per essere venuta nella scuola e la avvisa che, continuando cos\u00ec, far\u00e0 una brutta fine; nel frattempo, Haruka invita le amiche della Tsukino a non intralciarla, e le minaccia. Successivamente, Usagi trova Chibiusa in compagnia di Hotaru Tomoe, una ragazza di salute cagionevole. Sailor Moon e gli altri incontrano anche due nuove guerriere Sailor, Uranus e Neptune. La protagonista nota la somiglianza tra Haruka e la prima, e chiede alla Ten'ou se sia una guerriera Sailor, ma subito si rende conto di aver immaginato una cosa assurda, convinta che Haruka sia un ragazzo. Le sue amiche interrompono la conversazione, invitando Haruka a non avvicinarsi ad Usagi. Sailor Moon si ritrova, in seguito, da sola con Sailor Uranus, la quale la avverte di non intralciarla, per poi baciarla. Pensando alla somiglianza esistente tra Haruka ed Uranus, Usagi si addormenta; nel suo sogno, la guerriera Sailor la informa che bisogna radunare i tre talismani per la dea della distruzione. Usagi incontra ancora Haruka, la quale, nonostante l'avvertimento delle compagne della Tsukino, sentiva la mancanza della protagonista. Usagi, dal canto suo, vorrebbe approfondire la conoscenza.\nIntanto, i sogni premonitori continuano, e Usagi e Mamoru vedono una figura, che, secondo loro, potrebbe essere la dea della distruzione.\nIncontrandola, Usagi chiede ad Haruka se sia Sailor Uranus, e ottiene una conferma ai suoi sospetti; le domanda anche se sia uomo o donna. Nel frattempo, Mamoru vede la Ten'ou atteggiarsi in modo confidenziale con la fidanzata, ed Usagi lo nota. L'ultima va a casa dell'amato, ma teme che questo sia arrabbiato con lei. Chibiusa, intenta a far riappacificare i suoi futuri genitori, si fa aiutare da entrambi in un compito d'arte, nella realizzazione, cio\u00e8, di un'imitazione del Calice Sacro, il cui potere salvava le persone; si dice appartenesse a Neo-Queen Serenity. Terminato il lavoro, Usagi e Mamoru si chiariscono, e l'ultimo rassicura la fidanzata, dicendo di fidarsi di lei. In combattimento, la riproduzione si trasformer\u00e0 nell'autentico Calice Sacro, per riunire successivamente i poteri delle guerriere e permettere alla protagonista di evolversi momentaneamente in Super Sailor Moon.\n\"Yume\".\nDurante un'eclissi solare, Usagi e Chibiusa incontrano Pegasus in una visione, come Mamoru, oltre a scorgere nel cielo la nave del Dead Moon Circus. \u00c8 l'unicorno alato a trasformare i caleidoscopi che il fidanzato della protagonista ha donato a lei ed alla futura figlia nelle nuove armi con cui Super Sailor Moon e Chibimoon combattono contro il misterioso circo apparso nel corso del fenomeno iniziale. Elios, apparentemente il vero aspetto di Pegasus, chiede inoltre alla principessa Serenity di usare il Cristallo d'Argento per salvare la Terra ed Elysium dalla maledizione della perfida regina Nehellenia e rompere il sigillo del Cristallo d'Oro. Intanto, standogli accanto Usagi contrae da Mamoru la letale malattia effetto della maledizione, ed una rosa nera si insinua, cos\u00ec, nel suo corpo per invadere i polmoni. Ci\u00f2 nonostante, Super Sailor Moon s'impegna per neutralizzare la minaccia della regina di Dead Moon, la quale, come scopre l'eroina, le aveva lanciato una maledizione alla nascita, per vendicare il mancato invito pervenutole: la principessina sarebbe morta prima di salire al trono. Tramite il Calice Lunare, che raccoglie i poteri di Taxedo Kamen e delle Guerriere Sailor, Usagi si trasforma in Eternal Sailor Moon, colei che possiede il potere pi\u00f9 simile a quello della regina della Luna, e sconfigge Nehellenia, riportando alla normalit\u00e0 la Terra ed Elysium.\n\"Parallel Sailor Moon\".\nNell'omake, ambientato in un futuro alternativo, Usagi ha una seconda figlia oltre a Chibiusa, Kousagi, uguale alla madre come carattere e appetito.\nAnime.\nLa prima trasposizione animata differisce molto dalla versione cartacea. L\u00ec, Sailor Moon rischia la vita quando ricorre al Cristallo d'Argento, mentre nel manga usa il gioiello sempre da sola e senza pericolo di morte; con il suo potere, nella storia originale l'eroina \u00e8 inoltre in grado di resuscitare e guarire le persone.\nNell'adattamento anime degli anni '90 viene ricalcato il carattere goffo e piagnucolone dell'allegra ed ottimista Sailor Moon, ragazza dal cuore d'oro, che crede nell'amore e nei buoni sentimenti, e la cui bont\u00e0 d'animo, unita ad una forza straordinaria, l'aiuta a salvare il mondo. Ella non accetta da subito il suo ruolo di Guerriera Sailor; appare pi\u00f9 coraggiosa a partire dalla seconda serie, dopo aver vissuto tante esperienze, anche dolorose. In \"Sailor Moon Crystal\", pi\u00f9 fedele al manga, la protagonista \u00e8 meno fifona e si adatta presto all'incarico da combattente.\nAltre apparizioni.\nSailor Moon \u00e8 anche protagonista dei videogiochi tratti dalla serie: \"Sailor Moon\", \"Sailor Moon R\", ', \"Sailor Moon Another Story\", ' e \"\".\nTrasformazioni e aspetti.\nSailor Moon.\nSailor Moon \u00e8 conosciuta come la Guerriera dell'Amore e della Giustizia (anche semplicemente Guerriera della Giustizia o Paladina della Giustizia), Guerriera del Mistero per dono di Neo-Queen Serenity, fine seconda parte del manga. Indossa un vestito alla marinara, body bianco con colletto e gonnellina blu, fiocco sul petto e sul fondoschiena rossi, colore dei particolari sui guanti e degli stivali, lunghi fin sotto il ginocchio. Gli accessori sono un paio di fermacapelli rotondi, rossi che vestono gli odango ed altri bianchi a forma di petali sul capo, un diadema sulla fronte, collana girocollo rossa con la luna crescente e un ciondolo simile alla spilla, orecchini con stella e mezzaluna dorate, e, posto al centro del fiocco sul petto, prisma contenente il cristallo con cui Usagi si trasforma. Nel primo adattamento anime, la divisa di Sailor Moon presenta alcune differenze: assenza dei fermacapelli dalla forma di petalo, due perline bianche negli orecchini, al posto della stella, girocollo arricchito unicamente dalla mezzaluna.\nGli attacchi di Sailor Moon ruotano intorno al potere della luna, dell'amore, del mistero e della luce, specialmente quella lunare.\nSuper Sailor Moon.\nQuando Sailor Moon riceve il Calice Sacro (Coppa Lunare o Sacro Graal nel doppiaggio italiano del primo adattamento anime) trasformandosi in Super Sailor Moon, il suo potere cresce, e diversa appare l'uniforme: trasparenti maniche a tre punte, gonnellina bianca con due strisce, dorata e blu, orizzontali sul bordo, candido e lungo il fiocco posteriore; un cuore roseo spicca al centro del girocollo d'oro, stesso colore della fascia che cinge la vita dell'eroina e che presenta una spilla eguale al nuovo gioiello incastonato sul petto. All'inizio, la protagonista non riesce a trasformarsi in Super Sailor Moon senza il Calice Sacro, che, una volta distrutto, appare solo in presenza di tutte le guerriere, quindi non pu\u00f3 essere usato se mancano le combattenti del Sistema Solare Esterno. Solamente nel trentaquattresimo atto (episodio 128 dell'anime storico), Elios dona il potere della trasformazione sia ad Usagi che a Sailor Chibimoon.\nEternal Sailor Moon.\nEternal Sailor Moon (Sailor Moon Regina dell'Eternit\u00e0 nel doppiaggio Mediaset) \u00e8 la terza ed ultima trasformazione di Usagi, quella che Diana definisce la forma pi\u00f9 vicina a Neo-Queen Serenity. L'uniforme della protagonista \u00e8 cambiata radicalmente, con l'aggiunta, sulla schiena, di due ali angeliche, aspetto assunto anche dal candido fiocco sul petto; il nastro posteriore \u00e8 magenta e pi\u00f9 sottile, una luna crescente ha sostituito il diadema sulla fronte, magenta la tinta delle trasparenti maniche e di alcuni particolari sui guanti, tra cui una mezzaluna dorata. La gonnellina \u00e8 color oro, con del fucsia, del blu e due fasce intorno alla vita che si uniscono in una luna crescente. Gli stivali sono bianchi.\nCon la trasformazione in Eternal Sailor Moon, Usagi ottiene il Silver Moon Crystal, una forma evoluta del Cristallo d'Argento, che utilizzer\u00e0 per trasformarsi ed attaccare. Tuttavia, nella quinta serie del primo adattamento animato, non \u00e8 chiaro se il cristallo utilizzato dalla paladina sia il Silver Moon Crystal, in quanto solo due degli attacchi si riferiscono ad esso, ma il solido in s\u00e9 e per s\u00e9 non viene nominato. Inoltre, mentre nella storia originale la trasformazione avviene attraverso il Calice Sacro evoluto, nell'anime storico con la spilla chiamata Eternal Moon Article. Da notare che anche nella serie cartacea Sailor Moon porta un gioello simile, seppure senza alcun dettaglio, utile solo a contenere e proteggere il Silver Moon Crystal e il Calice Sacro evoluto.\nPrincess Serenity.\nPrincess Serenity \u00e8 la principessa del Silver Millennium, poi rinata sulla Terra come Usagi. \u00c8 figlia unigenita di Queen Serenity, la quale, come regina del regno, pu\u00f2 avere solo un'erede di sesso femminile; non si accenna, invece, al padre della principessa. Quest'ultima si innamora del principe terrestre Endymion, che rinascer\u00e0 come Mamoru Chiba, nonostante la legge preveda che fra coloro che appartengono al regno della Luna e i terrestri non debba esserci contatto; mentre nella storia originale Princess Serenity si suicida con un pugnale dopo aver visto morire Prince Endymion per mano di Queen Beryl, nel primo adattamento anime i due innamorati muoiono insieme per opera di Queen Metaria. Queen Serenity, con le ultime forze rimastele, sigillata Metaria e il suo esercito invia le anime della figlia, Endymion e di tutti gli abitanti del Silver Millennium (Guerriere Sailor comprese) sulla Terra, per dare loro modo di rinascere e vivere in un tempo pacifico. Nel live invece \u00e8 la stessa Princess Serenity a distruggere il Silver Millennium e la Terra con il Cristallo d'Argento, dopo che l'amato viene ucciso davanti ai suoi occhi.\nDa notare che nell'anime degli anni '90 Serenity \u00e8 dipinta molto pi\u00f9 regale di quanto sia la Sailor Moon del XX secolo, tuttavia nel manga viene mostrato che anche la principessa aveva alcuni tratti caratteristici di Usagi, come la scarsa voglia di studiare. Serenity ha una luna crescente sulla fronte e indossa un lungo abito bianco con particolari color oro, scarpe d\u00e9collet\u00e9 della stessa tinta del vestito, orecchini dorati, perline bianche sul capo e bracciale di egual forma e colore al polso destro.\nSebbene nell'originale lingua giapponese la fanciulla venga chiamata \"Princess Serenity\", il suo titolo nobiliare \u00e8 stato tradotto nei vari adattamenti, come in Italia o in Germania (dove Serenity \u00e8 chiamata rispettivamente \"Principessa Serenity\" e \"Prinzessin Serenity\"). Tuttavia, nell'edizione GP Publishing del manga, si \u00e8 deciso di mantenere i vari anglicismi per tutti i titoli reali dei vari personaggi.\nNeo-Queen Serenity.\nNeo-Queen Serenity (Nuova Regina Serenity nel doppiaggio italiano di \"Pretty Guardian Sailor Moon Crystal\") \u00e8 la regina di Crystal Tokyo, capitale terrestre, XXX secolo. Nella prima trasposizione animata, \u00e8 salita al trono dopo aver salvato il mondo da una glaciazione con il potere del Cristallo d'Argento Illusorio, come racconta King Endymion, il Mamoru del futuro nonch\u00e9 consorte della sovrana. Nonostante con la sua ascesa abbia perso, nella storia originale, i poteri di guerriera Sailor, Neo-Queen Serenity \u00e8 probabilmente la forma pi\u00f9 potente di Sailor Moon, ed \u00e8 talmente forte da far rivivere gli abitanti della citt\u00e0 e donare alle guerriere nuovi poteri. L'incoronazione di Usagi viene vista alla fine della quarta stagione, ma \u00e8 al termine della quinta che la protagonista si sposa con Mamoru, a Crystal Tokyo. Non viene specificato come e quando la capitale sia stata edificata, ma che Chibiusa, avuta da una Serenity ventiduenne, ha 900 anni al momento in cui torna indietro nel tempo; si racconta inoltre di un precedente attacco di Death Phantom. Apparsa per la prima volta nel sedicesimo atto del manga e nell'episodio 68 dell'anime storico, Neo-Queen Serenity \u00e8 l'unica identit\u00e0 di Usagi che Chibiusa considera sua madre, mentre la Tsukino e Sailor Moon assumono un ruolo di sorella maggiore per la bambina.\nLa regina si dimostra ovviamente pi\u00f9 adulta rispetto alla Sailor Moon del XX secolo, sebbene nell'anime degli anni '90 anche lei abbia i suoi momenti d'infantilismo, come ricorda Diana nell'asserire che spesso i sovrani di Crystal Tokyo non partecipano alla vita mondana per malattia, quando in realt\u00e0, intuisce Luna, fingono per non svolgere i loro compiti. Pure le lettere che Neo-Queen Serenity spedisce a Chibiusa dal futuro sovente sono firmate con un disegnino di lei, o alcune volte del re, anzich\u00e9 col nome, oltre ad essere scritte solo in caratteri hiragana e senza kanji (in Italia adattati come errori d'ortografia). Nell'episodio 103, la sovrana aggiunge addirittura un post scriptum dove raccomanda alla Usagi del XX secolo di studiare, tra lo stupore delle altre guerriere. Pi\u00f9 matura anche nello sguardo, Neo-Queen Serenity indossa un vestito molto simile a quello da principessa; porta una tiara sulla testa, sempre visibile \u00e8 il simbolo della luna crescente sulla sua fronte. Nel primo adattamento anime, l'abito presenta qualche differenza, per esempio nella tiara o nella gonna a sirena.\nAltri.\nNella serie live action \"Bish\u014djo senshi Sailor Moon\", Princess Sailor Moon \u00e8 la potente unione di Sailor Moon con lo spirito di Princess Serenity, che si impossessa del corpo della guerriera. Appare per la prima volta quando Queen Beryl propone di scambiare Mamoru con i Quattro Generali: la protagonista, in preda al rancore, si trasforma in Princess Sailor Moon, ed usa la sua spada contro la perfida regina. Non mostrando alcun riguardo per il destino dei Quattro Generali, ostaggi di Beryl, e rivolgendosi a Mamoru con il nome di Endymion, Princess Sailor Moon risulta somigliare pi\u00f9 a Serenity che ad Usagi. Ella appare costantemente furiosa, tendenzialmente spietata e mai felice (nonostante nel materiale promozionale venga spesso ritratta col sorriso). Durante un dialogo telepatico, Princess Sailor Moon confessa ad Usagi che non proverebbe alcun rimorso nel distruggere la Terra qualora Endymion fosse ucciso, e per combattere con le sue amiche richiama alcuni demoni col simbolo della luna crescente sulla fronte. Temendo di distruggere il mondo, Usagi tenta di sopprimere il proprio potere, in un conflitto interiore durevole per l'intera serie. Ritenuto assai elaborato rispetto a quello di Sailor Moon, l'abbigliamento dell'alter ego oscuro \u00e8 stato disegnato da Naoko Takeuchi in persona, come i nuovi personaggi del live. Princess Sailor Moon possiede una spada, anche arpa con stringhe invisibili che ella generalmente suona nei tristi momenti in cui pensa al suo amato principe, e che \u00e8 in grado di guarire le persone. Utilizzata come arma, la spada pu\u00f2 scagliare potenti attacchi e deviare quelli nemici. Princess Sailor Moon \u00e8 pure dotata delle abilit\u00e0 di levitazione e teletrasporto.\nIn un episodio speciale della medesima opera, ambientato prima dell'incontro con Luna, Usagi, Ami, Naru e altre due compagne di classe si travestono da supereroine, desiderando imitare Sailor V; Sailor Rabbit \u00e8 l'alter ego creato dalla protagonista. Nel cortometraggio, le ragazze si imbattono in una banda di criminali, ma vengono salvate dalla guerriera che le ha ispirate.\nAdattamento.\nIn Italia, la prima edizione del manga, edita da Star Comics, non modifica il nome di Usagi, ma fino alla terza saga le attribuisce il soprannome \"Bunny\" (\"usagi\" significa, per l'appunto, \"coniglio\") a causa della pettinatura, omologandosi cos\u00ec a molti adattamenti europei, tra cui quello italiano della prima trasposizione animata (dove il nome della guerriera \u00e8 appunto \"Bunny\"); pure la seconda edizione, edita da GP Publishing, ha mantenuto il nome originale della protagonista. Quest'ultima viene chiamata da Mamoru, anche da Haruka e Seiya, \"odango atama\" (\"testa di odango\", tradotto \"testolina buffa\" nel doppiaggio italiano dell'anime storico) nella versione cartacea, per via della sua pettinatura, i cui chignon ricordano degli odango; tuttavia la ragazzina non ama questo soprannome. Come nell'anime, Usagi viene chiamata \"Usako\" dal suo \"Mamo-chan\"; solo nel terzo arco del manga e di \"Pretty Guardian Sailor Moon Crystal\", Mamoru la chiama pure \"Usa\".\nNel doppiaggio italiano, a partire dalla met\u00e0 della prima serie, viene ripetutamente fatto intendere che Sailor Moon non utilizzi il Cristallo d'Argento; tuttavia, nella versione giapponese, la protagonista usa l'oggetto, il cui potere cresce insieme alla forza dei nemici e viene amplificato dai vari scettri che la guerriera ottiene tra le stagioni. Non \u00e8 chiaro il motivo di tale modifica, ben visibile nel secondo lungometraggio, dove Usagi utilizza il Cristallo del Cuore (in lingua originale, il Cristallo d'Argento senza, per la prima volta, andare incontro alla morte), grazie all'unione dei poteri delle Guerriere Sailor del sistema solare e Chibiusa.\nAccoglienza ed impatto culturale.\nSailor Moon \u00e8 uno dei personaggi pi\u00f9 celebri provenienti dal mondo dell'animazione ed il fumetto nipponici, come attesta Sheila Rose Browing, che la definisce \"una dei pi\u00f9 popolari e conosciuti personaggi dei manga in Giappone\". La guerriera che veste alla marinara, spiega Marco Vignati, ha inaugurato un nuovo tipo di personaggio femminile, che fonde caratteristiche di seduzione tipicamente femminili ad elementi e compiti tipici dell'eroe maschile; \u00e8 il simbolo di una nuova visione della donna, che anche in Giappone, come in Occidente, \u00e8 entrata nella cultura sociale. Il sito inglese \"IGN\" ha posizionato Sailor Moon al nono posto nella classifica dei personaggi anime migliori di tutti i tempi, essendo, la paladina, il personaggio femminile con il pi\u00f9 elevato numero di voti. Da un sondaggio effettuato a marzo del 2010 dalla rivista giapponese \"Newtype\", Usagi \u00e8 risultata seconda nella lista dei personaggi femminili pi\u00f9 rilevanti degli anni '90. \"Famits\u016b\" l'ha piazzata terza in qualit\u00e0 di eroina pi\u00f9 famosa dei manga nel decennio. Inoltre, la storia d'amore tra Usagi e Mamoru ha raggiunto la prima posizione nella classifica \"Top 8 Anime Love Stories\".\nStraordinario l'impatto che il personaggio nato dalla matita di Naoko Takeuchi ha avuto sulla cultura postuma, dal mondo del cosplay e della moda ai giocattoli, tra action figures, bambole, riproduzioni degli oggetti, delle armi e degli accessori di Sailor Moon, dall'arte allo spettacolo. La showgirl Francesca Cipriani si travestiva dalla guerriera della Luna per i suoi sketches comici nell'edizione del 2017 di Colorado. Nel 2019, l'importante influencer Chiara Ferragni ha pubblicato, sul suo profilo Instagram, una foto che la ritraeva nei panni di Sailor Moon, descritta come l'eroina della sua infanzia. Usagi ha ispirato molteplici personaggi anime, come, per acconciatura e personalit\u00e0, Misato Katsuragi di \"Neon Genesis Evangelion\" (alla quale, tra l'altro, d\u00e0 voce la stessa doppiatrice di Sailor Moon, nell'originale lingua giapponese), Aquos Elfin, Star Butterfly della serie statunitense \"Marco e Star contro le forze del male\". \u00c8 stata, inoltre, citata, insieme alle sue compagne, in diversi anime e manga, tra cui \"Fushigi Yugi\", \"Shin Chan\", \"Excel Saga\", \"Keroro\", in fumetti e cartoni animati occidentali, come \"I Simpson\" o \"Rat Man\", in serie televisive, ad esempio \"Sabrina, vita da strega\" e l'italiana \"Nati ieri\", in pubblicit\u00e0, come quella della Pompea, 2010, il cui balletto trae spunto dalla prima trasformazione di Sailor Moon. Nel 2020, l'inaugurazione di una statua di Sailor Moon al Mu.fant, in occasione della mostra che il Museo del fantastico e della fantascienza di Torino ha interamente dedicato alla celeberrima serie per il venticinquesimo anniversario della medesima.\nDoppiatrici e attrici.\nNell'originale versione anime, Sailor Moon \u00e8 doppiata da Kotono Mitsuishi (cantante delle image songs del personaggio), sostituita da Kae Araki negli episodi 44-50, causa un ricovero per appendicite della prima interprete.\nNel doppiaggio italiano della Mediaset, \u00e8 Elisabetta Spinelli a prestare la voce al personaggio, mentre Federica De Bortoli lo doppia nell'adattamento della Shin Vision. In \"Sailor Moon Crystal\", la voce di Usagi \u00e8 quella di Lucrezia Marricchi.\nNei \"musicals\", il personaggio di Sailor Moon \u00e8 interpretato da sei attrici differenti: Anza \u014cyama (1993-1998), Fumina Hara (1998-1999), Miyuki Kanbe (2000-2001), Marina Kuroki (2001-2005), Satomi Ookubo (2013-2015; 2017 come Sailor Cosmos), e Hotaru Nomoto (dal 2016). Le opere in questione sono suddivise secondo l'attrice che recita la parte della protagonista, per un totale di quattro stages.\nNel live action \"Bish\u014djo senshi Sailor Moon\", Usagi \u00e8 interpretata da Miy\u016b Sawai, che, nello \"Special Act\", fa anche la parte di Queen Serenity."}
{"id": "599300", "revid": "729019", "url": "https://it.wikipedia.org/wiki?curid=599300", "title": "Pedro Pablo Ram\u00edrez", "text": "Biografia.\nAcceso nazionalista, riusc\u00ec a sfruttare il vuoto di potere che si era creato dopo la ribellione di numerosi ufficiali rivoltosi dell'esercito e che aveva portato alle dimissioni dell'incapace dittatore Ram\u00f3n S. Castillo.\nIl suo primo atto fu lo scioglimento del Congresso, dopo di che govern\u00f2 con decreti; di fronte alle vaste critiche egli represse tutte le associazioni che appoggiavano gli Alleati, la stampa ebraica e quella di opposizione. Oper\u00f2 epurazioni nelle scuole e nelle universit\u00e0.\nL'attivit\u00e0 di agenti tedeschi e giapponesi in Argentina port\u00f2 gli Alleati, in particolar modo gli Stati Uniti d'America, ad una dura protesta, che in un primo tempo consolid\u00f2 l'unit\u00e0 degli argentini attorno a Ram\u00edrez, ma ebbe come conseguenza nel febbraio 1944 le sue dimissioni e la rottura delle relazioni diplomatiche con le Potenze dell'Asse. Il suo successore Edelmiro Farrell mantenne la politica favorevole all'Asse, ma anche lui mantenne il potere per breve tempo."}
{"id": "599306", "revid": "108658198", "url": "https://it.wikipedia.org/wiki?curid=599306", "title": "Fibrosi", "text": "La fibr\u00f2si rappresenta la riparazione di un danno tissutale mediante sostituzione delle cellule parenchimali con tessuto connettivo.\nDescrizione.\nCi\u00f2 avviene quando vi \u00e8 distruzione dei tessuti con danni a carico sia delle cellule parenchimali sia dello stroma, come avviene ad esempio nell'infiammazione necrotizzante che caratterizza l'infiammazione cronica.\nLa riparazione non pu\u00f2 di conseguenza avvenire tramite rigenerazione delle cellule del parenchima, nemmeno negli organi le cui cellule sono capaci di rigenerarsi.\nLa deposizione di tessuto connettivo conduce alla fibrosi e alla comparsa di cicatrici negli organi le cui cellule sono capaci di rigenerare.\nIn tale processo sono identificati quattro momenti: \nCome molti altri fenomeni biologici, anche il processo riparativo pu\u00f2 essere modulato in relazione alla gravit\u00e0/estensione del danno; a un agente lesivo di blanda entit\u00e0 che provoca solo una limitata risposta infiammatoria/essudativa (come nel caso di ustioni di primo grado) seguir\u00e0 il fenomeno di risoluzione, consistente nel riassorbimento dell'essudato da parte del circolo linfatico e nel ripristino delle condizioni emodinamiche precedenti al danno. Diversamente, un agente eziologico particolarmente aggressivi e/o persistente, pu\u00f2 provocare una perdita netta di tessuto biologico mediante danno diretto o in seguito a fenomeni necrotici conseguenti al protrarsi del processo infiammatorio; in questo caso verranno innescati i meccanismi responsabili del processo di guarigione.\nDue distinti fenomeni partecipano al processo di guarigione: la rigenerazione e la reintegrazione connettivale. La prima pu\u00f2 essere intesa come il ripristino delle cellule funzionali del tessuto danneggiato (attraverso la loro proliferazione). La seconda consiste invece nella sostituzione delle cellule funzionali danneggiate con tessuto connettivo. Quindi il grado di recupero funzionale (\"restitutio ad integrum\") del tessuto dipende dal rapporto rigenerazione/reintegrazione connettivale che, a sua volta, dipende dall'entit\u00e0 del danno e dal potenziale rigenerativo delle cellule danneggiate.\nComunque, in linea generale, danni molto estesi con perdita dell'architettura delle stroma di sostegno non possono essere riparati solo per rigenerazione neanche nei tessuti costituiti da cellule con elevato potenziale rigenerativo. Ne consegue che il processo riparativo si accompagna quasi sempre a un certo grado di reintegrazione connettivale e perdita di funzionalit\u00e0 (fibrosi).\nLa riparazione delle ferite dermo-epidermiche.\nLa guarigione di una ferita dermo-epidermica non infetta a margini giustapposti, quale un'incisione chirurgica asettica, avviene per \"prima intenzione\":\nA volte alcuni tra i diversi processi che caratterizzano la riparazione di una ferita dermo-epidermica non vengono adeguatamente controllati, dando origine a guarigioni abnormi; la cicatrice che ne consegue pu\u00f2 quindi svilupparsi come una cresta elevata rispetto al piano della cute (cicatrice ipertrofica) che nei casi pi\u00f9 gravi pu\u00f2 evolvere nei cosiddetti cheloidi o cicatrici deturpanti che invadono il tessuto circostante la ferita.\nTra le varie situazioni che interferiscono con il processo riparativo, quella sicuramente pi\u00f9 frequente \u00e8 la presenza di una significativa perdita di tessuto e/o necrosi indotta da infezioni secondarie. Queste condizioni rappresentano ostacoli che si frappongono alla chiusura della ferita: in tal caso la guarigione avverr\u00e0 per \"seconda intenzione\". La maggior quantit\u00e0 di coagulo, i detriti necrotici ed eventuali batteri da eliminare intensificano il fenomeno infiammatorio che, a sua volta, amplifica il processo di neovascolarizzazione, prolungando significativamente le fasi iniziali della guarigione. I processi di guarigione per prima o per seconda intenzione sono mediati dagli stessi meccanismi, con differenze per\u00f2 significative per quanto riguarda la loro intensit\u00e0 e durata. Ci\u00f2 che invece distingue nettamente i due tipi di guarigione \u00e8 il fenomeno della contrazione della ferita, che si manifesta solo nelle grandi ferite cutanee che guariscono per seconda intenzione. La contrazione della ferita avviene principalmente per opera dei miofibroblasti."}
{"id": "599307", "revid": "729019", "url": "https://it.wikipedia.org/wiki?curid=599307", "title": "Edelmiro Juli\u00e1n Farrell", "text": "Biografia.\nPrimi anni.\nEdelmiro Juli\u00e1n Farrell nacque ad Avellaneda il 12 febbraio 1887. Fu l'undicesimo figlio di Juan Caledonio del Coraz\u00f3n de Jes\u00fas Farrell Ib\u00e1\u00f1ez (1846-1887) e di Catalina Plaul Petry (1851-1917). La sua famiglia paterna proveniva dalla Contea di Longford, in Irlanda, da dove emigr\u00f2 in Argentina nel 1830 suo nonno Matthew Farrell (1803-1860), sua nonna paterna, M\u00f3nica Ib\u00e1\u00f1ez (1819-1867), era di Buenos Aires ed i suoi nonni materni, Santiago Plaul Schwarz e Mariana Petry Yerber, erano tedeschi.\nFarrel si spos\u00f2 a Z\u00e1rate, in provincia di Buenos Aires, il 10 luglio 1919, con la maestra rosarina Conrada Victoria Torni Carpani (1893-1977), figlia di Atilio Torni, italiano, e di Magdalena Carpani, francese, dalla quale ebbe tre figli: Nelly Victoria (1923), Jorge Edelmiro (1925-1950) e Susana Mabel (1929).\nFormazione militare.\nDiplomatosi alla Scuola Militare nel 1907, ottenendo il grado di sottotenente di fanteria, prest\u00f2 servizio in un reggimento alpino italiano dal 1924 al 1926.\nAttivit\u00e0 politica.\nDurante il golpe del 1943.\nNel 1943 partecip\u00f2 al colpo di Stato chiamato Rivoluzione del 43, assolvendo i compiti di Ministro della guerra e Vicepresidente durante il governo del generale Pedro Pablo Ram\u00edrez fino a che fu rimosso, data in cui assunse l'incarico di Presidente \"de facto\" della Nazione. Esercit\u00f2 l'incarico di presidente \"ad interim\" dal 25 febbraio del 1944, e definitivamente per rinuncia di Ram\u00edrez, dal 9 marzo del 1944 al 4 giugno del 1946.\nPresidente \"de facto\".\nNel mese di luglio del 1945 annunci\u00f2 la sua candidatura per le elezioni presidenziali del 1946, vinte per\u00f2 da Juan Domingo Per\u00f3n, ex ministro del lavoro e della guerra sotto il suo governo.\nDurante la presidenza Farrell, i pi\u00f9 importanti punti attuati furono:\nCuriosit\u00e0.\nIn omaggio al generale Farrel, nel Partido Lan\u00fas, un monumento inaugurato nel 1988 \u00e8 stato posto di fronte al Palazzo Municipale ed una via porta il suo nome."}
{"id": "599308", "revid": "287204", "url": "https://it.wikipedia.org/wiki?curid=599308", "title": "Classi L e M (cacciatorpediniere)", "text": "I cacciatorpediniere classi L e M sono state navi da guerra britanniche entrate in servizio tra il 1941 e il 1942, in piena seconda guerra mondiale. Per ogni classe vennero costruite otto unit\u00e0, una delle quali attrezzata per servire come capoflottiglia. Sei unit\u00e0 classe L e tre classe M andarono perdute durante il conflitto. Della seconda sottoclasse, quattro navi vennero vendute alla Turchia nel dopoguerra.\nDettagli delle classi.\nQuesti caccia vennero progettati durante la guerra civile spagnola, in cui gli aerei militari si erano rivelati una grave minaccia per gli obiettivi di terra e mare. Questo port\u00f2 ad un importante dibattito sul loro armamento, in cui per la prima volta l'Ammiragliato ascolt\u00f2 chi sosteneva la necessit\u00e0 di dotare queste navi di armamenti antiaerei molto pi\u00f9 potenti di quelli installati fino ad allora.\nLe navi delle classi L e M avevano un singolo fumaiolo, come la precedente classe J, un albero di trinchetto a tripode e un albero maestro pi\u00f9 piccolo appena a poppavia del centro nave. Una caratteristica distintiva di queste navi fu il tetto del locale timoneria. Dalla classe I (1935) alla classe Weapon (1944), tutti i cacciatorpediniere della Royal Navy condivisero una particolare forma del locale fra la torre B ed il (primo o unico) fumaiolo: il tetto era piatto nella parte posteriore ma inclinato in avanti sopra la anteriore, per dirigere il flusso d'aria sopra la piattaforma bussola. La parte anteriore ospitava la timoneria, costruita a prova di proiettile e leggermente sollevata, in modo che il timoniere potesse vedere oltre i cannoni in posizione B. La maggiore altezza delle nuove torri Mk. XX della classe L richiese un maggior sollevamento, per cui la parte inclinata del tetto era quasi piatta. Questa caratteristica, chiaramente visibile nella foto dell' HMS Marne, \u00e8 stata unica per le classi L e M.\nNel programma originario, la classe L doveva comprendere un conduttore (leggermente pi\u00f9 grande) e 7 cacciatorpediniere, ma poi entrambe le classi continuarono la pratica (iniziata con i J) di avere 8 unit\u00e0 essenzialmente identiche ed attrezzarne una come flotilla leader. Il Laforey ed il Milne erano quasi infatti indistinguibili dalle sorelle, avendo solo sistemazioni interne pi\u00f9 ampie e migliori apparecchiature radio (denominate W/T - \"wireless telegraph\" ossia \"telegrafo senza fili\").\nIl progetto passato ai cantieri prevedeva 6 cannoni da 120 mm (4.7\") e 8 lanciasiluri, ma non definiva l'armamento antiaereo leggero. Poich\u00e9 le impostazioni avvennero a partire dalla fine del 1938, il tempo di consegna era diventato un fattore cruciale e lo si sarebbe abbreviato montando le armi leggere immediatamente disponibili. \nFurono i primi cacciatorpediniere britannici ad avere cannoni in torrette completamente chiuse. \nArmamento principale.\nLe navi erano dotate di sei cannoni da 120\u00a0mm Mk XI a tiro rapido in impianti binati Mk XX installati nelle posizioni 'A', 'B', e 'X'. L'impianto in posizione 'X' aveva un arco di tiro di 320 gradi per elevazioni inferiori ai 20 gradi e di 360 gradi per elevazioni superiori. Il cannone Mk XI era un notevole miglioramento rispetto alla versione precedente in quanto sparava granate di 28\u00a0kg (rispetto alle precedenti di 23\u00a0kg). La torretta Mk XX era completamente chiusa e prevista per resistere alle intemperie, ma in servizio gli equipaggi riscontrarono diversi inconvenienti. La Mk XX non era tecnicamente una torretta, in quanto il sistema di alimentazione delle munizioni era distinto dall'installazione e non si muoveva con la massa rotante. Questo significava che il rifornimento di munizioni, quando i pezzi erano al limite del brandeggio, era alquanto difficile. Di conseguenza anche gli elevatori delle munizioni dovevano essere collocati tra i cannoni come nella torretta binata americana da 127/38. Come risultato, le culle dei cannoni erano molto distanziate tra loro, una caratteristica immediatamente evidente nella conformazione della torretta Mk XX. Le culle dei cannoni erano indipendenti per cui gli stessi potevano assumere elevazioni diverse tra loro.\nL'elevazione massima era 50 gradi, rispetto ai 40 dei precedenti Mark XIX. Questo ancora limitava il tempo di impegno contro gli aerei nemici in quota, principalmente contro i bombardieri in picchiata durante il loro avvicinamento, ma non era considerata una limitazione particolarmente grave perch\u00e9 i cannoni di medio calibro si rivelarono realmente efficaci contro questi bersagli solo dopo l'introduzione della spoletta di prossimit\u00e0. Inoltre il movimento in elevazione era manuale e quindi troppo lento, per cui il complesso Mark XX era solo un compromesso per il ruolo antiaereo, anche se confrontato favorevolmente con qualsiasi arma simile nell'arsenale delle potenze dell'Asse Roma-Berlino.\nD'altro canto, questo era (o per lo meno appariva) il solo cannone a doppio scopo disponibile. I cannoni da 114\u00a0mm montati sulla portaerei Ark Royal erano gi\u00e0 in servizio ed avevano una elevazione di 80 gradi, ma i supporti non erano adatti per un cacciatorpediniere. I cannoni da 133 mm della classe Dido erano ovviamente fuori discussione. Il cannone da 102 mm non appariva adeguato al compito antinave. \nLa Marina imperiale giapponese aveva gi\u00e0 introdotto in servizio un cannone da 127\u00a0mm con 70 gradi di elevazione che ha avuto prestazioni molto scarse, mentre il 5\"/38 Mark 32 della Marina degli Stati Uniti si poteva alzare a 85 gradi.\nUn altro sviluppo per quanto riguarda l'armamento principale era l'adozione di una direzione combinata del tiro antiaereo ed antinave. Questo sistema non fu mai realmente soddisfacente ed aveva inoltre un peso eccessivo. Fu poi rielaborato, ma ancora con poco successo, nella K-tower Mk.I dei caccia classe Z. Nonostante i suoi problemi, questo sistema ed il suo radar \"Type 285\" fornirono alle classi L ed M un controllo del fuoco antiaereo migliore di qualsiasi cacciatorpediniere dell'Asse, la maggior parte dei quali non ebbe alcun sistema di direzione del fuoco AA e tanto meno un apposito radar.\nNavi.\nClasse L.\nLe unit\u00e0 classe L, note anche come Laforey, vennero approvate nelle previsioni di costruzioni navali del 1937. Quattro delle navi (\"Lance\", \"Lively\", \"Legion\" e \"Larne\"), vennero costruite con cannoni da 102\u00a0mm. Sei unit\u00e0 su otto vennero affondate durante la seconda guerra mondiale, le due sopravvissute vennero demolite nel 1948.\nClasse M.\nLe unit\u00e0 classe M vennero approvate nelle previsioni di costruzioni navali del 1939. Servirono nella \"Home Fleet\" fino al 1944 e successivamente nel Mediterraneo. Tre unit\u00e0 andarono perdute; delle cinque sopravvissute alla guerra la \"Musketeer\" venne demolita nel 1955 e le altre quattro vennero vendute alla Turchia nel 1958."}
{"id": "599316", "revid": "30610", "url": "https://it.wikipedia.org/wiki?curid=599316", "title": "Sintomo", "text": "Il termine sintomo (dal greco \u03c3\u03cd\u03bc\u03c0\u03c4\u03c9\u03bc\u03b1, \"symptoma\", 'evenienza', 'circostanza', a sua volta derivato da \u03c3\u03c5\u03bc\u03c0\u03b9\u03c0\u03c4\u03c9, \"sympipto\", 'cado con', 'cado assieme') indica un'alterazione soggettiva, riferita dal paziente, della normale sensazione di s\u00e9 e del proprio corpo in relazione ad uno stato patologico. Si differenzia sia dal segno, un riscontro patologico oggettivo individuato all'esame obiettivo del paziente stesso, sia dal reperto di laboratorio, che coinvolge procedure del laboratorio di analisi.\nIn condizione di malattia e in relazione al quadro clinico, un individuo pu\u00f2 essere definito sintomatico se presenta sintomi, paucisintomatico se presenta un minor numero di sintomi rispetto a una presentazione tipica o asintomatico se non presenta sintomi.\nAlcune malattie possono non mostrare sintomi e il paziente pu\u00f2 scoprire di esserne affetto con esami di routine o per altri motivi. Per esempio molte forme di neoplasia sono per lunghi periodi asintomatiche fino a quando lo stadio della malattia non raggiunge un livello avanzato."}
{"id": "599317", "revid": "124123", "url": "https://it.wikipedia.org/wiki?curid=599317", "title": "Jos\u00e9 Domingo Molina G\u00f3mez", "text": ""}
{"id": "599318", "revid": "1349548", "url": "https://it.wikipedia.org/wiki?curid=599318", "title": "Skidmore, Owings and Merrill", "text": "Skidmore, Owings &amp; Merrill LLP (SOM) \u00e8 uno studio di ingegneria, architettura e pianificazione urbanistica statunitense. Fu fondato a Chicago nel 1936 da Louis Skidmore e Nathaniel Owings a cui si aggiunse nel 1939 l'ingegnere John Merril, dai cui l'acronimo \"SOM\".\nStoria.\nGi\u00e0 nel 1937 lo studio apre la prima succursale a New York City. SOM \u00e8 uno dei pi\u00f9 grandi studi di architettura negli Stati Uniti ed al mondo. Fin dall'inizio si specializzarono in edifici commerciali di alto livello diventando lo studio leader nel settore della progettazione dei grattacieli rimanendo per lungo tempo fedeli ai principi dell'International Style.\nMolti degli edifici costruiti dallo studio dopo la seconda guerra mondiale sono diventate vere e proprie icone dell'architettura moderna statunitense come ad esempio la Lever House (1952) a New York, la cappella all'accademia aeronautica (1958) a Colorado Springs, Colorado; e il John Hancock Center (1969) e la Sears Tower (1973), entrambi a Chicago, Illinois.\nNel Missouri a Kansas City, nel 1977 costruirono il City Center Square alto 123 metri.\nNel 1983 inaugurarono il 400 Poydras Tower (prima noto come Texaco Center) a New Orleans.\nInoltre SOM fu uno dei primi grandi studi americani ad aprire studi in tutto il mondo mantenendo per\u00f2 la propria firma su tutti i progetti nonostante la collaborazione con grandi architetti e ingegneri associati nei vari studi come ad esempio: Gordon Bunshaft, Natalie de Blois, Myron Goldsmith, Bruce Graham, Gertrude Kerbis, Fazlur Khan, Walter Netsch, Pietro Belluschi e David Childs.\nLo studio dichiara di aver costruito oltre 10.000 progetti (tra i quali il pi\u00f9 famoso \u00e8 il Burj Khalifa) e di avere uffici a Chicago, New York, San Francisco, Washington D.C., Los Angeles, Londra, Hong Kong e Shanghai."}
{"id": "599321", "revid": "729019", "url": "https://it.wikipedia.org/wiki?curid=599321", "title": "Eduardo Lonardi", "text": "\u00c8 stato Presidente e dittatore dell'Argentina dal 23 settembre al 13 novembre 1955. Arriv\u00f2 al potere con un colpo di Stato ai danni di Juan Domingo Per\u00f3n.\nFu costretto a rinunciare subito al potere per motivi di salute: malato di cancro, and\u00f2 negli Stati Uniti per sottoporsi a delle cure, ma la morte lo colp\u00ec il 22 marzo 1956."}
{"id": "599324", "revid": "729019", "url": "https://it.wikipedia.org/wiki?curid=599324", "title": "Pedro Eugenio Aramburu", "text": "Biografia.\nPedro Eugenio Aramburu nacque a R\u00edo Cuarto, nella provincia di C\u00f3rdoba, il 21 marzo 1905; fu iscritto al \"Colegio Militar de la Naci\u00f3n\" dove ottenne il grado di sottotenente nel 1922 e di maggiore nel 1939; fu docente presso la \"Escuela Superior de Guerra\" nel 1943 e, dopo la fine della seconda guerra mondiale, raggiunse il grado di generale di brigata nel 1951 e, nel 1955, divenne Capo di Stato Maggiore dell'Esercito con il grado di tenente generale.\nNello stesso anno fu tra gli organizzatori del colpo di Stato che il 16 settembre rovesci\u00f2 il governo del presidente Juan Domingo Per\u00f3n, costringendolo all'esilio, ed assunse la presidenza dell'Argentina dal 13 novembre 1955 al 1\u00ba maggio 1958 quando fu sostituito da Arturo Frondizi.\nAramburu fu assassinato il 1\u00ba giugno 1970 con un colpo di rivoltella, due giorni dopo essere stato rapito dal gruppo filo peronista Montoneros; le sue spoglie riposano al cimitero monumentale della Recoleta a Buenos Aires."}
{"id": "599326", "revid": "106456", "url": "https://it.wikipedia.org/wiki?curid=599326", "title": "Armoire de fer", "text": "Armoire de fer (armadio di ferro) \u00e8 il nome dato a un armadio segreto del Palazzo delle Tuileries che si trovava incassato nel muro del corridoio che collegava la camera da letto del re Luigi XVI a quella del delfino. Per celarlo alla vista era chiuso con una porta in ferro coperta da uno strato di pittura che imitava la pietra. Luigi XVI lo fece costruire dal fabbro Fran\u00e7ois Gamain per nascondervi documenti riservati e corrispondenze compromettenti.\nIl 19 novembre 1792, quando alla Convenzione Nazionale si discuteva se processare il re dopo il suo fallito tentativo di abbandonare la Francia, Gamain rivel\u00f2 l'esistenza dell'armadio segreto al ministro dell'Interno Roland, che il 20 novembre lo fece aprire dallo stesso Gamain. Roland, dopo aver tenuto presso di s\u00e9 quanto era stato rinvenuto nell'armadio, consegn\u00f2 alla Convenzione 726 carte, sollevando il sospetto di aver trattenuto e poi distrutto documenti compromettenti per i suoi amici girondini e per Danton. Il giorno dopo la Convenzione istitu\u00ec la Commissione dei Dodici, poi allargata a ventun membri, che pubblic\u00f2 l'inventario della documentazione.\nLe carte dimostrarono i rapporti tenuti da Luigi XVI con Mirabeau, con Maximilien Radix de Sainte-Foix, con i banchieri Joseph Duruey e Tourteau de Septeuil, con Arnaud de Laporte, intendente della lista civile dalla quale venivano prelevati i fondi destinati a pagare gli agenti reali, col vescovo di Clermont Fran\u00e7ois de Bonal, con i ministri Montmorin, Valdec de Lessart, Bertrand de Molleville, Louis Marie Narbonne Lara, Cahier de Gerville, Dumouriez, con La Fayette, Antoine de Rivarol e Talleyrand. I documenti rivelavano l'attivit\u00e0 di corruzione creata da Montmorin e gestita da Collenot d'Angremont per guadagnare alla causa del re noti agitatori e oratori di club, come Santerre o Fran\u00e7ois Desfieux, e vari deputati della Convenzione.\nTali rivelazioni produssero una notevole agitazione nell'opinione pubblica. Nel club dei Giacobini, il busto di Mirabeau fu distrutto e il suo ritratto, nella sala della Convenzione, fu coperto. Successivamente il suo corpo fu allontanato dal Panth\u00e9on. Talon, allora in missione in Inghilterra presso Pitt, fu messo in stato d'accusa insieme con i suoi agenti Dufresne, Saint-L\u00e9on e Sainte-Foys. Il 2 dicembre i delegati delle 48 sezioni di Parigi chiesero l'avvio del processo contro Luigi XVI, e l'11 dicembre la Commissione dei Ventuno termin\u00f2 i suoi lavori depositando all'Assemblea l'atto dei \u00abcrimini di Luigi Capeto\u00bb comprendente 38 capi di accusa."}
{"id": "599327", "revid": "123428982", "url": "https://it.wikipedia.org/wiki?curid=599327", "title": "Arturo Frondizi", "text": "Biografia.\nNato a Paso de los Libres, una cittadina in prossimit\u00e0 della frontiera brasiliana da genitori di origine italiana (Gubbio), Arturo Frondizi si trasfer\u00ec da bambino con la famiglia a Concepci\u00f3n del Uruguay (provincia di Entre R\u00edos) e successivamente a Buenos Aires. In questa citt\u00e0 inizi\u00f2 la sua carriera politica dopo essersi laureato in giurisprudenza nel 1930. All'inizio degli anni quaranta divenne dirigente di un partito della sinistra riformista, la \"Uni\u00f3n C\u00edvica Radical\" e nel 1946 deputato nazionale nelle liste di quello stesso partito. Fermo oppositore di Juan Domingo Per\u00f3n, Frondizi fu imprigionato per tre settimane nel 1955.\nDivenuto Presidente (1958), attu\u00f2 una politica di riforme estremamente moderata che deluse le aspettative di ampi settori della sinistra argentina e del suo stesso partito senza per questo riuscire ad assicurarsi l'appoggio della destra conservatrice. Nel 1961 formalizz\u00f2 l'adesione dell'Argentina al programma di sviluppo dell'America Latina proposto dal presidente statunitense John F. Kennedy, Alleanza per il Progresso.\nDeposto nel 1962 da un colpo di Stato militare, Frondizi fu rinchiuso prima nell'isola di Mart\u00edn Garc\u00eda (un'exclave argentina sul R\u00edo de la Plata), poi a San Carlos de Bariloche, nelle Ande. Liberato nel 1963, fond\u00f2 in quello stesso anno il \"Movimiento de Integraci\u00f3n y Desarrollo\", senza riuscire peraltro a ricoprire, da allora, un ruolo di rilievo nella vita politica del suo paese. A partire dalla seconda met\u00e0 degli anni settanta, Frondizi abbandon\u00f2 le sue convinzioni radicali passando a posizioni nazionaliste sempre pi\u00f9 estreme, non molto dissimili da quelle propugnate dai rappresentanti ufficiali delle dittature militari che in quegli anni si alternarono al potere in Argentina.\nFrondizi ha anche pubblicato numerosi saggi di politica, storia ed economia. \u00c8 morto a Buenos Aires nel 1995."}
{"id": "599329", "revid": "117910301", "url": "https://it.wikipedia.org/wiki?curid=599329", "title": "Jos\u00e9 Mar\u00eda Guido", "text": ""}
{"id": "599330", "revid": "287204", "url": "https://it.wikipedia.org/wiki?curid=599330", "title": "Congresso islamico mondiale", "text": "Il Congresso islamico mondiale fu indetto a Gerusalemme il 7 dicembre 1931. A esso presero parte 130 delegati di 22 Paesi musulmani. Il Congresso esort\u00f2 gli Stati islamici ad evitare il commercio con la comunit\u00e0 ebraica in Palestina.\nIl Congresso fu convocato su disposizione di Am\u012bn al-\u1e24usayn\u012b, e da Maulana Shaukat Ali, con l'intento ufficiale di proporre la nascita dell'\"Universit\u00e0 di al-Aq\u1e63\u0101\" a Gerusalemme, perch\u00e9 diventasse un centro di studi islamici.&lt;br&gt;\nTuttavia il Congresso dimostr\u00f2 ampiamente il tentativo del Muft\u012b di rafforzare il proprio prestigio nell'avanzare la propria candidatura a ricoprire il posto di Califfo qualora questa suprema magistratura islamica fosse stata risuscitata. Il califfato era rimasto infatti vacante fin dal 1925, allorch\u00e9 un'assemblea voluta da Kemal Atat\u00fcrk aveva deciso ad Ankara di dichiarare chiusa per sempre la suprema istituzione califfale per la discendenza della famiglia ottomana, e dopo il fallimento nel 1926 a La Mecca di un congresso pan-islamico che non era riuscito a identificare una candidatura per rimpiazzare quella di chi, fino ad allora, era stato il pi\u00f9 autorevole candidato: al-Husayn ibn Ali, Sceriffo della Mecca, morto proprio nel 1926.\nI leader della prestigiosa Universit\u00e0-moschea egiziana di al-Azhar al Cairo si opposero all'idea di un nuovo ateneo islamico.\nIn seguito all'elezione di Am\u012bn al-\u1e24usayn\u012b a presidente del Congresso, l'agenda fu predisposta nel modo seguente:\nIl Congresso decise che il sionismo era \"\"ipso facto\" un'aggressione a detrimento del benessere islamico\", e che \"direttamente o indirettamente\" esso spossessava i musulmani \"del controllo del territorio islamico e dei Luoghi Santi musulmani\". Si decise inoltre che il Congresso si sarebbe riunito a intervalli di due o tre anni e che le risoluzioni sarebbero state tradotte in realt\u00e0 da un Comitato Esecutivo presieduto da al-Husayn\u012b.\nIl Congresso si concluse alle 13:30 del 17 dicembre. Un clan storicamente rivale degli Husayn\u012b, quello dei Nash\u0101sh\u012bb\u012b, provvide ad assicurare il fallimento dell'intento personale del Muft\u012b."}
{"id": "599332", "revid": "1305772", "url": "https://it.wikipedia.org/wiki?curid=599332", "title": "Comitato dei rappresentanti permanenti", "text": "Il Comitato dei rappresentanti permanenti (COREPER, dal francese \"Comit\u00e9 des repr\u00e9sentants permanents\") \u00e8 un organo del Consiglio dell'Unione europea, composto dai capi o vice-capi delegazione degli stati membri presso l'Unione europea e da un alto numero di comitati e gruppi di lavoro ad esso subordinati. Il suo compito principale \u00e8 preparare gli incontri a livello ministeriale del Consiglio dell'Unione europea. Il COREPER svolge un ruolo fondamentale nell'elaborazione delle politiche dell'Unione europea, dato che gran parte dei negoziati tra gli stati membri sulle decisioni da prendere si svolge al suo interno.\nStoria.\nNel 1953 il Consiglio della Comunit\u00e0 Europea del Carbone e dell'Acciaio decise di istituire una commissione di coordinamento (\"COCOR\") formata da due alti funzionari per ogni stato membro. Tale commissione era incaricata di preparare e facilitare i lavori del Consiglio.\nL'innovazione introdotta nel 1953 venne recepita nei Trattati di Roma del 1957. L'art. 151 del Trattato CEE prevedeva infatti che il Consiglio della CEE potesse formare un comitato composto da rappresentanti degli stati membri e assegnargli dei compiti, e analoghe previsioni erano contenute nell'art. 121 del Trattato EURATOM. Il comitato del Consiglio della CEE venne creato all'inizio del 1958. I suoi membri ottennero i diritti e le prerogative degli ambasciatori.\nLa complessit\u00e0 e i poteri del COREPER sono aumentati negli anni, seguendo l'aumento delle competenze delle Comunit\u00e0 europee e dell'Unione europea e l'aumento dei loro stati membri.\nComposizione.\nIl COREPER \u00e8 composto da un rappresentante per ciascuno stato membro dell'Unione europea ed \u00e8 presieduto dal rappresentante dello Stato membro che detiene la presidenza semestrale del Consiglio dell'Unione europea. Alle sue riunioni partecipano anche funzionari del segretariato generale del Consiglio dell'Unione europea.\nIl COREPER si riunisce in due formazioni differenti, a seconda del tipo di questioni che deve discutere. La distinzione tra COREPER I e II \u00e8 puramente funzionale, operano entrambi allo stesso livello.\nCOREPER I.\nIl COREPER I \u00e8 composto dai vice-capi delegazione degli stati membri.\nSi occupa prevalentemente di questioni tecniche. Prepara le riunioni a livello ministeriale del Consiglio nelle seguenti formazioni:\nCOREPER II.\nIl COREPER II \u00e8 composto dai capi delegazione degli stati membri.\nSi occupa delle questioni politicamente pi\u00f9 delicate ed istituzionali. Prepara le riunioni a livello ministeriale del Consiglio nelle seguenti formazioni: \nCompiti.\nIl COREPER svolge le discussioni e i negoziati che preparano i lavori delle riunioni a livello ministeriale del Consiglio dell'Unione europea, conducendo un esame preliminare delle proposte della Commissione europea. Il COREPER finalizza i testi politici, legislativi o regolamentari che vengono poi discussi dai ministri durante le riunioni del Consiglio.\nPredispone inoltre l'ordine del giorno per gli incontri a livello ministeriale, ne organizza i lavori e svolge altri compiti eventualmente assegnatigli dal Consiglio, anche di tipo esecutivo. Coordina i lavori di decine di altri comitati e gruppi di lavoro ad esso subordinati.\nFunzionamento.\nLe riunioni del COREPER sono preparate da altri gruppi e comitati istituiti all'interno del Consiglio dell'Unione europea.\nDei gruppi tecnici di lavoro (permanenti oppure istituiti \"ad hoc\") raccolgono le informazioni rilevanti nei vari settori e preparano la base per i lavori nelle fasi successive. Dei comitati settoriali predispongono poi le bozze per i dibattiti. I comitati settoriali pi\u00f9 importanti sono definiti \"di alto livello\" e sono i seguenti: \nIl lavoro svolto dai gruppi tecnici di lavoro e dai comitati settoriali viene coordinato da due gruppi (\"Gruppo Mertens\" per il COREPER I e \"Gruppo Antici\" per il COREPER II), che organizzano le riunioni settimanali del COREPER, definendone anche l'ordine del giorno. Il COREPER si riunisce a Bruxelles, le riunioni non sono pubbliche.\nDopo averle discusse, il COREPER classifica le questioni di cui si occupa in ogni riunione in tre categorie. Le questioni che sceglie di indicare come \"punti I\" nell'ordine del giorno delle successive riunioni a livello ministeriale vengono semplicemente trasmesse come informazioni ai ministri ma non richiedono discussione. Le questioni e le proposte che vengono approvate all'unanimit\u00e0 dal COREPER vengono classificate come \"punti A\" per le riunioni a livello ministeriale. A meno che un ministro richieda un dibattito o un rinvio, i ministri non discutono tali questioni e procedono direttamente alla votazione. Le questioni e le proposte che vengono invece approvate a maggioranza dal COREPER vengono classificate come \"punti B\" per le riunioni a livello ministeriale. Tali questioni richiedono una discussione, ma generalmente sono piuttosto poche, grazie al lavoro di negoziazione e preparazione svolto dal COREPER."}
{"id": "599334", "revid": "1782831", "url": "https://it.wikipedia.org/wiki?curid=599334", "title": "Sailor Mercury", "text": ", il cui vero nome \u00e8 , \u00e8 un personaggio immaginario della serie di anime e manga \"Pretty Guardian Sailor Moon\" di Naoko Takeuchi. Nell'edizione italiana dell'anime \u00e8 conosciuta come Amy (pronuncia all'inglese \"Emi\"), cos\u00ec anche nella prima edizione del manga; invece la seconda edizione mantiene i nomi invariati.\nSailor Mercury \u00e8 apparsa anche nei musical e nel telefilm live action tratti dal fumetto, ed \u00e8 la protagonista del capitolo speciale del manga , da cui \u00e8 stato anche tratto un corto proiettato in Giappone insieme al secondo film e mandato in onda in Italia col titolo \"Il primo amore di Amy\".\nCreazione e concezione.\nNel concepire il personaggio di Sailor Mercury la Takeuchi ha utilizzato il metodo Osamu Tezuka riprendendo l'aspetto di Hiraku Sorano, migliore amica e compagna di classe di Minako, apparsa in Sailor V. L'autrice ha anche dichiarato che inizialmente voleva che Ami fosse un cyborg con un sistema di accelerazione e che prima della fine della prima parte voleva che fosse ridotta in pezzi dai nemici, ma il suo editor Fumio Osano le consigli\u00f2 di cambiare e di rendere Sailor Mercury un'umana come le altre guerriere, dicendole inoltre che tutte dovevano vivere felici e contente.\nGli spunti per il design di Amy derivano anche dalla simbologia occidentale, in particolare la scelta del colore della sua fuku, cio\u00e8 azzurra. Sailor Mercury ha occhi azzurri e capelli di una tonalit\u00e0 di azzurro pi\u00f9 scura.\nNell'antica tradizione greca al pianeta Mercurio venivano assegnati due nomi, uno per la stella del mattino e uno per la stella della sera: Mercurio e Apollo. Nella mitologia greca, il dio Apollo \u00e8 il protettore delle Muse e divinit\u00e0 della musica e delle arti, nonch\u00e9 dio del Sole. Non \u00e8 dunque un caso se l'attacco pi\u00f9 potente di Super Senshi Sailor Mercury, il Mercury Aqua Rhapsody, sia basato sull'utilizzo di uno strumento a corde (getti d'acqua che si uniscono a formare un'enorme arpa nel cartone animato e un vero e proprio oggetto, la Mercury Harp, di formato pi\u00f9 piccolo e dunque pi\u00f9 simile a una lira, nel manga). L'iconografia dell'arpa \u00e8 il leit-motiv dell'ultima trasformazione di Super Sailor Mercury nell'anime.\nIl castello di Princess Mercury sul pianeta Mercurio, da cui Sailor Mercury trae la forza per trasformarsi in Super Senshi Sailor Mercury, si chiama \"Mariner Castle\". Tutti i castelli delle Principesse Sailor traggono il loro nome da un satellite naturale del loro pianeta, ma Mercurio non ne ha, per cui, come a Venere, gli \u00e8 stato dato il nome della prima sonda artificiale approdata sul suo terreno: la sonda Mariner 10 ha infatti raggiunto il suolo di Mercurio nel 1973.\nNome.\nNell'astrologia cinese vi \u00e8 un legame fra il pianeta Mercurio e l'elemento dell'acqua inedito nella mitologia greco-romana, e dunque non \u00e8 un caso che gli attacchi di Sailor Mercury siano tutti basati sull'acqua nei suoi tre stati. L'ideogramma \u6c34 \"mizu\" che compare nel suo cognome significa infatti proprio \"acqua'\" ed \u00e8 lo stesso ideogramma che compare nel nome giapponese del pianeta Mercurio (\u6c34\u661f \"suisei\", \"pianeta dell'acqua\") e del giorno mercoled\u00ec (\u6c34\u66dc\u65e5 \"suiy\u014dbi\", \"giorno dell'acqua\"). Il nome proprio invece non ha significati precisi, anche se il suo nome completo \"Mizuno Ami\" potrebbe corrispondere a \"mizu no Ami\", ovvero all'appellativo \"Ami del mare\".\nAspetto e carattere.\nSailor Mercury vive con sua madre, che \u00e8 medico, mentre del padre si sa solo che \u00e8 un pittore, il quale viaggia per il mondo inviando alla figlia dei dipinti fatti da lui per tutto il globo. \u00c8 una ragazza studiosa, intelligente e seria. All'inizio della serie \u00e8 molto chiusa e molto solitaria, ma grazie alle sue compagne riesce un poco alla volta a uscire dal proprio guscio. \u00c8 in grado di trasformarsi nella seconda combattente, Sailor Mercury, il suo pianeta guardiano \u00e8 Mercurio, il pianeta dell'acqua, e i suoi poteri sono, appunto, legati all'acqua, prima allo stato aeriforme, poi anche a quelli solido e liquido. Inoltre, possiede un micro-computer, una visiera-schermo (chiamati nella versione originale Mercury Goggles) e nel manga un microfono, facenti parte della sua sailor fuku gli consentono di localizzare i nemici ed analizzarne le tecniche. I suoi passatempi sono il nuoto, giocare a scacchi, la lettura e lo studio. Ha i capelli a caschetto color blu scuro e gli occhi azzurri.\nIl suo nome da guerriera deriva da Mercurio, corrispondente romano del greco Hermes, il dio dei ladri, del commercio, dei confini e del l\u00f3gos. Nata il 10 settembre, Sailor Mercury \u00e8 del segno della Vergine, segno zodiacale di elemento terra che nell'astrologia occidentale \u00e8 governato dal pianeta Mercurio e caratterizzato dal metallo con lo stesso nome e dalle pietre acquamarina e cunzite. I nati sotto il segno della Vergine sono intelligenti, acuti, pignoli, ipercritici, timidi, sensibili e dotati di ottime capacit\u00e0 professionali. Descrizione, questa, che calza perfettamente per Ami Mizuno, l'intelligente e dolce ragazza protetta da Mercurio che nasconde una grandissima bont\u00e0 dietro un carattere timido e schivo e rimprovera costantemente le amiche quando non studiano (soprattutto Usagi e Makoto) o sbagliano a citare proverbi (con particolare riferimento a Minako).\nIl suo sogno \u00e8 quello di diventare una dottoressa in medicina (passione ereditata dalla madre), e nell'episodio speciale della versione live scopriamo che si \u00e8 laureata in un'universit\u00e0 americana ed \u00e8 diventata il medico pi\u00f9 giovane della storia (ci\u00f2 \u00e8 valido solo nella continuity di questa versione dove il Sailor Team ha perso i poteri dopo aver affrontato il Dark Kingdom e non li ha mai pi\u00f9 riottenuti, fino a questo episodio, anche se solo per poco tempo).\nNella serie animata della storia viene attratta da un ragazzo di nome Ryo Urawa, dotato del potere di prevedere il futuro, ma dopo la prima serie la storia non sar\u00e0 approfondita, mentre nella versione live far\u00e0 innamorare di s\u00e9 Nepherite, dopo aver perso i suoi poteri ed essere diventato un ragazzo normale di nome Nefukichi.\nTrasformazioni e aspetti.\nSailor Mercury.\nSailor Mercury \u00e8 la prima trasformazione di Ami, la guerriera del pianeta Mercurio. Fa la sua prima apparizione nel secondo \"atto\" del manga, e nell'ottavo episodio dell'anime. La sua uniforme da guerriera gioca sulle differenti sfumature del blu, colore del suo elemento principale, l'acqua.\nNelle varie serie acquisisce vari titoli, quali \"Guerriera dell'Acqua e dell'Intelligenza\", \"Combattente della Saggezza\", \"Guerriera della Giustizia e della Saggezza\", e \"Guerriera dell'Amore e degli Esam\"\nIn giapponese, il nome del pianeta Mercurio \u00e8 , il cui primo kanji significa \"acqua\", mentre il secondo indica un oggetto spaziale. Anche se viene usato il nome di un dio romano riferito al pianeta, le abilit\u00e0 di Sailor Mercury di manipolare l'acqua derivano dall'astrologia orientale. Inizialmente, la maggior parte dei suoi poteri sono strategici piuttosto che offensivi, come enfatizzata dalle sue abilit\u00e0 di analisi, e del suo equipaggiamento digitale che le permette di studiare i vari nemici. A differenza dei poteri acquatici di Sailor Neptune, gli attacchi di Sailor Mercury comprendono tutti gli stati dell'acqua: liquido, gassoso e solido, difatti con il suo primo attacco, il Mercury Aqua Mist, crea una nebbia, con lo Shine Aqua Illusion, il Mercury Aqua Rapsody e altri congela, con il Mercury Aqua Mirage inonda d'acqua il nemico.Diventando pi\u00f9 potente come guerriera, Sailor Mercury acquisisce nuovi poteri, e la sua uniforme finisce per cambiare. La prima modifica appare con la trasformazione di Sailor Moon in Super Sailor Moon dove Sailor Mercury e le altre ottengono la modifica della spilla a forma di cuore e alla fine della terza serie, sempre grazie a Sailor Moon ottengono la trasformazione in Super che risulter\u00e0 solo momentanea. Nell'atto 35 del manga, quando scopre di possedere il \"Mercury Crystal\", e la sua uniforme diventa simile a quella di Super Sailor Moon. Nell'anime il secondo cambiamento ottiene i poteri di Super Sailor Senshi ma tale suffisso non viene mai utilizzato davanti al suo nome di guerriera. Il terzo e ultimo cambiamento, che appare solo nel manga (Act 49), Sailor Mercury \u00e8 simile ad Eternal Sailor Moon senza ali.\nDark Mercury.\nNel live action \"Bish\u014djo senshi Sailor Moon\", Sailor Mercury viene soggiogata dal potere del Dark Kingdom e diventa Dark Mercury.\nFa la sua prima apparizione nell'atto 21, come una seguace di Kunzite. La sua uniforme assume dei toni pi\u00f9 cupi: nastri di tulle nero e pizzo dello stesso colore appaiono su stivali, sul fiocco frontale e quello dietro la schiena, con motivi tribali decorano la sua tiara, il suo collare e gli stivali. Indossa anche una catena intorno alla vita come cintura.\nLa sua frase di trasformazione \u00e8 \"Dark Power! Make-up!\", detta in un tono molto duro. Impugna una spada di ghiaccio, da lei creata durante la sua prima trasformazione.\nIn un momento di vulnerabilit\u00e0, in cui le altre guerriere erano impegnate, Kunzite tenta di rapire Sailor Mercury. Quando le viene mostrato il potere di Queen Metaria da Kunzite e da esso viene invasa, Ami mostra un cambiamento drastico della personalit\u00e0, cos\u00ec come nella sua uniforme. La sua nuova personalit\u00e0 la mostra come decisa, fino al punto di essere egoista e continua a frequentare la scuola per rendere Usagi cattiva agli occhi delle sue amiche. I suoi vestiti sono prevalentemente di colore nero e nei momenti in cui si confronta con le altre guerriere mostra segni di sadismo.\nDark Mercury non ha intenzione di seguire o aiutare nessuno, e cerca sempre di occuparsi dei suoi piani, cio\u00e8 uccidere i suoi amici e diventare pi\u00f9 potente possibile. Alcuni aspetti della vera Ami, comunque, sono ancora vivi in lei. Cerca sempre di ottenere buoni voti e di avere nuovi amici. La forma civile di Dark Mercury \u00e8 stata ribattezzata \"Akumi\" (nome ottenuto dalla parola \"aku\", malvagio e dal nome di Ami quindi \"Ami malvagia\") dallo staff di produzione del live, mentre la forma di guerriera \u00e8 detta Darkury.\nMolte volte Sailor Moon ha tentato di guarire la sua amica usando il potere del \"Cristallo d'argento\", per\u00f2 Dark Mercury \u00e8 sempre riuscita a sfuggire prima che Sailor Moon potesse completare il processo. Ad ogni modo, la sua esposizione a questo processo di guarigione porta ad alcuni miglioramenti nel suo carattere. Nell'atto 28, dopo aver sconfitto Sailor Moon in battaglia ed averla vista ferita, Dark Mercury si rende finalmente conto di quanto tiene ad Usagi e riemerge la sua vera personalit\u00e0. Tornando normale, dimentica tutto quello che aveva fatto come Dark Mercury: al solo pensiero di quello che poteva aver fatto alle sue amiche, Sailor Mercury si spaventa.\nPrincess Mercury.\nSecondo il manga, durante gli anni del Silver Millennium, Sailor Mercury ricopriva anche il ruolo di Principessa di Mercurio, il suo pianeta. Aveva il compito, insieme alle altre guerriere, di proteggere la Principessa Serenity e il Regno delle Luna. Dimorava nel suo \"Mariner Castle\" ed indossava una veste azzurra, come appariva nel manga e negli artbook.\nUna volta Naoko Takeuchi la disegn\u00f2 nelle braccia di Zoisite, ma nessun legame romantico fu rivelato nel manga e nell'anime. Nel primo stage del musical, viene affermato che i due erano una coppia durante il Silver Millennium; negli stage successivi, Ami e Zoisite mascherato duettano insieme, con .\nDoppiatrici e attrici.\nNella versione originale dell'anime, Sailor Mercury viene doppiata da Aya Hisakawa, che dopo aver concluso la serie, afferm\u00f2 che fu \"molto, molto felice\" di averla incontrata, mentre in \"Sailor Moon Crystal\" e doppiata da Hisako Kanemoto\nNella versione italiana Mediaset \u00e8 doppiata da Debora Magnaghi, nel ridoppiaggio del primo film da parte della Shin Vision \u00e8 doppiata da Domitilla D'Amico, mentre in \"Sailor Moon Crystal\" \u00e8 doppiata da Emanuela Ionica.\nNei musical di \"Sailor Moon\", \u00e8 stata interpretata da 9 attrici: Ayako Morino (1993-1998), Yukiko Miyagawa (1998), Hisano Akamine (1999-2000), Mariya Izawa (2000), Chieko Kawabe (2001-2002), Manami Wakayama (2002-2005), Myabi Matsuuara (2013), Momoyo Koyama (2014-2015) e Yume Takeuchi (dal 2016)..\nNella serie live-action, invece, \u00e8 stata interpretata da Chisaki Hama, e in alcuni flashback in cui appare bambina da Kanki Matsumoto."}
{"id": "599336", "revid": "125935427", "url": "https://it.wikipedia.org/wiki?curid=599336", "title": "Arturo Umberto Illia", "text": "\u00c8 stato un medico, iscritto all'Unione Civica Radicale. Ha servito come deputato e luogotenente governatore. Fu presidente dell'Argentina dal 12 ottobre 1963 al 28 giugno 1966.\nBiografia.\nNacque il 4 agosto del 1900 a Pergamino, a nord della citt\u00e0 di Buenos Aires, nella provincia di Buenos Aires. Suo padre, Martino (1861-1948), era nativo di Samolaco, Valchiavenna, provincia di Sondrio e sua madre, Emma Francesconi, era di Gratacasolo, provincia di Brescia.\nNel 1918 ha iniziato i suoi studi presso la facolt\u00e0 di medicina dell'Universit\u00e0 di Buenos Aires. Nello stesso anno scoppi\u00f2 in Cordoba un movimento studentesco noto come Riforma Universitaria, che ha stabilito i principi dell'universit\u00e0, libera e cogestita, modificando profondamente la progettazione e la gestione dell'istruzione superiore in Argentina e in gran parte dell'America Latina.\nNel 1928 durante un colloquio con l'allora presidente della Nazione argentina, il dottore Hip\u00f3lito Yrigoyen, offre i suoi servizi come medico, stabilendosi a Cruz del Eje, provincia di C\u00f3rdoba, dove svolse la sua attivit\u00e0 dal 1929 a 1963, solo interrotta da tre anni (1940 - 1943) quando divenne stato luogotenente governatore di Cordoba. \nLo soprannominarono \"apostolo dei poveri\", per la sua dedizione ai malati agli indigenti, viaggiando a cavallo, in carrozza o a piedi.\nIl 15 febbraio del 1939 si \u00e8 sposato con Silvia Elvira Martorell (1915-1966), figlia di Arturo Martorell e Mercedes Kaswalder, con la quale ha avuto tre figli: Emma Silvia Illia (1940), Mart\u00edn Arturo Illia (anche nel 1940) e Leandro Hip\u00f3lito Illia (nel 1946).\nTra 1963 a 1966 divenne presidente dell'Argentina. Durante la sua amministrazione i contratti petroliferi firmati dal precedente presidente argentino, Arturo Frondizi, con societ\u00e0 straniere vennero annullati, allo scopo di controllare lo sfruttamento delle risorse strategiche da parte dello Stato, promovuendo l'industria nazionale. Contemporaneamente venne assegnato il 23 % del bilancio nazionale all'istruzione, la cifra pi\u00f9 alta nella storia del paese, insieme ad un piano di alfabetizzazione. Grazie a questo intervento il prodotto interno lordo e il prodotto esterno industriale sono cresciuti, si \u00e8 abbassata la disoccupazione, \u00e8 diminuito il debito estero, e vennero emanate le leggi sul salario vitale minimo e sulle medicine (1964).\nDopo il colpo di Stato militare del 28 giugno del 1966 che lo rovesci\u00f2, guidato dal generale Juan Carlos Ongan\u00eda, noto come la rivoluzione argentina, si trasfer\u00ec a Mart\u00ednez, provincia di Buenos Aires, dove risiedeva in alternanza con viaggi a C\u00f3rdoba. Continua una intensa attivit\u00e0 politica nell'Unione Civica Radicale, fino alla sua morte il 18 gennaio del 1983 avvenuta a C\u00f3rdoba, Argentina."}
{"id": "599338", "revid": "1904508", "url": "https://it.wikipedia.org/wiki?curid=599338", "title": "Ceccolo Broglia", "text": "Biografia.\nCeccolo Broglia nacque a Trino nel 1352. Figlio di Enrico Broglia, sin da giovane si distinse per le sue abilit\u00e0 militari. Tra le sue imprese, quella pi\u00f9 nota \u00e8 certamente la presa di Assisi nel 1398, che gli valse il titolo di signore di Assisi e di Bastia Umbra. La storia ce lo descrive sia come un formidabile uomo d'arme che come un cupido e spietato mercenario. Mor\u00ec il 15 luglio 1400 ad Empoli di peste e fu sepolto a Firenze nella chiesa di Santa Reparata (l'odierna cattedrale di Santa Maria del Fiore).\nCuriosit\u00e0.\nCapitan Cecolo Broglia (con una sola \"c\") \u00e8 assieme alla \"Bella Castellana\" una delle maschere tradizionali del carnevale storico trinese.Narra infatti la tradizione di come egli un giorno, seguito da una piccola schiera di armati, assalt\u00f2 la temibile rocca del castello di Camino Monferrato per ricondurre libera la bella castellana ivi tenuta prigioniera, e riportarla in un tripudio di festa nella sua amata Trino."}
{"id": "599341", "revid": "125592654", "url": "https://it.wikipedia.org/wiki?curid=599341", "title": "Daran Norris", "text": "Carriera.\nHa lavorato su oltre 80 film, videogiochi e programmi televisivi. Ha partecipato nel ruolo fisso del difensore pubblico Cliff McCormack nella serie televisiva \"Veronica Mars\" e nel film omonimo e nella serie per ragazzi \"Ned - Scuola di sopravvivenza\" nel ruolo del bidello Gordy. Tra i suoi lavori come doppiatore bisogna ricordare quello nella serie animata \"Due fantagenitori\", in cui doppia Cosmo e il padre di Timmy. \u00c8 sposato dal 1988 con Mary Elizabeth McGlynn. Infine nei film \"Devi crescere Timmy Turner\", Un fantanatale\" e \"Un fantaparadiso\" dove ha interpretato il padre di Timmy. Ha anche partecipato come ruolo fisso in \"Big Time Rush\" facendo l'inserviente al Palmwoods. Daran \u00e8 apparso diversi anni dopo come cameo in una puntata di 100 cose da fare prima del liceo, interpretando il bidello della scuola proprio come nella storica serie di Ned.\nDoppiatori italiani.\nDa doppiatore \u00e8 sostituito da:"}
{"id": "599343", "revid": "110157", "url": "https://it.wikipedia.org/wiki?curid=599343", "title": "Liber Liber", "text": "Liber Liber \u00e8 un'associazione che ha per scopo la promozione dell'accesso libero alla cultura. Operativa dal 1993, \u00e8 stata fondata ufficialmente il 28 novembre 1994 da Marco Calvo (presidente), Gino Roncaglia, Paolo Barberi, Fabio Ciotti e Marco Zela. Il 28 luglio 2019, in seguito alla riforma del terzo settore del 2017, \u00e8 divenuta una organizzazione di volontariato; l'associazione si occupa di portare avanti diversi progetti, tutti orientati alla condivisione e alla diffusione del sapere on-line.\nProgetti.\nProgetto Manuzio.\n\u00c8 una biblioteca digitale ad accesso gratuito che prende nome dal tipografo ed editore rinascimentale Aldo Manuzio. Fu una delle prime iniziative di questo genere in Italia ed \u00e8 attiva dal 1993. Nel 1998 vantava 293 testi in rete, 800 accessi giornalieri e 7 siti mirror; dieci anni dopo, nel 2009, i testi disponibili erano saliti a 2000 e i lettori a mezzo milione al mese; nel novembre 2017 conta pi\u00f9 di 3000 opere digitalizzate, grazie al lavoro di un \"piccolo esercito\" di amanuensi volontari che impagina \"con cura certosina e rispetto filologico il testo originale\".I testi che contiene sono prevalentemente classici della letteratura italiana e straniera (tradotti in italiano) ormai fuori copyright. Sono presenti anche - con l'autorizzazione dei detentori dei diritti - alcune opere contemporanee. L'affidabilit\u00e0 dei testi \u00e8 continuamente verificata dai collaboratori volontari, sia nella fase precedente alla pubblicazione sulla piattaforma, sia in seguito, attraverso il progetto LiberCorrige, che consente di segnalare ed emendare eventuali errori.\nLa copertina azzurra e i formati.\nStoricamente, i libri disponibili su Liber Liber sono stati offerti in tre formati: .txt, .rtf, pdf. I libri nel formato rtf hanno una tipica copertina azzurra con la colomba. Una volta decompresso il file, la copertina ha la dimensione di una dozzina di Mb: ad esempio, nel caso della \"Divina Commedia\", essa \u00e8 una decina di volte pi\u00f9 pesante del testo che racchiude. La sproporzione si riduce di molto (2/3) se si considera l'archivio compresso.\nNell'aprile 2009 \u00e8 stato annunciato che il formato .rtf verr\u00e0 abbandonato e sostituito con il formato .odt (l'OpenDocument utilizzato da OpenOffice.org). La rinuncia al formato .rtf, ritenuto un formato \"datato e inefficiente\", a favore del formato aperto .odt non crea inconvenienti a chi pu\u00f2 scaricare Open Office, che \u00e8 liberamente scaricabile. Nei punti internet pubblici (biblioteche, scuole, universit\u00e0, internet caf\u00e8) in cui OpenOffice non fosse disponibile e in cui l'utente non fosse autorizzato a installare nuovi software, l'utente potr\u00e0 utilizzare solo il formato testo o il .pdf.\nCon la nascita del progetto Griffo, nel febbraio 2012, \u00e8 partita l'impaginazione dell'intera biblioteca digitale in formato ePub.\nProgetto Griffo.\nIl progetto Griffo si prefigge lo scopo di convertire l\u2019intera biblioteca digitale del progetto Manuzio al formato standard aperto ePub.\nLiberGNU.\nL'iniziativa LiberGNU, nata dalla collaborazione con il Progetto GNUtemberg, \u00e8 stata lanciata nel 2001, per incoraggiare la creazione di software liberi e di pubblico dominio per l'editing e la lettura degli e-book. Al momento il progetto risulta essere stato archiviato o sospeso a tempo indeterminato\nLiberMusica.\n\u00c8 un'audioteca, con migliaia di file musicali gratuitamente prelevabili, contenente per lo pi\u00f9 i grandi classici (Chopin, Puccini, Verdi ecc.). I file sono disponibili in formato MP3, Ipod/M4B o Ogg.\nOpen Alexandria.\nIl progetto si ispira, anche nel nome, all'antica Biblioteca di Alessandria. L'auspicio \u00e8 quello di riuscire a creare, per il Web, uno strumento di catalogazione e ricerca del sapere che ricopra il ruolo che nel mondo antico ebbe la grande biblioteca ellenistica, che radunava in un unico luogo le pi\u00f9 importanti opere in tutti i campi. I contenuti distribuiti sul Web si trovano spesso in siti non interoperabili fra loro, e non sempre sono facilmente indicizzabili dai motori di ricerca. Queste difficolt\u00e0 potrebbero essere superate attraverso la progettazione di una piattaforma open source che permetta di fruire in modo integrato dei contenuti provenienti dalle fonti pi\u00f9 diverse. Per raggiungere questo scopo Open Alexandria cerca di promuovere l'implementazione del protocollo libero OAI-PMH,sviluppato dal gruppo di Open Archives Initiative, che consente alle piattaforme che lo adottano di interagire fra loro. Per catalogare in maniera efficace i contenuti, Open Alexandria propone anche l'adozione di un identificatore univoco universale che sostituisca i diversi sistemi oggi in uso, come l'ISBN.Wikimedia Italia (il capitolo italiano di Wikimedia Foundation) collabora alla realizzazione del progetto, insieme ad alcune universit\u00e0 italiane.\nLibro parlato.\nIl progetto ha lo scopo di creare audiolibri letti da attori e volontari e disponibili per il download gratuito in formato MP3.\nLibriLiberi.\nSi tratta di un'iniziativa ispirata al fenomeno del bookcrossing, che consiste nella \"liberazione\" di libri in spazi pubblici (stazioni, parchi, panchine) dove possono essere trovati e letti da altre persone, che a loro volta li rimettono in circolo, o li sostituiscono con altri libri. I volumi liberati in questo modo sono riconoscibili grazie all'apposizione di un logo.\nTeatro.\n\u00c8 uno dei progetti pi\u00f9 recenti. Attraverso esso LiberLiber punta ad ampliare la propria offerta culturale, rendendo disponibili anche filmati di rappresentazioni teatrali."}
{"id": "599344", "revid": "1498434", "url": "https://it.wikipedia.org/wiki?curid=599344", "title": "Juan Carlos Ongan\u00eda", "text": "Fu presidente dell'Argentina e dittatore dal 29 giugno 1966 all'8 giugno 1970, arrivando al potere con un colpo di Stato ai danni di Arturo Umberto Illia. Il regime che instaur\u00f2, ispirato ai valori del cattolicesimo pi\u00f9 tradizionalista e del nazionalismo, pass\u00f2 alla storia argentina come uno dei pi\u00f9 repressivi in materia di diritti civili e sindacali.\nBiografia.\nOrigini.\nLa casata Ongania \u00e8 originaria del Monte di Varenna, oggi conosciuto come Perledo. Nel 1883 suo nonno, Pietro Giosu\u00e8 Ongania (nato il 12 agosto 1848) emigr\u00f2, lasciando la frazione di Regolo per Buenos Aires partendo da Genova. Con la moglie Teodora Teodorini ebbe 7 figli; dal primogenito Carlos Ongania (19 febbraio 1885), che spos\u00f2 Sara Carballo (1888), nacque Juan Carlos Ongania, dopo Nelida Angela (1911) e Olga (1912).\nCarriera militare.\nOngan\u00eda entr\u00f2 nel Colegio Militar de la Naci\u00f3n nel 1931 uscendone tre anni dopo cin il grado di tenente di cavalleria. Nominato generale nel 1959, si schier\u00f2 nella fazione degli \"azules\" dell'esercito argentino. Questo schieramento, di orientamento nazionalista e cattolico, e opposta alla fazione dei \"rossi\", vedeva nel peronismo un utile alleato contro l'avanzata del comunismo e dei movimenti politici di sinistra. L'affermazione degli \"azzurri\" all'interno dell'esercito consent\u00ec ad Ongan\u00eda di ottenere il 22 settembre 1962 la nomina a Comandante in capo. In quegli stessi anni l'Argentina era governata dal radicale Arturo Umberto Illia, il quale con le sue politiche nazionaliste e socialdemocratiche, si era inimicato le forze armate e alcuni tra gli ambienti economici pi\u00f9 influenti del Paese. Parte della stampa nazionale, che descriveva il capo di stato argentino come lento e debole, inizi\u00f2 a promuovere la figura di Ongan\u00eda, descrivendolo come l'uomo forte di cui la nazione abbisognava. Quando Illia tolse la proscrizione al peronismo i militari scatenarono un colpo di stato, definito \"Revoluci\u00f3n Argentina\", che port\u00f2 al potere il generale Ongan\u00eda il 29 giugno 1966.\nLa dittatura.\nNon appena conquistato il potere Ongan\u00eda sciolse tutti i partiti e proib\u00ec le riunioni politiche, sindacali e studentesche. Ci\u00f2 scaten\u00f2 una serie di proteste negli ambienti universitari. In risposta il dittatore eman\u00f2 un decreto che aboliva la riforma universitaria del 1918 scatenando cos\u00ec l'occupazione di alcune facolt\u00e0 dell'Universit\u00e0 di Buenos Aires. Ongan\u00eda autorizz\u00f2 quindi una durissima repressione da parte della polizia che, la notte 29 luglio 1966, passata alla storia come \"la notte dei lunghi bastoni\", irruppe nelle facolt\u00e0 occupate pestando selvaggiamente gli studenti e distruggendo laboratori e biblioteche. Numerosi studenti e professori vennero arrestati e incarcerati.\nDurante il suo regime Ongan\u00eda, mediante il ministro delle finanze Adalbert Krieger Vasena, adott\u00f2 alcune misure economiche volte da un lato a ridurre il controllo dello Stato sul tessuto economico nazionale, consentendo ad esempio l'apertura ai capitali internazionali dell'economia argentina, e dall'altro a ridurre la spesa pubblica, come lo smantellamento di fabbriche statali, il taglio dei funzionari pubblici e la chiusura di ferrovie. Per che per contenere l'inflazione, Krieger Vasena svalut\u00f2 del 40% il valore della moneta nazionale. Per sostenere l'industria nazionale il governo argentino intraprese poi alcune iniziative importanti, come la costruzione della centrale nucleare di Atucha. Il mondo sindacale venne duramente represso, mentre gli operai, gi\u00e0 costretti vedersi congelate tutte le contrattazioni collettive, vennero privati anche dei loro diritti pi\u00f9 elementari, come quello di sciopero. Per mantenere aperto un canale di dialogo con i vari settori dell'economia nazionale Ongan\u00eda istitu\u00ec delle corporazioni aprendo anche ad alcuni esponenti del mondo sindacale cosiddetto \"partecipazionista\" come Augusto Timoteo Vandor.\nCon la volont\u00e0 di controllare e \"moralizzare\" la societ\u00e0 argentina, in particolar modo la giovent\u00f9 che sul finire degli anni sessanta stava attraversando una fase di intensi cambiamenti, Ongan\u00eda approv\u00f2 una serie di decreti liberticidi e bigotti. La dittatura non solo censur\u00f2 pellicole come Blow-Up di Michelangelo Antonioni o spettacoli teatrali come \"Il mandarino meraviglioso\" di B\u00e9la Bart\u00f3k o \"La sagra della primavera\" di Igor' Stravinskij ma band\u00ec anche le minigonne e i capelli lunghi.\nSull'esempio delle proteste che stavano esplodendo in tutto il mondo sull'esempio del maggio francese, anche in Argentina gli operai e gli studenti iniziarono a scendere in piazza contro la dittatura. Nel maggio 1969 si ebbero duri scontri, noti come \"Rosariazo\", a Rosario. Le proteste esplosero in particolar modo nella provincia di C\u00f3rdoba, dove gli operai e gli studenti, supportati dai sindacati, scesero in sciopero contro la dittatura il 29 maggio 1969. La manifestazione, passata alla storia come \"Cordobazo\", degener\u00f2 in una vera e propria rivolta dopoch\u00e9 la polizia aveva aperto il fuoco uccidendo un manifestante. Sul far della sera, alcuni reparti dell'esercito vennero inviati a C\u00f3rdoba per riprendere la situazione in mano dopoch\u00e9 le forze di sicurezza locali erano state sopraffatte. Il giorno seguente i militari riuscirono ad espugnare anche l'ultimo quartiere dove si erano arroccati gli studenti. Al termine delle operazioni si contarono una dozzina di morti, oltre arresti tra cui i due leader sindacali Agust\u00edn Tosco e Raimundo Ongaro. Con il \"Cordobazo\" la societ\u00e0 argentina affront\u00f2 a viso aperto la dittatura, dando il via simbolicamente ad un nuovo decennio. Questo signific\u00f2 \"de facto\" l'inizio della fine del regime di Ongan\u00eda.\nNei mesi seguenti iniziarono a sorgere anche in Argentina una serie di movimenti terroristici, come l'ERP ed i Montoneros che, pur aderendo a differenti dottrine politiche si prefiggevano un obbiettivo comune: combattere tutte quelle figure e quei simboli vicini agli ambienti della dittatura e ai militari. Il 29 maggio 1970 i Montoneros sequestrarono ed uccisero l'ex presidente \"de facto\" Pedro Eugenio Aramburu, tra i principali promotori del golpe del 1955 che aveva rovesciato Per\u00f3n. Questo fatto provoc\u00f2 le dimissioni dell'intero gabinetto di governo di Ongan\u00eda. L'8 giugno il generale fu costretto a firmare le dimissioni nel quartier generale delle forze armate.\nGli ultimi anni.\nOngan\u00eda si candid\u00f2 alla presidenza in occasione delle elezioni del 1995 con la coalizione Fronte per la Concordia Patriottica ottenendo lo 0,02% delle preferenze."}
{"id": "599346", "revid": "1522738", "url": "https://it.wikipedia.org/wiki?curid=599346", "title": "Ahmad Sa'dat", "text": "Biografia.\nEgli ader\u00ec al movimento degli studenti del FPLP nel 1967, e diviene membro del FPLP nel 1969. Sa\u02bfd\u0101t succede a Abu Ali Mustafa nel 2001, dopo il suo omicidio a Ramallah da parte dell'esercito israeliano.\nSa\u02bfd\u0101t \u00e8 accusato da Israele di aver organizzato l'omicidio del ministro israeliano del turismo Rehavam Zeevi nell'ottobre 2001, fu arrestato poche settimane dopo dai servizi di sicurezza dell'Autorit\u00e0 Nazionale Palestinese e imprigionato nella Muqata'a.\nDopo delle trattative con gli Stati Uniti e il Regno Unito, fu raggiunto un accordo tra Israele e Autorit\u00e0 Palestinese. Sa\u02bfd\u0101t viene quindi giudicato davanti ad un tribunale militare e incarcerato il 15 gennaio 2002 dall'Autorit\u00e0 Palestinese nella prigione palestinese di Gerico, e la responsabilit\u00e0 della sua sorveglianza fu affidata a statunitensi e britannici.\nLa Corte Suprema palestinese ha dichiarato incostituzionale questa condanna e ha ordinato la liberazione del leader del FPLP, ma l'ANP si \u00e8 rifiutata.\nSecondo l'Agenzia France-Presse, gli statunitensi e i britannici hanno dichiarato l'8 marzo, in una lettera a Mahmud \u02bfAbbas, che si ritiravano dalla prigione perch\u00e9 l'Autorit\u00e0 Palestinese non rispettava i suoi impegni riguardanti la sicurezza dei loro osservatori.\nIl 14 marzo 2006, l'esercito israeliano ha lanciato un assalto contro la prigione di Gerico. Dopo una giornata di assedio, conclusasi con un bilancio di 2 morti e 20 feriti (tutti palestinesi fra detenuti e guardiani), ha ottenuto la consegna di Sa\u02bfd\u0101t. \nVerso la fine del mese di aprile il Procuratore israeliano ha annunciato che Sa\u02bfd\u0101t non sar\u00e0 perseguito per l'omicidio di Rehavam Zeevi, ma che sar\u00e0 giudicato per \"attentati alla sicurezza d'Israele\".\nIl 25 dicembre 2008, di fronte al Tribunale militare israeliano che lo giudica, Ahmad Sa\u02bfd\u0101t dichiara di non riconoscere la legittimit\u00e0 del tribunale stesso dal momento che, in base alla legge internazionale, \"esso \u00e8 un'estensione dell'occupazione illegale, di fronte alla quale si pone il legittimo diritto del nostro popolo a resistervi\".\nLo stesso giorno il Tribunale militare israeliano lo condanna a trent'anni di reclusione per \"attentato alla sicurezza d'Israele\"."}
{"id": "599347", "revid": "30677", "url": "https://it.wikipedia.org/wiki?curid=599347", "title": "Ground effect train", "text": ""}
{"id": "599351", "revid": "1437331", "url": "https://it.wikipedia.org/wiki?curid=599351", "title": "Geografia antropica", "text": "La geografia antropica, chiamata anche \"geografia umana\" o \"antropogeografia\", \u00e8 la scienza dedicata all'analisi della distribuzione, della localizzazione e dell'organizzazione spaziale dei fatti umani. Tale scienza \u00e8 composta da un aspetto sincronico, ovvero l'analisi dei progetti organizzativi umani presenti nel mondo in un determinato periodo, e da un aspetto diacronico, ovvero l'analisi dei processi che nel corso del tempo hanno condotto alla formazione di tali assetti.\nQuesta branca include gli aspetti culturali, economici, sociali e politici della geografia. Privilegiando la ricerca degli elementi soggettivi nel rapporto uomo-territorio, sovente si avvale di discipline quali le scienze sociali (in particolare sociologia, economia e psicologia), o di forme comunicative come la letteratura e le espressioni artistiche, specie in ambito regionale o nazionale.\nLa svolta umanistica del pensiero della geografia.\nNel corso del XX secolo, degli esponenti del pensiero geografico presero le distanze dalle teorie strutturaliste, che riducevano il territorio ad una realt\u00e0 spiegata in termini di causa-effetto, non tenendo conto della \"soggettivit\u00e0\" dei singoli individui, intesi nella loro specificit\u00e0. La geografia umanistica pose il \"soggetto\" al centro di ogni rappresentazione del territorio ed allo stesso modo considerarono il territorio esclusivamente in relazione all'individuo.\nPorre al centro l'uomo significa partire dalle condizioni esistenziali dell'essere umano, analizzando in quale modo egli interpreta, vive e percepisce il territorio, quali valori gli attribuisce e come proietta se stesso nello spazio esterno. La geografia umana privilegia la categoria concettuale del paesaggio rispetto a quelle funzionaliste e strutturalistiche dello spazio, a cui non interessano gli elementi di omogeneit\u00e0, ma solo le identit\u00e0 geografiche dei singoli luoghi, i sentimenti e le percezioni che ci gravitano attorno. Dalla topografia degli spazi si passa alla geografia dei luoghi.\nIl movimento umanistico in geografia umana che si bas\u00f2 su dimensioni di analisi letterarie ed artistiche, conobbe un declino a partire dalla met\u00e0 degli anni ottanta; molte delle sue istanze confluirono nella loro nascente geografia culturale che ritematizz\u00f2 degli argomenti della geografia umana in un'ottica pi\u00f9 ampia e comprensiva."}
{"id": "599355", "revid": "110157", "url": "https://it.wikipedia.org/wiki?curid=599355", "title": "Laser aviotrasportato", "text": "Il sistema d'arma noto come laser aviotrasportato (in inglese Air Borne Laser o ABL), \u00e8 stato ipotizzato sin dall'invenzione del laser, principalmente come un mezzo per distruggere altri velivoli. Sono allo studio prototipi come il Boeing YAL-1 che sono stati progettati con lo scopo di distruggere missili balistici IRBM, ICBM oppure SRBM durante la fase di spinta (fase di boost).\nAltri laser, di bassa potenza, vengono aerotrasportati ed impiegati in ricerche meteorologiche, per lo studio dell'alta atmosfera (al di sopra dei 15\u00a0km), oppure nel telescopio ad ottiche adattative aviotrasportato (specialmente impiegato per lo studio dell'infrarosso, molto assorbito dalla troposfera) per creare una \"stella artificiale\" che permette di correggere quasi istantaneamente ogni deformazione indotta dagli strati superiori della stratosfera.\nVantaggi.\nIl vantaggio pi\u00f9 importante ipotizzato \u00e8 quello della distruzione quasi \"istantanea\" dei bersagli nemici, che comporta l'impossibilit\u00e0 da parte di questi di ricorrere a qualsiasi manovra evasiva oppure ad attivare contromisure elettroniche, oppure contromisure fisiche, come il lancio di chaff, flare o decoy.\nAlla velocit\u00e0 della luce nell'atmosfera terrestre (300.000\u00a0km/s) il tempo di \"impatto\" del raggio contro un oggetto a 300\u00a0km di distanza \u00e8 pari a soltanto 1 millesimo di secondo. Anche se si ritiene che per indebolire le lamiere di alluminio (di spessore da 2 a 6\u00a0mm) il raggio dovr\u00e0 essere \"agganciato\" e \"fissato\" sul bersaglio per qualche secondo o decimi di secondo.\nNei confronti dei piloti d'aereo, sarebbe molto efficace l'azione accecante ed ustionante nonch\u00e9 forse fisicamente incendiante sulla pelle, capelli ed indumenti del pilota.\nNei confronti dei missili balistici, l'impiego del laser ABM aviotrasportato renderebbe possibile l'intercettazione del missile durante la \"fase di boost\" (Da 100 a 600 secondi dopo il lancio, quando \u00e8 pi\u00f9 lento, pi\u00f9 brillante, pi\u00f9 vulnerabile e, in alcuni casi, pi\u00f9 \"pagante\", perch\u00e9 come nei missili MIRVed porta pi\u00f9 testate) all'interno del territorio nemico, senza sorvolarlo. Questo si applicherebbe soltanto a medi territori come l'Iran, la Corea del nord oppure le zone marittime preferenziali di stanza dei sommergibili strategici con missili SLBM.\nSvantaggi.\n\"Assorbimento atmosferico\": uno svantaggio dell'impiego di laser alla lunghezza d'onda della luce infrarossa, visibile e dell'ultravioletto \u00e8 quello dell'assorbimento della radiazione da parte delle molecole di vapore d'acqua e di ogni tipo di nuvola, nebbia, pioggia o foschia che si trovi attorno alla fonte del raggio oppure al suo bersaglio. Sotto questo punto di vista, ogni tipo di missile da crociera (con traiettoria di volo a quote &lt; 100 m) sembrerebbe molto spesso immune all'attacco con laser aviotrasportati.\n\"Bassa efficacia ed efficienza contro le testate\": l'azione del laser prevede l'indebolimento del sottile strato di alluminio del serbatoio che contiene i propellenti del missile, e l'ignizione con liberazione ed esplosione incontrollata del carburante ivi contenuto. Le testate da guerra dei missili, spesso coperte da \"coni\" in relativamente pesante e costoso titanio, molto spessi e resistenti al calore, sembrano bersagli poco vulnerabili all'azione dei laser. Inoltre \u00e8 tecnicamente possibile e militarmente plausibile che durante il \"volo\" esoatmosferico il missile automaticamente rilasci come copertura-inganno molti leggerissimi palloni in mylar che maschererebbero le \"vere\" testate.\n\"Geometria terrestre\": un altro svantaggio \u00e8 quello geometrico dato dalla curvatura della Terra che fa s\u00ec che due oggetti in volo (ad altezze di circa 15\u00a0km) che si trovino a distanze superiori ai 500\u00a0km, anche alle altezza relativamente elevate della stratosfera, non siano in reciproca \"vista\" e \"linea di tiro\", l'uno dall'altro, perch\u00e9 da un punto di vista puramente geometrico, si interpone tra di loro la piuttosto densa bassa atmosfera terrestre, per non menzionare la superficie terrestre con le sue montagne.\n\"Richieste energetiche\": \u00e8 stato stimato che un laser, per essere veramente efficace nel provocare (in un tempo ragionevole) un indebolimento strutturale critico al suo bersaglio, debba comportare un consumo energetico dell'ordine del megawatt. Bench\u00e9 attualmente siano disponibili potenti laser alimentati chimicamente come il COIL, le loro richieste comportano una grande massa, un grande volume ed una bassa autonomia come \"numero di colpi disponibili\". Forse in futuro il problema verr\u00e0 ovviato da un'ipotetica alimentazione del laser con energia proveniente dal reattore nucleare a fissione oppure a fusione di dimensioni e peso contenuti tali da renderli aviotrasportabili.\nSistemi laser \"portatili\" in corso di sviluppo.\nNell'agosto 2008, il conglomerato aerospaziale Northrop Grumman Corporation ha consegnato all'USAF il primo modello del laser \"Vesta II\", laser ad alta energia (da 15\u00a0kW), reso di dimensioni e peso ridotti tanto di da renderlo portatile in piccoli aeromobili (come i caccia F-15 Eagle), capace di accecare e/o abbattere missili a guida infrarossa, visibile e/o ultravioletti puntati contro l'aereo in questione."}
{"id": "599358", "revid": "1714743", "url": "https://it.wikipedia.org/wiki?curid=599358", "title": "Ramiro I delle Asturie", "text": "Era figlio del re delle Asturie, Bermudo I e di sua moglie, Ozenda (o Numila o Imila).\nBiograf\u00eda.\nRamiro spos\u00f2, dopo l'820, una donna di origine galiziana di nome Urraca, (il nome \u00e8 controverso; per alcuni il nome era Paterna).\nNell'830, nominato, dal cugino, Alfonso II, governatore della Galizia, si trasfer\u00ec con la famiglia da Oviedo a Lugo.\nNell'842, alla morte del re, il cugino Alfonso II, Ramiro gli succedette, ma dovette prima combattere un usurpatore, il conte \"Nepoziano\", nobile di origine visigota, che era stato eletto da una parte della nobilt\u00e0, sconfiggendolo nella battaglia del ponte di \"Cornellana\", sul fiume Narcea, nelle Asturie.Questo fatto determin\u00f2 la decisione da parte di Ramiro, dopo che era salito sul trono, di cambiare il sistema di successione, che da elettivo, caratteristica mutuata dal regno visigoto, divenne ereditario, e come primo passo associ\u00f2 al trono il figlio Ordo\u00f1o.\nSubito dopo (tra l'842 e l'844), Ramiro, essendo rimasto vedovo, si rec\u00f2 in \"Bardulias\" (il nome con cui veniva chiamata la Castiglia all'inizio della Reconquista) per contrarre le seconde nozze con una donna di origine castigliana, Paterna o Urraca (anche questi nomi sono contestati, alcuni dicono che fosse Urraca Paterna), il figlio Ordo\u00f1o lo sostitu\u00ec come governatore della Galizia.\nRamiro dovette far fronte agli attacchi dei vichinghi, respingendo una vasta flotta di invasori, che poi attaccarono Siviglia.\nDovette anche combattere al-Andalus; nella celebre battaglia di Clavijo nella provincia de La Rioja, sconfisse un contingente di truppe dell'Emirato, con l'aiuto, secondo la leggenda, dell'apostolo Giacomo (Santiago), da quel giorno soprannominato \"Matamoros\" (Ammazza-musulmani), su un cavallo bianco.A seguito di questa battaglia di Clavijo in cui Ramiro I sconfisse l'emiro \u2018Abd al-Rahm\u0101n II, il tributo annuo da versare a Cordova e consistente (sempre secondo la leggenda) in 100 giovinette (il tributo si chiamava per questo motivo \"delle cento donzelle\") e iniziato con il regno di Mauregato, divenne il \"voto de Santiago\", consistente in un tributo in denaro al santuario di Santiago di Compostela.A Logro\u00f1o fece costruire una chiesa, dedicata a San Giacomo, cre\u00f2 nel contempo l'ordine dei cavalieri di Santiago.\nRamiro mor\u00ec nel palazzo di Naranco (Oviedo), nell'850, e gli succedette il figlio Ordo\u00f1o I.Ramiro fu tumulato a Oviedo, accanto alla seconda moglie Paterna di Castiglia, che gli era premorta, tra l'848 e l'850.\nCultura.\nL'arte asturiana del periodo fu detta \"ramirense\". La sua corte fu centro di grande splendore, il che \u00e8 ancor oggi testimoniato dal palazzo e chiesa di Santa Mar\u00eda del Naranco e San Miguel de Lillo, che, nel 1985, sono state dichiarate patrimonio dell'umanit\u00e0 dall'UNESCO.\nDiscendenza.\nDalla prima moglie, Urraca, ebbe due figli:\nDalla seconda, Paterna, ebbe due figli:"}
{"id": "599359", "revid": "1522738", "url": "https://it.wikipedia.org/wiki?curid=599359", "title": "Sailor Mars", "text": ", il cui vero nome \u00e8 , \u00e8 uno dei personaggi principali della serie manga/anime \"Sailor Moon\", la terza guerriera a unirsi al gruppo. Nell'adattamento italiano anni '90 della versione televisiva, \u00e8 stata ribattezzata con il nome di Rea.\nCreazione.\nIl cognome della ragazza \u00e8 scritto con l'ideogramma , presente anche nel nome giapponese del pianeta . Il pianeta a cui fa riferimento \u00e8 infatti Marte, associato tradizionalmente alla guerra (dal dio Marte) ma anche al fuoco nella mitologia giapponese. Inoltre, i due corvi che vivono con lei nel santuario, Phobos e Deimos, sono i nomi delle due lune di Marte, mentre il suo castello di Marte si chiama \"PhobosDeimos Castle\". Anche il suo segno zodiacale, Ariete, nell'astrologia occidentale \u00e8 un segno sotto l'elemento del fuoco, ed \u00e8 dominato dal pianeta Marte. Il nome non ha un significato proprio in quanto scritto in \"katakana\", anche se secondo l'ordine giapponese viene pronunciato come .\nSailor Mars \u00e8 inoltre una \"miko\", sacerdotessa di un tempio shintoista, con diversi poteri legati alla preveggenza e alla purificazione del male. Le \"miko\" utilizzano una serie di strumenti rituali, tra cui figura lo \"azusayumi\", un arco tradizionale, ed \u00e8 per questo che diversi attacchi magici di Sailor Mars includono archi e frecce di fuoco.\nAspetto e carattere.\nStudia nella scuola privata femminile \"T.A.\" e vive al tempio shintoista \"Hikawa\" (lett. \"fiume di fuoco\"), assieme a suo nonno e ha due corvi, Phobos e Deimos, che sono i nomi di due importanti satelliti del pianeta Marte. Suo padre \u00e8 un famoso politico, mentre sua madre \u00e8 morta a causa di una malattia quando Rei era una bambina. \u00c8 una ragazza molto testarda ed energica, a volte antipatica, egocentrica, scontrosa, irascibile e saccente, ma in certi casi sa essere decisamente altruista e simpatica. \u00c8 una bella ragazza dai lunghi capelli neri e gli occhi scuri.\nAll'inizio, essendo una miko, viene considerata una strega e allontanata dai suoi coetanei. \u00c8 in grado di percepire il male con il \"Kuji no in\", un'antica preghiera augurale, e fa uso di pergamene sacre per allontanare le energie negative. \u00c8 molto brava nel canto e sa suonare bene il pianoforte; tra le sue passioni vi \u00e8 anche la lettura di fumetti, ma il suo hobby preferito in assoluto \u00e8 predire il futuro. I suoi colori preferiti sono il rosso e il nero.\nNel manga, Sailor Mars si discosta dalla sua controparte animata, avendo un atteggiamento pi\u00f9 adulto e maturo: difatti, non si perde in sciocchi litigi con Usagi, anche se non perde occasione per pungerla sul vivo, rimarcando i suoi difetti. Ha un atteggiamento pi\u00f9 serio, freddo e distaccato delle altre protagoniste e un portamento elegante e raffinato, tanto che Luna inizialmente la identifica come la principessa.\nNell'episodio 90 afferma che il suo sogno \u00e8 quello di diventare una compositrice di canzoni, una modella, una doppiatrice e una moglie amorevole. Ha cantato una canzone all'interno della seconda serie, \"Eien no Melody\" (traducibile come \"Melodia eterna\"; nell'adattamento italiano, pur mantenendo la medesima musica, le parole cambiano cos\u00ec come il titolo, che diviene \"Eterno Romanticismo\").\nNella side-story \"Casablanca Memory\" viene rivelato che Sailor Mars aveva un amico d'infanzia, Kaid\u014d, da anni in politica come \"delfino\" del padre della stessa Sailor Mars. Nella serie anime, al tempio Sailor Mars ha un aiutante, Y\u016bichir\u014d (\"Yuri\" nell'edizione italiana), un giovane innamorato di lei.\nTrasformazioni e aspetti.\nSailor Mars.\nSailor Mars \u00e8 la forma senshi di Rei, conosciuta per la sua fuku che gioca sul colore rosso e sul viola, cos\u00ec come per i tacchi che porta, e nel manga e nella serie live per il piccolo gioiello intorno alla vita. Attraverso la serie viene chiamata come \"Combattente della Guerra\", e \"Guerriera delle Fiamme e della Passione\".\nIn giapponese, il nome del pianeta Marte \u00e8 , cio\u00e8 \"fuoco\" e \"oggetto celeste\". Come per Sailor Mercury, anche se il nome utilizzato deriva da un dio romano, le sue abilit\u00e0 provengono dalla mitologia giapponese. La maggior parte dei suoi attacchi sono offensivi, e come miko, possiede alcune capacit\u00e0 psichiche, come la \"piromanzia\", avvertire il pericolo o bloccare gli spiriti malvagi. Nel manga e nella serie live viene rivelato che Sailor Mars \u00e8 la seconda leader delle Guardian Senshi, dopo Sailor Venus.\nNel finale della terza parte del manga, grazie a Super Sailor Moon e dopo la sola modifica della spilla, e successivamente da sola nella quarta parte nonch\u00e9 nella quarta serie dell'anime, ottiene un power up diventando pi\u00f9 potente come guerriera. Sailor Mars acquisisce nuovi poteri, e la sua uniforme finisce per cambiare. Apparsa prima nell'act 38 (act 33 prima edizione del manga) grazie a Super Sailor Moon e successivamente nell'act 41 (act 36 prima edizione) del manga, quando riceve il \"Mars Crystal\", la sua uniforme diventa simile a quella di Super Sailor Moon. Con questo power up, nell'anime, viene detto che ottiene i poteri di Super Sailor Senshi, ma tale suffisso non viene mai utilizzato davanti al suo nome di guerriera, n\u00e9 nell'anime e neanche nel manga.\nIl terzo e ultimo cambiamento, che appare solo nel manga nell'act 48 (act 42 prima edizione), Sailor Mars \u00e8 simile a Eternal Sailor Moon senza ali.\nPrincess Mars.\nSecondo il manga, durante gli anni del Silver Millennium, Sailor Mars ricopriva anche il ruolo di principessa di Marte, il suo pianeta. Aveva il compito, insieme alle altre guerriere, di proteggere la Principessa Serenity e il Regno della Luna. Viveva sul pianeta Marte nel \"PhobosDeimos Castle\" (nome dei due satelliti del pianeta, ma anche dei due corvi che le tengono compagnia), e la si vede indossare una veste rossa come compare nel manga e negli artbook. Naoko Takeuchi la disegn\u00f2 una volta nelle braccia di Jadeite, uno dei quattro \"Shitenno\". La canonicit\u00e0 di questa relazione passata \u00e8 evidente nel breve racconto \"Casablanca\". Quando il nemico di turno fa notare a Sailor Mars come lei non sia in grado di staccarsi dal passato, soprattutto in materia amorosa, al volto di Kaidou si sovrappone quello di Jadeite, lasciando intendere che la bella guerriera e lo Shitennou fossero molto legati all'epoca di Silver Millennium.\nPoteri e attacchi.\nL'Akuryo Taisan \u00e8 l'unico attacco che Sailor Mars esegue anche in forma civile, questo perch\u00e9 non \u00e8 tanto un vero attacco, quanto un esorcisimo shintoista, effettuata lanciando un \"fuda\" (striscia di carta su cui \u00e8 scritto il nome di una divinit\u00e0) che Sailor Mars \u00e8 in grado di eseguire in quanto Miko, effettuando prima il kuji kiri, (un mantra composto da nove sillabe e altrettanti gesti delle mani), concluso con il grido \"Akuryo Taisan!\" (traducibile con\" Spirito Maligno, Sparisci!\" o\" Spirito Maligno, Vade Retro!\"), mentre nell'adattamento Mediaset la formula \u00e8 diventata\": Mistica Pergamena, Caricati della Potenza del Fuoco e Sprigiona La tua Energia! Pergamena, Azione!\" Tuttavia in alcuni casi diventa: \"Mistica pergamena, caricati della potenza del fuoco e sprigiona la tua energia! Sacro Fuoco a me!\". Nel manga non \u00e8 usata la formula completa e la ragazza si limita a urlare la parte finale dell'esorcismo, escludendo il mantra. In particolare, nella seconda edizione l'attacco viene reso con: \"Vade Retro, Spirito Maligno!\"\nDoppiatrici e attrici.\nNella versione originale, Sailor Mars viene doppiata da Michie Tomizawa, la quale afferm\u00f2 che lavorare per la serie \"Sailor Moon\" era stato \"magico\" per lei, mentre in \"Sailor Moon Crystal\" da Rina Sat\u014d.\nNella versione italiana \u00e8 stata doppiata inizialmente da Alessandra Karpoff, fino all'inizio della seconda serie, quando viene sostituita da Giusy Di Martino; nel ridoppiaggio del primo film \u00e8 doppiata da Georgia Lepore, mentre in \"Sailor Moon Crystal\" \u00e8 doppiata da Gaia Bolognesi.\nNegli spettacoli del musical, \u00e8 stata interpretata da un numero totale di dieci attrici: Hiroko Nakayama (1993-1994), Misako Kotani (1994-1998), Asuka Umemiya (1995), Hiromi Sakai (1998), Eri Kanda (1999-2001), Megumi Yoshida (2001-2002), Aiko Kawasaki (2003), Lisa Honma (2004-2005), Kanon Nanaki (2013-2015) e Karen Kobayashi (dal 2016).\nIn \"Pretty Guardian Sailor Moon\", Sailor Mars \u00e8 stata interpretata da Keiko Kitagawa. Keiko \u00e8 stata a tal punto felice di interpretare Rei, da finire per chiedere a tutti i suoi fan di chiamarla \"Rei-Chan\" qualora fosse capitato a questi ultimi di incontrarla. In vari flashback sulla sua infanzia, cos\u00ec come nelle fotografie da bambina, \u00e8 stata interpretata da Haruhi Mizukuro e Akira Tanaka."}
{"id": "599362", "revid": "8596", "url": "https://it.wikipedia.org/wiki?curid=599362", "title": "Mar\u00eda Isabel Mart\u00ednez", "text": ""}
{"id": "599363", "revid": "74850", "url": "https://it.wikipedia.org/wiki?curid=599363", "title": "Cecolo Broglia", "text": ""}
{"id": "599364", "revid": "8596", "url": "https://it.wikipedia.org/wiki?curid=599364", "title": "Edelmiro Farrel", "text": ""}
{"id": "599365", "revid": "599013", "url": "https://it.wikipedia.org/wiki?curid=599365", "title": "Pedro Ram\u00edrez", "text": ""}
{"id": "599366", "revid": "8596", "url": "https://it.wikipedia.org/wiki?curid=599366", "title": "Humberto Illia", "text": ""}
{"id": "599367", "revid": "287204", "url": "https://it.wikipedia.org/wiki?curid=599367", "title": "Ordono I delle Asturie", "text": ""}
{"id": "599368", "revid": "729019", "url": "https://it.wikipedia.org/wiki?curid=599368", "title": "Boeing YAL-1", "text": "Il Boeing YAL-1 Airborne Laser Testbed, (in precedenza detto solo Airborne Laser) \u00e8 un laser aviotrasportato di tipo COIL (Laser chimico ossigeno-iodio), installato a bordo di un Boeing 747-400F appositamente modificato. \u00c8 un sistema d'arma ideato principalmente come sistema di difesa missilistica in grado di distruggere i missili balistici di teatro (TBM), mentre sono nella loro fase di accelerazione, subito dopo il lancio (boost phase). Il velivolo ha ricevuto la denominazione YAL-1A nel 2004 dal Dipartimento della Difesa degli Stati Uniti.\nLo YAL-1 venne utilizzato come banco di prova volante per un laser a bassa potenza in grado di colpire obiettivi aerei nel 2007. Nel gennaio 2010, per la prima volta \u00e8 stato utilizzato il laser ad alta energia di bordo per intercettare un bersaglio di prova, e il mese successivo ha distrutto due missili di prova. I fondi per il programma sono stati tagliati nel 2010 e il programma \u00e8 stato chiuso nel dicembre 2011. Il velivolo ha effettuato il suo ultimo volo il 14 febbraio 2012 fino alla Davis-Monthan Air Force Base di Tucson in Arizona per essere predisposto dal 309th Aerospace Maintenance and Regeneration Group e poi conservato nel \"Boneyard\", il \"cimitero\" degli aerei militari dell'United States Air Force.\nStoria.\nIl programma \u00e8 iniziato nel 1996, sotto la guida della US Air Force, per poi passare nel 2001 sotto la responsabilit\u00e0 della Missile Defense Agency.\nNel 2002 vengono completate le prime modifiche alla struttura del Boeing 747-400F.\nAlla fine del 2004 la squadra di sviluppo dell'Airborne Laser realizza due tappe importanti, e cio\u00e8 la prima entrata in funzione del prototipo del sistema COIL durante le prove a terra e il primo volo dell'aereo con a bordo i sistemi di gestione del campo di battaglia e di controllo del fuoco.\nNel 2005, sono stati raggiunti altri due obiettivi principali.Nello specifico, \u00e8 stata completata la dimostrazione delle prestazioni dei sistemi di gestione e controllo di fuoco e inoltre, durante prove a terra, \u00e8 stato prodotto il primo raggio laser ad alta energia con potenza e durata adeguata per un reale ingaggio.\nNel 2006 sono state completate le modifiche al velivolo ABL per incorporare i componenti principali del sistema COIL e gli illuminatori laser per l'inseguimento del missile. Il team ha inoltre completato i test a terra relativi all'intera sequenza di ingaggio.\nNel 2007 il programma ha dimostrato con successo la capacit\u00e0 di condurre in volo tutte le sequenze necessarie all'individuazione e all'inseguimento di un missile balistico. In prova \u00e8 stato sparato un raggio a bassa potenza contro un bersaglio simulato, trovato in volo dall'ABL decollato dalla base aerea di Edwards.\nNel 2008, il team ha completato l'installazione del laser ad alta energia a bordo dell'aereo e cominciato a condurre i relativi test di fuoco a terra.\nNel mese di aprile 2009, l'ABL inizia una serie di test di volo con l'intero sistema d'arma integrato a bordo del velivolo. Il 6 aprile del 2009 in una conferenza stampa il segretario alla difesa Robert Gates consiglia la cancellazione del secondo aereo ABL ed afferma che il programma deve tornare alla fase di ricerca e sviluppo. \"Il programma ABL ha problemi significativi sia di elevati costi futuri che di problemi tecnologici inerenti ai laser chimici a ioduro, motivi per il ruolo operativo del programma \u00e8 altamente questionabile,\" afferm\u00f2 Gates al momento di rendere la dichiarazione.[13]\nIl 6 giugno del 2009 avviene un test di lancio al largo della costa della California, che avrebbe reso possibile il completamento con successo del nuovo laser aviotrasportato YAL nel 2013. Il 13 agosto del 2009 il primo test in volo dell'aereo YAL-1 culmina con uno \"sparo soddisfacente\" del laser SHEL contro un missile bersaglio appositamente modificato con rilevatori e vari tipi di sensori.[15]\nL'11 febbraio 2010 l'Airborne Laser Testbed (ALTB) ha distrutto in volo per la prima volta un missile balistico, dimostrando la fattibilit\u00e0 dell'intero sistema.\nSviluppi pi\u00f9 recenti.\nIl segretario alla Difesa USA Robert Gates afferm\u00f2 in un'intervista al giornalista Thiart: \"Io non conosco nessuno nel Dipartimento della Difesa che pensi che questo programma possa o debba essere reso operativo. La realt\u00e0 \u00e8 che \u00e8 necessario un laser pi\u00f9 potente di 20 o 30 volte rispetto all'attuale laser chimico impiegato sullo YAL-1 in modo da poterlo sparare da una distanza ragionevole dal sito di lancio.\"\n\"Dunque, adesso l'aereo ABL dovrebbe operare all'interno dei confini dell'Iran per poter cercare di usare il suo laser per abbattere un missile nella fase di boost. Per renderlo davvero operativo sarebbero necessari dai dieci ai venti aerei 747, al costo di un miliardo e mezzo di dollari l'uno, e a un costo operativo di $100 milioni all'anno (per aereo). E non esiste alcun militare che creda che questa concezione possa funzionare.\"\nUtilizzo contro gli ICBM.\nAnche se il Boeing YAL-1 \u00e8 stato progettato principalmente per l'utilizzo contro i missili balistici di teatro e gli IRBM, che hanno un raggio d'azione pi\u00f9 corto e si muovono pi\u00f9 lentamente rispetto agli ICBM, recentemente \u00e8 stata considerata la possibilit\u00e0 di impiegarlo efficacemente anche contro questi ultimi. Ci\u00f2 potrebbe richiedere una presenza ancor pi\u00f9 prolungata ai confini dello stato nemico e voli pi\u00f9 lunghi per portarsi in posizione di tiro, o la necessit\u00e0 di sorvolare territorio ostile. Inoltre, alcuni ICBM a combustibile solido hanno superfici pi\u00f9 spesse rispetto a quelli a combustibile liquido, il che comporterebbe di dover ridurre la distanza di ingaggio. Tuttavia, la fase di boost degli ICBM dura di pi\u00f9, il che permetterebbe di avere pi\u00f9 tempo a disposizione per tracciarne la rotta e colpirlo.\nSequenza di intercettazione.\nPer prima cosa il sistema ABL usa sensori infrarossi per individuare il missile, in seguito tre laser a bassa potenza, dedicati specificamente all'inseguimento, calcolano rotta, velocit\u00e0 e obiettivo del missile, misurando, inoltre, la turbolenza atmosferica. La turbolenza atmosferica deflette e distorce la luce, per cui il dato rilevato viene utilizzato dal sistema ottico adattativo dell'ABL per effettuare le necessarie compensazioni. Terminate queste procedure iniziali, il laser principale, situato in una torretta posta nel muso dell'aereo, viene attivato ed emette un impulso della durata compresa tra i 3 ed i 5 secondi che provoca il riscaldamento della superficie del missile fino a provocarne il cedimento strutturale. Il sistema \u00e8 progettato per intercettare i missili balistici nella loro fase di accelerazione, per cui l'ABL deve trovarsi nel raggio di poche centinaia di chilometri dal punto di lancio del missile.\nConsiderazioni operative.\nIl laser del ABL utilizza carburanti chimici simili a quelle del propellente per razzi per generare il fascio di alta potenza. I piani attuali prevedono che vi sia carburante per il laser sufficiente per circa 20 colpi. Se un obiettivo pi\u00f9 difficile, come un ICBM, richiedesse un tempo maggiore di perforazione per danneggiare il missile, questo diminuirebbe il numero di colpi disponibili prima di dovere rifornire il laser. Per bersagli meno difficili, pi\u00f9 vicini e vulnerabili come i TBM a corto raggio, che richiedessero meno tempo di perforazione, potrebbero spararsi anche 40 impulsi laser senza necessit\u00e0 di rifornimento. Gli aerei ABL devono atterrare sul loro aeroporto per rifornirsi del combustibile per il laser.\nI piani operativi preliminari prevedono che l'ABL abbia la protezione di caccia di scorta e, probabilmente, anche di aerei da guerra elettronica. Con ogni probabilit\u00e0 l'ABL sorveglier\u00e0 per lunghi periodi i siti da cui si sospetta possa avvenire un lancio percorrendo, in attesa di bersagli da intercettare, orbite a forma di otto. Questo tipo di orbita permette all'aereo di non effettuare mai virate che lo allontanino dall'area bersaglio: entrambe le virate richieste sono verso il bersaglio. L'aereo pu\u00f2 essere rifornito in volo, consentendo lunghi periodi di sorveglianza dell'obiettivo. L'intenzione \u00e8 che l'aereo operi sopra territorio amico e che la distruzione del missile avversario avvenga sopra territorio ostile.\nUtilizzo contro altri bersagli.\nIn teoria l'ABL potrebbe essere utilizzato contro aerei da caccia avversari, missili da crociera, o anche satelliti in orbita bassa. Questi, per\u00f2, non sono i bersagli previsti, e le capacit\u00e0 del sistema in questo campo non sono note. Il sistema a infrarossi di acquisizione dei bersagli \u00e8 progettato per individuare la scia luminosa e calda dei TBM nella fase di spinta. I satelliti e gli altri aerei hanno una segnatura termica decisamente inferiore e quindi, prevedibilmente, sarebbero molto pi\u00f9 difficili da individuare.\nUn impiego effettivo dell'ABL contro obiettivi al suolo sembra estremamente improbabile. A parte le considerazioni relative alla difficolt\u00e0 di individuare e tracciare un obiettivo al suolo, si deve tenere presente che la densit\u00e0 degli strati bassi dell'atmosfera indebolirebbe in misura notevole il raggio laser indirizzato verso il basso. Va ricordato, inoltre, che la maggior parte degli obiettivi terrestri sono troppo robusti per essere seriamente danneggiati da un laser della potenza prevista per l'ABL (della classe dei megawatt)."}
{"id": "599373", "revid": "446353", "url": "https://it.wikipedia.org/wiki?curid=599373", "title": "Classe Battle (cacciatorpediniere)", "text": "I grandi cacciatorpediniere classe Battle vennero pensati dalla Royal Navy per avere un'elevata efficacia nella lotta contraerei, cosa che richiedeva cannoni da 114mm doppio ruolo, cannoni da 40mm e impianti di direzione del tiro contraerei, oltre che sofisticate apparecchiature di controllo del tiro e uno scafo grande e stabile.\nLinee generali.\nIl progetto era nato nel 1941, quando gli inglesi si allarmarono per la mancanza di difesa aerea delle navi cacciatorpediniere, in quanto le artiglierie principali erano limitate a 40 o 55 gradi di elevazione, insufficienti per la difesa aerea, soprattutto contro bombardieri in picchiata.Dato che non esistevano modi di aumentare la potenza di fuoco contraerea se non rendendo pi\u00f9 flessibile la batteria principale, vennero stabiliti come criterio di base dei cannoni con 85 gradi di elevazione, e con il calibro sceso a 114mm, praticamente lo stesso tipo di armamento delle portaerei e di alcuni tipi di incrociatori inglesi. Tutti i cannoni, non senza perplessit\u00e0, vennero previsti a prua, in 2 torri sovrapposte. Un cannone a poppa venne installato a sua volta, ma era solo da 102mm, idoneo praticamente solo per il tiro illuminante.\nIl progetto, per prevedere autonomia e stabilit\u00e0 per il tiro contraereo si evolse in una grande nave, molto pi\u00f9 grande e larga dei precedenti, quasi troppo poco armata per il suo dislocamento, ma possedeva anche impianti binati da 40mm a poppa, in tandem, sulle sovrastrutture. 8 siluri vennero previsti per riuscire a mantenere una buona capacit\u00e0 contronave.\nLa sottoclasse 1942.\nDi questa sottoclasse vennero costruite 16 unit\u00e0; di queste \"Barfleur\", \"Armada\", \"Trafalgar\", \"Camperdown\", \"Hogue\" e \"Lagos\", vennero armate con un cannone posteriore da 4 pollici, mentre le successive montarono al suo posto due complessi singoli Bofors da 40/60\u00a0mm Mk VII, ognuno con otto canne. Successivamente, questi complessi vennero montati anche sulle prime unit\u00e0 della classe.\nLa sottoclasse 1943.\nOtto unit\u00e0 vennero costruite: Barfleur, \"Armada\", \"Trafalgar\", \"Hogue\", \"Lagos\", \"Camperdown\", \"Solebay\" e \"Finisterre\". Centraline di tiro Mk 37 americane vennero installate pi\u00f9 tardi nel servizio operativo, che vide i Type 1943 migliorati rispetto al primo modello, il Type 1942. Queste nuove navi avevano anche un cannone da 114\u00a0mm anzich\u00e9 quello poppiero da 102 dei modelli iniziali. Alla fine della guerra erano stati realizzati 24 caccia rispetto ai 40 ordinati di queste due flottiglie, tutti per la Royal Navy. Gli altri scafi, eccetto due esemplari a scafo allungato che vennero completati come parte della classe Daring, vennero rottamati.\nLa sottoclasse 1944 o Australian Battle.\nNessuno scafo della terza flottiglia venne realizzato per la Royal Navy. Due scafi vennero ultimati per la Royal Australian Navy: la HMAS \"Anzac\" in Inghilterra e la HMAS \"Tobruk\" ai Cockatoo Yard, Sydney. Queste navi si distinguevano dalle altre similari per un diverso terminale del fumaiolo, e furono completate rispettivamente nel 1950 e 1951."}
{"id": "599374", "revid": "77358", "url": "https://it.wikipedia.org/wiki?curid=599374", "title": "Ordono II di Galizia", "text": ""}
{"id": "599377", "revid": "122659627", "url": "https://it.wikipedia.org/wiki?curid=599377", "title": "Sailor Jupiter", "text": ", il cui vero nome \u00e8 , \u00e8 un personaggio immaginario dell'universo della serie \"Sailor Moon\", che appare in tutte le versioni della storia (manga, anime, live action e musical). Il suo pianeta \u00e8 Giove. Sia nella versione a fumetti, che nell'anime e nel live \u00e8 sempre introdotta come terza combattente ad unirsi al gruppo, ed appartiene al gruppo delle cosiddette Quattro guardiane divine col compito di proteggere la principessa della Luna, di cui fisicamente \u00e8 il membro pi\u00f9 forte.\nUsagi la chiama affettuosamente col dimunitivo \"Mako\" (\"Mako-chan\" in originale). Il personaggio \u00e8 conosciuto nell'edizione televisiva italiana come Morea (\"Morea Makoto\" nei primi capitoli della prima edizione italiana del manga edita da Star Comics).\nCome le altre Guardiane Divine, Sailor Jupiter \u00e8 la protagonista di un capitolo speciale a lei dedicato dal titolo \"La depressione di Mako\", appartenente alla serie \"La guerra degli esami\".\nCreazione e concezione.\nIn originale il nome del personaggio doveva essere \"Mamoru Chino\" ed era stata concepita per essere la leader di una banda di teppisti (nel terzo volume della seconda edizione del manga l'autrice pubblica uno schizzo in cui si vede Sailor Jupiter con la sigaretta in bocca). A tal proposito \u00e8 giusto far notare che la pettinatura del personaggio e la gonna della sua uniforme scolastica erano (all'epoca della creazione della serie) tipiche delle \"sukeban\", ossia delle ragazze facenti parte di bande teppistiche. Naoko Takeuchi modific\u00f2 poi questi caratteri e rese i capelli di Sailor Jupiter ricci naturali.\nAspetto e carattere.\nMakoto vive da sola poich\u00e9 i suoi genitori morirono in un incidente aereo quando era piccola; \u00e8 una ragazza determinata, matura e coraggiosa, dal carattere indipendente e forte. Spesso \u00e8 temuta dai compagni per il suo carattere aggressivo e duro, pur dimostrandosi, in seguito gentile, romantica e sentimentale.Ha gli occhi verdi, i capelli sono color castano corallo (colore ufficiale) e naturalmente mossi legati in una coda di cavallo, \u00e8 pi\u00f9 alta rispetto alle sue coetanee e indossa una divisa scolastica diversa dalle altre sue compagne di classe. \nAma cucinare e praticare il giardinaggio, ed \u00e8 molto abile nelle arti marziali. Il suo sogno \u00e8 diventare fioraia (cosa che le riuscir\u00e0 nell'episodio speciale del live action). Indossa un paio di particolari orecchini a forma di rosa, i quali indicano il suo legame con i fiori.\nNel manga comincer\u00e0 ad avere una storia con Asanuma Ittou, un amico di Mamoru, mentre nella versione Live diverr\u00e0 la fidanzata di Motoki (Moran nel doppiaggio in italiano dell'anime anni '90), gestore della Sala Giochi Crown, amico di Mamoru e delle Guerriere Sailor. Nell'anime non avr\u00e0 una relazione con nessun personaggio, nonostante i suoi numerosi tentativi di approccio ai ragazzi.\nTrasformazioni e aspetti.\nSailor Jupiter.\nSailor Jupiter \u00e8 la prima trasformazione di Makoto, la guerriera del pianeta Giove, il quinto del sistema solare. Fa la sua prima apparizione alla fine del quarto capitolo del manga (sebbene il suo personaggio venga presentato solo in quello successivo), nel 25\u00ba episodio dell'anime e nel 5\u00ba atto del Live-Action. La sua uniforme da guerriera \u00e8 data dai colori verde e bianco ed i suoi attacchi si basano (soprattutto nell'anime) sull'elemento del fulmine (cosa che fa s\u00ec che la sua costituzione fisica tenda ad accumulare l'elettricit\u00e0), ma possiede anche poteri legati alla natura come fiori e piante. \u00c8 anche conosciuta coi titoli di \"Guerriera del tuono e del coraggio\", di \"Combattente della protezione\" e \"\"Jupiter dalla forza erculea\".\nI poteri legati al fulmine sono un riferimento al dio Giove, mentre quelli legati al mondo vegetale dal fatto che in giapponese, il nome del suo pianeta protettore sia , il cui primo kanji significa \"legno, albero\", mentre il secondo indica un oggetto spaziale. Nel primo attacco, Supreme Thunder, prima dell'attacco dice queste parole \"Giove mio protettore, provoca tempeste, richiama le nubi, fa' piovere tonanti saette!\"\"\" (nella versione Mediaset la formula \u00e8: \"Giove, accori in mio soccorso! Scatena una tempesta e dammi tutta la forza prorompente del fulmine!\"). La maggior parte dei suoi poteri sono di natura offensiva e molto potenti. Tra gli oggetti: un'antenna che fuoriesce dalla sua tiara durante i suoi attacchi (antenna che nel manga si presenta sempre fuori dal diadema), le varie penne per la trasformazione, la ricetrasmittente per mettersi in contatto con le sue compagne e (solamente nel manga) il suo talismano, una corona di foglie di quercia (albero sacro a Zeus/Giove) con l'emblema del fulmine.\nDiventando pi\u00f9 potente come guerriera, Sailor Jupiter acquisisce nuovi poteri, e la sua uniforme finisce per cambiare. La prima modifica avviene quando utilizza il suo \"Jupiter Crystal\", e la sua uniforme diventa simile a quella di Super Sailor Moon. Nell'anime con il secondo cambiamento ottiene i poteri di Super Sailor Senshi ma tale suffisso non viene mai utilizzato davanti al suo nome di guerriera. Col terzo e ultimo cambiamento, che appare solo nel manga (atto 42), Sailor Jupiter \u00e8 simile ad Eternal Sailor Moon senza ali.\nPrincess Jupiter.\nSecondo il manga, durante gli anni di Silver Millennium, Sailor Jupiter ricopriva anche il ruolo di Principessa di Giove, il suo pianeta. Come Sailor Jupiter aveva il compito, insieme alle altre guerriere, di proteggere la principessa Serenity (affidatale fin dalla nascita) e Silver Millennium, il Regno della Luna. Dimorava sul pianeta Giove nell\"Io Castle\" ed indossava una veste verde, come appariva nel manga e negli artbook. Naoko Takeuchi la disegn\u00f2 una volta nelle braccia di Nephrite, uno dei quattro \"Shitennou\". asserendo di volere in futuro disegnare una storia su quelle quattro coppie.\nAccoglienza.\nNei sondaggi ufficiali del manga Makoto e Sailor Jupiter si sono classificati come due personaggi separati. Nel sondaggio del terzo volume le due incarnazioni della guerriera si sono classificate rispettivamente all'undicesimo e al quinto posto su trentotto. Un anno pi\u00f9 tardi (1994) Makoto si \u00e8 classificata come dodicesima, mentre Sailor Jupiter undicesima. Nel successivo sondaggio del volume 10 Jupiter \u00e8 risultata al diciassettesimo posto, mentre Makoto al diciottesimo su cinquanta. Infine, nell'ultimo sondaggio il risultato s\u00ec \u00e8 ribaltato, Makoto risult\u00f2 essere al ventitreesimo posto come personaggio pi\u00f9 popolare, mentre Jupiter al ventisettesimo.\nNel sondaggio della rivista giapponese \"Newtype\" pubblicato a marzo 2010 Makoto risulta essere al ventinovesimo posto come personaggio femminile pi\u00f9 influente degli anni '90.\nDoppiatrici e attrici.\nNella versione originale dell'anime, Sailor Jupiter viene doppiata da Emi Shinohara e da Ami Koshimizu in \"Sailor Moon Crystal\", mentre in quella italiana Mediaset \u00e8 doppiata da Donatella Fanfani (prima, seconda e terza serie) e da Alessandra Karpoff (quarta e quinta serie), nel ridoppiaggio del primo film da parte della Shin Vision \u00e8 doppiata da Stella Musy, e in \"Sailor Moon Crystal\" da Veronica Puccio.\nNei musical di \"Sailor Moon\", \u00e8 stata interpretata da 14 attrici: Noriko Kamiyama (1993-1995), Marie Sada (1995), Takako Inayoshi (1996), Emika Satoh (1996-1997), Akari Tonegawa (1997-1998), Chiho Oyama (1998), Emi Kuriyama (1999-2000), Yuriko Hayashi (2001), Ayano Sugimoto (2001-2002), Kaori Sakata (2002), Karina Okada, Mai Watanabe (2002-2005), Yuu Takahashi (2013-2015) e Kaede (dal 2016).\nNella serie live-action, invece, \u00e8 stata interpretata da My\u016b Azama, ma anche da Misho Narumi per i flashback di Sailor Jupiter da bambina."}
{"id": "599385", "revid": "30677", "url": "https://it.wikipedia.org/wiki?curid=599385", "title": "A\u00e9rotrain", "text": ""}
{"id": "599389", "revid": "648716", "url": "https://it.wikipedia.org/wiki?curid=599389", "title": "Classe Weapon", "text": "La classe Weapon \u00e8 stata una classe di cacciatorpediniere antiaerei della Royal Navy britannica impostata alla fine del 1944. Queste unit\u00e0 entrarono in servizio nel 1947, rimanendovi fino alla fine degli anni sessanta. Pi\u00f9 piccole della successiva classe Battle, furono i primi cacciatorpediniere britannici ad essere costruiti in base ad un progetto completamente differente da quello delle varie \"Flottiglie d'emergenza\" costruite a partire dallo scoppio della seconda guerra mondiale. Inizialmente venne prevista la costruzione di venti unit\u00e0, delle quali solo tredici vennero impostate e solamente sette varate. La cessazione delle ostilit\u00e0 nel 1945 spinse ad un'ulteriore riduzione numerica, con il risultato che solamente quattro navi vennero completate. Due unit\u00e0, ordinate con i nomi di \"Celt\" e \"Centaur\" come parte della precedente classe C, nota anche come \"Quindicesima Flottiglia d'Emergenza\" vennero rinconvertite al nuovo progetto."}
{"id": "599390", "revid": "1776051", "url": "https://it.wikipedia.org/wiki?curid=599390", "title": "Classe Hunt (cacciatorpediniere)", "text": "Le unit\u00e0 classe Hunt erano un particolare tipo di nave, classificabile come cacciatorpediniere di scorta: vascelli che se pure piuttosto piccoli ed economici, erano ben armati e ragionevolmente veloci, pi\u00f9 delle normali corvette, per poter vantaggiosamente eseguire azioni sia di prima che di seconda linea. Combatterono per tutta la Seconda guerra mondiale, soprattutto in Nord Atlantico.\nOrigini.\nGi\u00e0 nel 1938 l'Ammiragliato britannico si era reso conto che le esigenze di scorta, per essere coperte in maniera efficiente, avrebbero dovuto comportare anche l'adozione di navi veloci anche se di autonomia relativamente ridotta, idonee per la scorta a medio raggio dei convogli e ragionevolmente ben armate.\nSi progettarono quindi delle navi assai piccole, stabili e ben armate per il ruolo contraereo e ASW.Venne richiesta una velocit\u00e0 intermedia tra quella delle normali corvette e quella dei cacciatorpediniere di squadra. In questo gli 'Hunt' differivano sensibilmente dalle torpediniere italiane e tedesche, pi\u00f9 veloci e con minore autonomia, concepite come navi d'attacco ai convogli, che invece le navi inglesi avrebbero dovuto difendere. Anche cos\u00ec la potenza richiesta per il motore non era trascurabile, e ci\u00f2 comportava un consumo di un certo rilievo.\nL'autonomia era peraltro poco importante, dal momento che la scorta oceanica venne lasciata alle potenti navi classe 'Black Swan', corvette molto ben armate, ma pi\u00f9 lente degli 'Hunt'.Dopo le prove in mare, per\u00f2, il prototipo Aterhstone si dimostr\u00f2 troppo instabile per sostenere il peso in alto di 3 impianti binati da 102\u00a0mm ad alto angolo di elevazione, e 2-4 tubi di lancio da 533\u00a0mm. Cos\u00ec questi ultimi vennero scartati, e lo stesso accadde ad uno dei cannoni binati, che lasciarono come armamento principale solo un impianto da 102\u00a0mm a prua e uno a poppa. Questo fatto rese necessario ridimensionare le aspettative per la resa bellica di queste unit\u00e0, perch\u00e9 con tale dotazione non poteva pi\u00f9 sostenere con facilit\u00e0 scontri di superficie con le navi da combattimento nemiche.\nL'autonomia, se non altro, venne migliorata rispetto alle caratteristiche progettuali, in quanto le casse dell'impianto di stabilizzazione vennero riutilizzate come serbatoi. Il fatto \u00e8 che anche tale impianto non diede i risultati sperati, e fu giocoforza sbarcarlo, lasciando la disponibilit\u00e0 per spazio per ulteriore nafta.\nIl progetto nel dettaglio.\nLa prima sottoclasse prodotta, che deriv\u00f2 da tutte queste trasformazioni era la 'Hunt Type I, con 19 scafi. Essa era basilarmente un semplice e robusto tipo di nave di scorta. \nLo scafo era dotato di un rapporto lunghezza-larghezza di circa 9:1, con un ponte di castello esteso per oltre il 40% della lunghezza, ottimizzando le doti di tenuta al mare.Le sovrastrutture erano date da un compatto e massiccio torrione di comando, con la plancia molto larga rispetto ai cacciatorpediniere di squadra, mentre a poppa esisteva un altro blocco, che tra l'altro sosteneva le artiglierie.L'apparato motore era costituito da 2 gruppi di turbine ad ingranaggi, con i locali caldaie serviti da un solo fumaiolo a mezzanave, proprio davanti alla postazione contraerea da 40\u00a0mm e dietro all'albero a tripode, che a sua volta seguiva la plancia.\nL'armamento era consistente in due impianti di artiglierie binate Mk XIX, con cannoni da 102/45\u00a0mm. Mk XVI, un'arma relativamente moderna che offriva buone capacit\u00e0 di fuoco contraereo, dal momento che essa possedeva una munizione di peso accettabile (28 kg, di cui 15 per il proiettile per il tipo contraereo, e 30\u00a0kg, 17 per il proiettile, nel modello semiperforante), sparabile ad almeno 15 colpi per minuto, con ben 18\u00a0km di gittata, circa 10 per il ruolo contraerei.Il peso di ciascun impianto Mk XIX era di circa 16 tonnellate, l'alzo variava tra -10 e +80 gradi, ma la direzione, il caricamento e l'elevazione erano tutte manuali.Solo in seguito alcuni affusti ebbero un motore di azionamento che comportava una velocit\u00e0 di circa 15 gradi al secondo. Naturalmente tutto questo rendeva l'efficacia dell'arma soggetta alla fatica dei serventi, specie nel tiro prolungato contraerei, ma anche cos\u00ec il rendimento era buono, certamente migliore dei corrispondenti impianti da 100\u00a0mm della Regia Marina, che tra l'altro non superavano i 10c.min. 1 impianto era a prua, sul ponte di castello, l'altro sulla tuga poppiera.\nI cannoni contraerei vertevano su di un impianto quadruplo \"Pom-pom\" della Vickers, a centro nave, con cannoni da 40/39\u00a0mm e gittata utile di circa 2.500 metri. Altre armi leggere erano presenti, e in seguito sarebbero state potenziate da mitragliere calibro 20\u00a0mm.Le tramogge i lanciabombe di profondit\u00e0, con una scorta di 40 bombe, erano come al solito a poppa, mentre non vi erano predisposizioni per mine.\nLa dotazione elettronica verteva su apparati radio, con le antenne a filo sostenute dall'albero, da idrofoni e verosimilmente da un sonar prodiero. Col passare del tempo sarebbero arrivati anche diversi tipi di radiogoniometri e radar di scoperta aerea, se non anche di tiro.\nEvoluzione e servizio.\nLa classe Hunt Type II che segu\u00ec a breve venne dotata di nuovamente di un armamento potente: 3 torri con 6 cannoni da 102\u00a0mm, grazie all'aggiunta, a poppa, di un altro impianto, sistemato a poppavia della tuga poppiera. Gli scafi erano pi\u00f9 corti e pi\u00f9 larghi dei precedenti; 36 gli esemplari prodotti.\nInfine, arrivarono i 28 Hunt Type III, con la rimozione di una torre da 102\u00a0mm per l'installazione di 2 siluri, cosa alquanto discutibile ma utile in certe condizioni, specialmente in Mediterraneo.\nLe perdite di guerra di questa classe ammontarono complessivamente a 19 navi, ma solo 3 di esse, significativamente, per attacco aereo. Essi parteciparono ad azioni sia di scorta mercantili che di navi di linea, come anche azioni di pattugliamento offensivo e di intercettazione di unit\u00e0 nemiche. Quattro di essi erano presenti quando l'incrociatore venne affondato dalle torpediniere tedesche, ma non riuscirono a sparare un colpo.\nQuesto tipo di nave era in definitiva un'eccellente unit\u00e0 contraerea e di scorta, anche se limitata da un'autonomia ridotta e chiaramente insufficiente per la scorta oceanica (dove d'altro canto non vi erano minacce aeree), per la quale erano previste per l'appunto navi diverse, le grandi corvette 'Classe Black swan'."}
{"id": "599391", "revid": "110157", "url": "https://it.wikipedia.org/wiki?curid=599391", "title": "David Dumville", "text": "Ha studiato all'Emmanuel College, a Cambridge, alla Ludwig-Maximilian Universit\u00e4t di Monaco. Ha ottenuto il suo dottorato all'Universit\u00e0 di Edimburgo nel 1976. Nel 1974 ha sposato Sally Lois Hannay, da cui ebbe un figlio. La moglie \u00e8 morta nel 1989. \u00c8 attualmente professore di storia e paleontologia all'Universit\u00e0 di Aberdeen, ma ha insegnato anche in molte altre prestigiose universit\u00e0."}
{"id": "599393", "revid": "1573940", "url": "https://it.wikipedia.org/wiki?curid=599393", "title": "Computex", "text": "COMPUTEX Taipei o Taipei International Information Technology Show(Cinese: \u53f0\u5317\u570b\u969b\u96fb\u8166\u5c55) \u00e8 una manifestazione internazionale annuale di computer. Si svolge nella citt\u00e0 di Taipei (Taiwan) al \"Taipei World Trade Center\" sempre durante la prima settimana di giugno. Il primo Computex prese avvio nel 1981. Dagli anni '90 in poi si espanse rapidamente e divenne un'importante mostra per l'industria della tecnologia informatica. Ora \u00e8 la seconda mostra pi\u00f9 importante al mondo del settore, prima in Asia, a cui partecipano i principali produttori come Intel, AMD, ATI Technologies, Nvidia.\nGrazie al grande numero di compagnie coinvolte nella produzione di hardware per computer, il Computex \u00e8 diventato il luogo preferito dagli osservatori nella speranza di avere un'anteprima delle nuove tecnologie in questo campo."}
{"id": "599398", "revid": "1621815", "url": "https://it.wikipedia.org/wiki?curid=599398", "title": "Sailor Venus", "text": ", il cui vero nome \u00e8 \u00e8 uno dei personaggi principali della serie manga e anime \"Sailor Moon\", di Naoko Takeuchi. Nell'edizione italiana dell'anime porta il nome di Marta (Marta Minako nei primi volumi dell'edizione italiana del manga, edita dalla Star Comics).\nSailor Venus viene introdotta per la prima volta dall'autrice, Naoko Takeuchi, come protagonista del manga \"Codename Sailor V\", un prequel di \"Sailor Moon\". In tale serie (e anche nella parte iniziale di \"Sailor Moon\"), ella utilizza il nome in codice di e ha un suo personale background. \u00c8 co-protagonista (insieme a Rei) dell'ultima delle storie brevi appartenenti al ciclo \"La guerra degli esami\".\nConcezione e sviluppo.\nOriginariamente, l'autrice aveva pensato di caratterizzare Sailor V con due odango uguali a quelli di Sailor Moon. Nel terzo volume della nuova edizione del manga di \"Sailor Moon\", la Takeuchi ha affermato che l'idea principale del personaggio non \u00e8 poi cambiata molto. Sailor Venus nasce nel manga \"Sailor V\" ed \u00e8 la prima sailor ideata da Naoko Takeuchi (ed \u00e8 anche per questo, che Minako \u00e8 la leader delle inner senshi e colei che possiede i poteri pi\u00f9 forti). Una curiosit\u00e0 \u00e8 che nei primi capitoli del manga Sailor Venus non indossa il suo iconico fiocco rosso, ma quando il ragazzo del quale si innamora le consiglia di indossarne uno, lei comincia a utilizzarlo.\nAspetto e carattere.\nSailor Venus \u00e8 la quinta guerriera a unirsi al gruppo, ma la prima ad aver risvegliato i poteri, essendo apparsa in precedenza con lo pseudonimo di \"Sailor V\"; ella \u00e8 quindi l'unica a non aver ricevuto i poteri da Luna, ma da Artemis, e sin dal suo incontro con Usagi la sua missione era quella di trovare la principessa della Luna.\nNella finzione dell'universo narrativo di \"Sailor Moon\", Sailor V \u00e8 una celebrit\u00e0: nell'anime, le sono stati dedicati un videogioco, una serie manga, un anime e delle bamboline.\nSailor Venus vive a Tokyo con i suoi genitori, apparsi brevemente in \"Codename Sailor V\" e di cui non si conoscono i nomi. \u00c8 una ragazza molto determinata, solare e scatenata, e ha alcuni punti in comune con l'amica Usagi (entrambe sono pigre, poco inclini allo studio e molto alle distrazioni e ai divertimenti. Le differenze pi\u00f9 evidenti sono la scarsa atleticit\u00e0 di Usagi rispetto a Minako, una provetta sportiva, e il fatto che, se Usagi \u00e8 inizialmente piagnucolosa, Sailor Venus tende a essere melodrammatica). Sailor Venus ha lunghi capelli biondi come Usagi, fermati da un fiocco rosso, e occhi azzurri come l'amica. Nel manga e nel live ha anche una forte amicizia con Sailor Mars (con cui nei fumetti \u00e8 protagonista di uno dei racconti brevi della serie \"Exam Battles\").\nAlle scuole medie era una campionessa di pallavolo, attivit\u00e0 che poi col tempo ha dovuto abbandonare, ma il suo sogno \u00e8 quello di diventare un'idol di successo (nella serie live action del 2003 questa caratteristica non \u00e8 presente, poich\u00e9 Sailor Venus viene introdotta come idol molto popolare). Ha un carattere molto determinato, e la sua arma vincente \u00e8 la sua catena luminosa.\nCome gran parte delle adolescenti, Sailor Venus s'infatua di ogni bel ragazzo che incontra, ma spesso le sue storie naufragano miseramente: un esempio lo vediamo nell'episodio 141, in cui la ragazza esce contemporaneamente sia con Tiger's Eye che con Hawk's Eye, o nell'episodio 92, dove la stessa si prende una cotta per Haruka Ten'ou, prima di scoprire che si tratti di una ragazza. Nel manga di \"Sailor V\" ha avuto diversi primi amori che Artemis tende a rammentarle, senza per\u00f2 ottenere alcun effetto positivo. Sempre in questo manga, ha una cotta, in parte ricambiata, per Kaito Ace, il misterioso cavaliere mascherato che interviene in suo aiuto e che in seguito si scoprir\u00e0 essere Danburite, il capo dei nemici. Nell'anime \"Sailor Moon\" viene dedicata una puntata all'amore che Minako prova per un ragazzo inglese chiamato Alan, conosciuto durante il periodo in cui ella conduceva delle indagini a Londra usando il nome \"Sailor V\", ma il quale era fidanzato con Katrina, una poliziotta amica della giovane paladina della giustizia.\nNella storia breve \"Parallel Sailor Moon\" (ambientata in un futuro alternativo) viene introdotta la figlia di Sailor Venus, Mina, identica a lei per aspetto e carattere, ma non viene rivelato chi sia il marito, solo indicato che questo \u00e8 un aiuto regista di film comici.\nTrasformazioni e aspetti.\nSailor V.\n \u00e8 la prima identit\u00e0 segreta con cui la ragazza viene introdotta in tutte le versioni della storia e appare per la prima volta nel manga a lei dedicato, dove si narrano le sue avventure contro la Dark Agency (un'organizzazione al servizio del Dark Kingdom) e il suo incontro con Artemis. Nella prima serie dell'anime l'unica puntata dedicata al passato di Sailor Venus \u00e8 quella dove la ragazza narra del suo incontro con Allan e Katrina.\nNell'edizione italiana dell'anime di Sailor Moon, Sailor V \u00e8 conosciuta solamente come Sailor. Mentre Gurio illustra a Usagi chi \u00e8 Sailor, si pu\u00f2 sentire in sottofondo la voce originale giapponese esclamare: Sailor V, mentre la voce italiana dice solamente Sailor.\nLa sailor fuku di Sailor V nell'anime \u00e8 leggermente diversa dal manga, difatti ha i guanti come Sailor Venus e non ha le maniche corte.\nNel manga Sailor Venus riassume brevemente i panni di Sailor V in due capitoli della serie di storie speciali \"Il diario illustrato di Chibiusa\" per aiutare Sailor Moon.\nSailor Venus.\nNei panni di Sailor Venus, Minako \u00e8 la leader delle \"quattro guardiane divine\" (comunemente dette dai fan \"Guardian Senshi\") al servizio della principessa della Luna (anche se ci\u00f2 \u00e8 valido solo nel manga, poich\u00e9 nella versione animata non viene specificato) e indossa un'uniforme di colore arancio, giallo e blu e un fiocco rosso nei capelli. Nella serie live, \"Pretty Guardian Sailor Moon\" Sailor Venus \u00e8 bruna e durante la trasformazione diventa bionda e i capelli sono legati con un fiocco rosso come nell'anime e nel manga con l'aggiunta di alcune decorazioni che scendono con i capelli e una gemma al centro. Sia nel manga che nella serie live, Sailor Venus porta una cintura intorno alla vita, indicata dall'autrice chiama nel sito ufficiale che a volte usa come arma (nell'anime viene sostituita da una catena fatta di luce) e che poi si evolver\u00e0 nella \"Frusta d'amore\" (\"Ai no muchi\"). La presenza \u00e8 dovuta perch\u00e9 in giapponese, il nome del pianeta Venere \u00e8 , e il primo kanji che compone il nome indica il metallo, soprattutto l'oro. I suoi poteri quindi derivano da tre fattori: metallo, luce e amore (chiaro riferimento dalla dea romana Venere).\nDurante le varie serie, viene chiamata in vari titoli, come \"Combattente dell'Amore\", e \"Guerriera dell'Amore e della Bellezza\". Lei stessa in pi\u00f9 di un'occasione nel manga si presenta come \"Dea dell'amore Venus\" e in Sailor V Artemis la descriva proprio come la reincarnazione della famosa dea.\nIn quanto leader delle guardiane di Princess Serenity nel manga, a Venus viene affidata una spada sacra (\"seihan\" in giapponese) di Cristallo d'Argento (indicata quindi anche come \"spada di Cristallo d'Argento Illusorio\") che user\u00e0 per uccidere Queen Beryl (sebbene l'arma possa essere utilizzata anche dalle altre tre Guardian Senshi). Il suo ruolo da leader viene tralasciato nella versione animata, mentre nella serie live il suo ruolo \u00e8 molto marcato.\nDiventando pi\u00f9 potente come guerriera, Sailor Venus acquisisce nuovi poteri, e la sua uniforme finisce per cambiare. La prima modifica appare nell'atto 35 del manga, quando utilizza il suo Venus Crystal, e la sua uniforme diventa simile a quella di Super Sailor Moon. Nell'anime il secondo cambiamento ottiene i poteri di Super Sailor Senshi ma tale suffisso non viene mai utilizzato davanti al suo nome di guerriera. Il terzo e ultimo cambiamento, che appare solo nel manga, Sailor Venus \u00e8 simile a Eternal Sailor Moon senza ali.\nPrincess Sailor Venus.\nNella serie live, l'abbigliamento di Sailor Venus \u00e8 leggermente differente per rappresentare il suo camuffamento come principessa della Luna. Sulla sua fronte \u00e8 presenta il simbolo di una luna crescente (al posto della tiara), e porta anche una corona con un Cristallo d'Argento falso su di essa. Il camuffamento \u00e8 per\u00f2 una sua scelta per spingere i nemici lontano da Usagi. Dopo aver scoperto che la vera principessa era Usagi, viene donata a Sailor Venus una nuova tiara.\nAnche nel manga, come nel live, Sailor Venus si finge la principessa della Luna, ma ha solo la Luna crescente sulla fronte e non indossa alcuna corona, non \u00e8 dato sapere se in questa versione cartacea Sailor Venus sia cosciente o meno che questo \u00e8 solo un travestimento. Se per\u00f2 consideriamo il manga \"Codename Sailor V\", un prequel di \"Sailor Moon\", avendo Minako alla fine del manga a lei dedicato recuperato la memoria della sua vita precedente, anche questo travestimento \u00e8 da considerarsi un semplice tentativo di sviare i nemici.\nPrincess Venus.\nPrima che il Silver Millennium venisse distrutto, Sailor Venus ricopriva anche il ruolo di principessa del suo pianeta natale. In quanto tale, veniva vista nel suo \"Magellan Castle\", con indosso una veste di colore giallo, come appare nel manga e nei vari artbook. Nel manga \"Sailor V\" viene rivelato che Venus era amata da Adonis, un soldato del suo esercito, il quale pass\u00f2 poi sotto il controllo di Endymion. Il suo amore, tuttavia, non era mai stato notato dalla ragazza. Si scoprir\u00e0 che Adonis ha iniziato a lavorare con la Dark Agency dopo essere rinato sulla Terra nel XX secolo, sotto il nome di Danburite.\nNaoko Takeuchi disegn\u00f2 una volta Sailor Venus fra le braccia di Kunzite, leader dei quattro \"Shitennou\". Nell\"'Original Picture Collection vol. I\", la Takeuchi disse che le sarebbe piaciuto sviluppare la relazione tra i due, cosa attuata nella serie live, in cui Sailor Venus si vede arrossire alla presenza di Kunzite, e che la mangaka ha avuto occasione di fare personalmente nell'ultimo capitolo di \"Sailor V\", in cui viene rivelato che la principessa Venus era innamorata del generale.\nIl musical implica che Venus e Kunzite erano una coppia ai tempi del Silver Millennium.\nAttacchi e poteri.\nNel manga parte degli attacchi di Sailor Venus sono effettuati in modo un po' diverso rispetto all'anime, difatti per essere eseguiti necessitano di oggetti. Il \"Crescent Beam\" pu\u00f2 essere effettuato solo con il Crescent Compact e lo fa solo quando \u00e8 trasformata in Sailor V, mentre nella versione animata \u00e8 un attacco esclusivo di Sailor Venus e lo esegue senza uso di alcun oggetto. Nel live (noto come PGSM) vi \u00e8 un attacco simile chiamato \"Venus Beam\", e non richiede particolari oggetti per esser richiamato. Per gli attacchi \"Venus Love-me Chain\" e \"Venus Wink Chain Sword\", quest'ultimo attacco esclusivo del manga, usa una catena che porta legata alla vita dalla prima serie alla terza serie compresa, mentre nell'anime \u00e8 una catena di luce che evoca con l'attacco stesso. Il \"Venus Love me and Beauty shock!\" (e la versione utilizzata dal fantoccio, creato da Sailor Galaxia con l'utilizzo del Venus Crystal, il \"Venus love and Galactica Shock\") nel manga \u00e8 portato con la sua frusta, mentre nella versione animata \u00e8 un cuore di luce che non necessita di particolari oggetti per essere evocato e graficamente assomiglia al \"Rolling Heart Vibration\", attacco esclusivo del live del manga.\nAttrici.\nNell'anime, Sailor Venus viene doppiata da Rika Fukami, e da Shizuka It\u014d in \"Sailor Moon Crystal\", mentre nella versione italiana a cura di Mediaset da Jasmine Laurenti (all'epoca nota come Roberta Gallina Laurenti), nel primo film edito da Shin Vision da Ilaria Latini, e in \"Sailor Moon Crystal\" da Joy Saltarelli.\nLa Fukami ha anche cantato le varie image song del personaggio, mentre la Laurenti ha prestato la sua voce per la versione italiana della canzone Route Venus nella quinta serie.\nNei vari musical, Sailor Venus \u00e8 stata interpretata da 13 attrici: Nana Suzuki (1993-1995), Sakae Yamashita (Yume Senshi - Ai - Eien Ni's CD), Chizuru Soya (1995-1996), Kanatsu Nakaya (1996-1997), Akiko Miyazawa (1997-1998), Miyu Otani (1998), Nao Inada (1999-2000), Yuki Nakamura (2000), Ayumi Murata (2001-2002), Mizuki Watanabe (2002-2003), Momoko Shibuya (2003-2004), Erica (2004-2005), Shiori Sakata (2013-2015) e Rimo Hasegawa (dal 2016).\nIn \"Pretty Guardian Sailor Moon\", Sailor Venus \u00e8 stata interpretata da Ayaka Komatsu. Ayaka ha amato interpretare il personaggio, e ha pubblicato il suo album \"I'll Be Here\" usando il nome di \"Aino Minako\" al posto del suo."}
{"id": "599400", "revid": "6066", "url": "https://it.wikipedia.org/wiki?curid=599400", "title": "Phodopus campbell", "text": ""}
{"id": "599402", "revid": "124694598", "url": "https://it.wikipedia.org/wiki?curid=599402", "title": "Commissione Warren", "text": "La commissione presidenziale sull'assassinio di John F. Kennedy, meglio nota come commissione Warren, fu una commissione d'inchiesta parlamentare costituita il 29 novembre 1963 dal presidente Lyndon B. Johnson per indagare sull'assassinio di John F. Kennedy, avvenuto il 22 novembre 1963 a Dallas, Texas. Concluse che Lee Harvey Oswald fu il solo esecutore materiale dell'omicidio. Le conclusioni della commissione sono controverse e sono state frequentemente contestate.\nLa commissione prese il nome non ufficiale dal suo presidente, Earl Warren, che in quel momento era anche presidente della corte suprema degli Stati Uniti. Tutti i documenti raccolti dalla commissione Warren, 50.000 pagine, si trovano nella \"Mary Ferrell Foundation\".\nLa costituzione.\nDopo che Lee Harvey Oswald fu ucciso con un colpo di pistola da Jack Ruby, il neopresidente Johnson consult\u00f2 diversi ufficiali governativi, la maggior parte dei quali per telefono, sulla necessit\u00e0 di avere una qualche forma di indagine sull'omicidio di Kennedy. Il 26 novembre 1963 il \"The Washington Post\" pubblic\u00f2 un editoriale sostenendo la necessit\u00e0 di una commissione investigativa. Nel corso di quella settimana, il 29 novembre 1963, Johnson cre\u00f2 una commissione di indagine formata da sette commissari e affid\u00f2 al presidente della corte suprema Earl Warren il compito di presidente della commissione d'indagine.\nGli altri sei commissari scelti da Johnson furono :\nFin dall'inizio il presidente Johnson e i suoi collaboratori avevano garantito al neopresidente della commissione che avrebbe avuto a disposizione risorse e fondi senza limiti e restrizioni per gestire la commissione, per assumere lo staff (avvocati, segretarie e personale di vario genere), affittare gli uffici e le strutture necessarie e infine per pagare le probabili indagini per chiarire tutte le questioni inerenti a questo delicato caso.\nL'omicidio del presidente Kennedy aveva sconvolto, oltre che l'intera nazione, il mondo intero e poteva mettere a repentaglio la stabilit\u00e0 mondiale: infatti iniziarono subito a circolare tesi circa i possibili mandanti dell'attentato (tra cui la Mafia, l'Unione Sovietica oppure la Cuba di Fidel Castro).\nTali tesi, oltre a provocare tensioni a livello internazionale, avrebbero potuto portare al conflitto nucleare se non si fosse fatta luce al pi\u00f9 presto su questo caso. Per questo motivo, il neopresidente degli Stati Uniti chiese al presidente della corte suprema Earl Warren di presiedere la commissione d'indagine; Warren era una persona stimata e rispettata in tutto il paese e la sua persona era sinonimo di saggezza, ragionevolezza, esperienza e di estrema capacit\u00e0, competenza e decisione.\nCiononostante, Warren (che era alla guida della corte suprema gi\u00e0 dal 1953 e vi rimase ancora fino al 1969) all'inizio non voleva accettare l'incarico offertogli dal neopresidente statunitense, in quanto reputava che il suo ruolo non gli avrebbe permesso di compiere il nuovo compito nel migliore dei modi.\nTuttavia Johnson vinse l'esitazione di Warren e lo convinse ad accettare l'incarico dicendogli che egli era l'unica persona che poteva evitare un'eventuale guerra nucleare, la quale avrebbe potuto causare (secondo le stime della Casa Bianca) la morte di circa 40 milioni di americani.\nLo staff legale.\nL'avvocato Lee Rankin fu scelto dai sette commissari per coordinare e guidare lo staff di avvocati che aveva il compito di esaminare le prove provenienti dalle varie agenzie (su tutte FBI e CIA) e di interrogare i testimoni chiave per l'indagine, nel caso in cui fosse stato necessario.\nUn'altra importante figura per lo svolgimento delle indagini fu l'avvocato Howard Willens, il \"collegamento\" tra la commissione Warren e il dipartimento di Giustizia. Rankin e Willens selezionarono i giovani avvocati deputati alle indagini e al riesame delle prove raccolte; la maggior parte dei candidati selezionati provenivano da Yale e Harvard. Questi giovani avvocati (\"partner junior\") erano affiancati da avvocati esperti ed affermati provenienti da tutta la nazione (\"partner senior\").\nNel dicembre del 1963 vennero definiti 6 gruppi di indagine (mediamente ogni gruppo era formato da due partner junior guidati da un partner senior) al fine di indagare ogni aspetto legato all'attentato:\nAttivit\u00e0.\nDurante l'indagine, la commissione ascolt\u00f2 552 testimoni e lesse i rapporti di dieci agenzie federali, inclusi i Servizi Segreti degli Stati Uniti, l'FBI, il Dipartimento di Stato, la CIA e i servizi di \"intelligence\" militari. Le udienze furono tenute a porte chiuse, a meno che non fosse chiesto altrimenti dai testimoni; solo due testimoni chiesero di testimoniare in pubblico. Alcuni dei testimoni resero degli affidavit; due dettero solo delle dichiarazioni scritte.\nConclusioni.\nIl 24 settembre 1964, dopo 10 mesi di indagini, Warren consegn\u00f2 ufficialmente a Johnson il rapporto conclusivo redatto dalla commissione. Nel rapporto si sosteneva che Lee Harvey Oswald era l'unico responsabile dell'omicidio di Kennedy e che non esistevano prove di un complotto \u2014 n\u00e9 statunitense n\u00e9 straniero \u2014 che coinvolgesse altre persone, gruppi o Paesi. La teoria che Oswald avesse agito da solo viene comunemente e informalmente chiamata negli Stati Uniti \"lone gunman theory\" (letteralmente \"teoria del pistolero solitario\").\nLa commissione concluse che erano stati sparati solo tre proiettili e che Oswald aveva sparato tutti e tre i proiettili dallo stabile adibito a magazzino di libri denominato Texas School Book Depository. Sottoline\u00f2 che tre bossoli vuoti erano stati trovati nel covo del cecchino al sesto piano del deposito di libri e che il fucile era stato trovato al sesto piano, con ancora una cartuccia in canna.\nLa commissione determin\u00f2 che:\nil secondo sparo aveva colpito il presidente Kennedy nella parte alta della schiena, era uscito dalla gola, e probabilmente aveva continuato la sua corsa causando tutte e cinque le ferite del Governatore John Connally; la commissione concluse che questo stesso proiettile era entrato nella spalla di Connally, era uscito dal petto, aveva attraversato il suo polso ed era finito nella sua coscia destra. Successivamente, doveva essere caduto fuori dalla lettiga all'ospedale, dove era stato trovato intatto: informalmente chiamata negli Stati Uniti \"magic bullet theory\" (letteralmente \"teoria della pallottola magica\", ideata dall'avvocato Arlen Specter ed avallata dalla commissione Warren).\nProve balistiche hanno suggerito che una tale traiettoria \u00e8 possibile e ci sono alcuni fotogrammi del film di Zapruder in cui la posizione e la reazione dei due uomini potrebbe essere coerente con questa ipotesi.\nIl \"capitolo 8\".\nIl rapporto della commissione Warren al capitolo 8 dettaglia le debolezze dell'apparato di sicurezza dei servizi Segreti degli Stati Uniti al momento dell'omicidio. Le procedure messe in atto, sul posto e non solo, insieme ad eventi accaduti quel giorno mostravano delle lacune nella sicurezza che avevano reso possibile l'omicidio. Tra le altre vennero riscontrati:\nLe conseguenze.\nLe scoperte effettuate spinsero i servizi segreti statunitensi a modificare significativamente le procedure di sicurezza. Fin dalla loro stesura, nel 1964, tutti i documenti prodotti dalla commissione Warren furono secretati per 75 anni (ovvero fino al 2039) dal presidente in carica Johnson. Secondo l'Assassination Records Review Board (il consiglio per il riesame delle prove sull'omicidio), i documenti relativi all'omicidio Kennedy che non siano stati ancora distrutti saranno declassificati presumibilmente nel 2017.\nNegli anni che seguirono la stesura dei rapporti e dei 26 volumi di prove investigative nel 1964, la commissione Warren \u00e8 stata spesso criticata per i suoi metodi, per alcune omissioni importanti e per le conclusioni, in particolare l'assenza di qualsiasi spiegazione sulla distruzione di prove cruciali da parte delle forze dell'ordine e dalle agenzie di spionaggio. Sembra che alcune spiegazioni siano state date a porte chiuse, ma che non siano state pubblicate nei rapporti.\nCritiche.\nI risultati della commissione sono stati messi in questione in molti punti fin dalla loro pubblicazione.\nIl filosofo allora novantenne Bertrand Russell, in un articolo intitolato \"16 Questions on the Assassination\" pubblicato il 6 settembre 1964, mise in dubbio le conclusioni della commissione.\nAnche l'Assassination Records Review Board, creato nel 1992 dal JFK Records Act (una legge sui documenti di JFK) con lo scopo di raccogliere e conservare i documenti collegati con l'omicidio, nel suo rapporto finale evidenzi\u00f2 che \u00abi dubbi riguardo ai risultati della commissione Warren non sono circoscritti solo ai normali cittadini. Molto prima del 1978, il presidente Johnson, Robert Kennedy e quattro dei sette membri della commissione Warren in qualche modo esposero, anche se talvolta solo ufficiosamente, il loro scetticismo riguardo alle conclusioni base della commissione\u00bb.\nAltre tre indagini governative degli Stati Uniti concordarono con le conclusioni della commissione Warren che due spari avevano ucciso JFK da dietro: la giuria condotta dal procuratore generale Ramsey Clark nel 1968; la commissione Rockefeller nel 1975 e la HSCA (House Select Committee on Assassinations) nel 1978. In tutte queste indagini le prove vennero riesaminate con l'aiuto di molti giuristi. La HSCA incluse udienze del Congresso e, al termine, concluse \u2014 basandosi su prove acustiche, in seguito rivelatesi inaffidabili \u2014 che Oswald uccise Kennedy probabilmente facendo parte di un complotto. La HSCA concluse che Oswald spar\u00f2 i colpi uno, due e quattro, e che uno sparatore sconosciuto spar\u00f2 il terzo colpo (che manc\u00f2 il bersaglio) da una postazione vicino all'angolo dello steccato che era sulla destra del presidente Kennedy, nel prato della Dealey Plaza. Tuttavia, anche queste conclusioni sono state criticate, in particolar modo perch\u00e9 si basavano eccessivamente sulla sola prova acustica."}
{"id": "599406", "revid": "54765", "url": "https://it.wikipedia.org/wiki?curid=599406", "title": "Cornico", "text": ""}
{"id": "599411", "revid": "647919", "url": "https://it.wikipedia.org/wiki?curid=599411", "title": "Camera dei Rappresentanti U.S.A. nel 109\u00b0 Congresso (2005-06)", "text": ""}
{"id": "599416", "revid": "228587", "url": "https://it.wikipedia.org/wiki?curid=599416", "title": "Salvatore Buglio", "text": "Diplomato, emigra giovanissimo nel torinese dalla Sicilia, stabilendosi infine a Nichelino.\nOperaio metalmeccanico, dirigente sindacale della Fiom-Cgil, inizia la sua attivit\u00e0 politica nel Partito Comunista Italiano, proseguendo poi nel PDS e nei Democratici di Sinistra, che abbandona nel 2006 aderendo alla Rosa nel Pugno.\nDeputato nella XIII (1996-2001) e XIV (2001-2006) legislatura per i DS, \u00e8 stato rieletto alla Camera con la Rosa nel Pugno, dov'\u00e8 componente dell'XI Commissione (Lavoro).\nAll'interno della \"Rosa\" ha promosso, insieme a Lanfranco Turci (che con lui ha condiviso una lunga militanza nel PCI-PDS-DS ed il passaggio alla RnP), la nascita di un'associazione \"per la Rosa nel Pugno\", col progetto di rappresentare quelle persone che si sono avvicinate al nuovo soggetto politico senza aver gi\u00e0 aderito ai Socialisti Democratici Italiani o ai radicali.\nAderisce allo Club Montecitorio.\nNel 2007 ha lasciato la Rosa nel Pugno (e la relativa associazione), per aderire al gruppo parlamentare del Partito Democratico."}
{"id": "599419", "revid": "119990000", "url": "https://it.wikipedia.org/wiki?curid=599419", "title": "Societ\u00e0 semplice", "text": "La societ\u00e0 semplice (o S.s.), nell'ordinamento italiano, \u00e8 un tipo di societ\u00e0 di persone e il pi\u00f9 elementare tipo di societ\u00e0; essa non pu\u00f2 essere utilizzata per l'esercizio di un'attivit\u00e0 commerciale. Dal 2001 \u00e8 soggetta all'iscrizione presso la sezione speciale del registro delle imprese, con finalit\u00e0 di pubblicit\u00e0 legale (con funzione dichiarativa) nel caso in cui svolga attivit\u00e0 agricola, oltre alla funzione di certificazione anagrafica e di pubblicit\u00e0 notizia.\nNormativa generale.\nDal punto di vista economico, non costituisce un tipo societario particolarmente rilevante, mentre, dal punto di vista giuridico, la sua disciplina, che \u00e8 dettata dagli articoli 2251 - 2290 del Codice civile, si applica anche agli altri tipi di societ\u00e0 personali, salvo quanto espressamente disposto dalla normativa specifica (art. 2293 c.c. e 2315 c.c.).\nIn forza della disposizione contenuta dall'art. 2249 c.c., secondo comma, quello della societ\u00e0 semplice \u00e8 il regime residuale per l'attivit\u00e0 societaria non commerciale, a cui si fa riferimento nel caso i contraenti non abbiano deciso di adottare un diverso tipo sociale.\nNon \u00e8 soggetta al fallimento in quanto non pu\u00f2 esercitare attivit\u00e0 commerciale, requisito richiesto dall'articolo 1, comma 1 della legge fallimentare italiana.\nCostituzione e conferimenti.\nIl contratto sociale (o atto costitutivo) non \u00e8 soggetto a forme speciali (art. 2251 c.c.), salvo quelle richieste dalla natura dei beni conferiti. Il contratto pu\u00f2 essere concluso anche verbalmente o pu\u00f2 risultare da comportamenti concludenti. L'eventuale silenzio delle parti, in merito ad aspetti anche essenziali del contratto di societ\u00e0, \u00e8 colmato dal legislatore con norme suppletive.\nUna volta concluso, l'atto costitutivo pu\u00f2 essere modificato in ogni momento e, in genere, all\u2019\"unanimit\u00e0\", cio\u00e8 col consenso di tutti i soci, se non \u00e8 previsto diversamente dall'atto costitutivo stesso (art. 2252 c.c.).\nCon la costituzione della societ\u00e0 semplice, il socio si assume l'obbligo di effettuare dei conferimenti (art. 2253 c.c.), cio\u00e8 apportare alla societ\u00e0 beni e servizi necessari per l'esercizio comune dell'attivit\u00e0 economica: \nLa libert\u00e0 di forma per la costituzione delle societ\u00e0 di persone incontra un limite quando \"forme speciali\" sono richieste dalla natura dei beni conferiti: cos\u00ec sar\u00e0 necessaria la forma scritta a \"pena di nullit\u00e0\" per il conferimento in propriet\u00e0 di beni immobili; la forma scritta \u00e8 tuttavia richiesta solo per la validit\u00e0 del conferimento immobiliare, non per la validit\u00e0 del contratto di societ\u00e0.\nDebiti sociali e debiti personali.\nLa societ\u00e0 semplice \u00e8 contraddistinta da un'autonomia patrimoniale imperfetta: i creditori possono far valere i propri crediti nei confronti della societ\u00e0 e nei confronti dei soci che hanno agito in nome e per conto della societ\u00e0. Salvo patto contrario, rispondono anche tutti gli altri soci (art. 2267 c.c.). I soci, per\u00f2, nel momento in cui viene loro richiesto il pagamento, possono chiedere ai creditori la preventiva escussione del patrimonio sociale indicando i beni sui quali i creditori possano facilmente soddisfarsi. Tuttavia non esiste un vincolo da parte dei creditori, per cui essi possono anche direttamente aggredire il patrimonio del singolo socio, cosa che nelle societ\u00e0 a nome collettivo e nelle societ\u00e0 ad accomandita semplice non \u00e8 possibile.\nIl socio nuovo entrante risponde anche per le Obbligazioni sociali anteriori all'acquisto della qualit\u00e0 del socio (art. 2269 c.c.).\nLa responsabilit\u00e0 dei soci per i debiti sociali \u00e8:\nI soci possono derogare al principio della responsabilit\u00e0 illimitata e solidale con uno specifico accordo che preveda invece la responsabilit\u00e0 limitata, in questo caso essi rispondono dei debiti sociali solo nei limiti della quota di partecipazione (non riguarda i soci amministratori).\nAl contrario, la societ\u00e0 non risponde dei debiti personali del socio, quindi il creditore personale del socio stesso non pu\u00f2 aggredire il patrimonio sociale per soddisfare il suo credito n\u00e9 pu\u00f2 il debitore nei confronti della societ\u00e0 compensare il suo debito con un credito che vanta nei confronti del socio (art. 2271 c.c.). Egli per\u00f2 pu\u00f2 (art. 2270 c.c.):\nAmministrazione della societ\u00e0.\nAmministrare significa realizzare tutti gli atti necessari a svolgere l'attivit\u00e0 economica e quindi a raggiungere lo scopo pratico per cui la societ\u00e0 \u00e8 costituita (atti di gestione). Nella societ\u00e0 semplice l'amministrazione pu\u00f2 essere:\nIl potere di amministrare, inoltre, pu\u00f2 essere affidato ad un solo socio (amministratore unico).\nGli amministratori hanno normalmente il potere di realizzare decisioni riguardanti la scelta degli atti di gestione compiendo atti giuridici che producono i loro effetti direttamente in capo alla societ\u00e0; quindi un amministratore che conclude un contratto impegnando la societ\u00e0 assume la rappresentanza della societ\u00e0 stessa (art. 2266 c.c.):\nGli amministratori.\nTra la societ\u00e0 e gli amministratori si instaura un rapporto fiduciario simile al mandato, cio\u00e8 quel contratto (art. 1703 c.c.) in forza del quale una parte (mandatario) si obbliga a compiere atti giuridici per conto dell'altra (mandante). In questo caso, gli amministratori hanno gli stessi diritti e obblighi del mandatario. I diritti degli amministratori sono:\n\u00c8 obbligo degli amministratori amministrare la societ\u00e0 con la diligenza del mandatario:\nGli amministratori che con dolo o con colpa non adempiono ai loro doveri sono personalmente e solidalmente (se pi\u00f9 amministratori) responsabili (azione di responsabilit\u00e0) per i danni causati alla societ\u00e0 (art. 2260 c.c.).\nLa funzione di controllo sulla gestione spetta indistintamente a ciascun socio (art. 2261 c.c.):\nLa ripartizione degli utili e delle perdite.\nSalvo patto contrario, ciascun socio ha diritto di percepire la sua parte di utile dopo l'approvazione del rendiconto (art. 2262 c.c.). I criteri di ripartizione sono fissati al momento dell'atto costitutivo, fermo restando il divieto del patto leonino (art. 2265 c.c.), in base al quale \u00e8 nullo il patto con cui uno o pi\u00f9 soci sono esclusi dalla partecipazione degli utili o delle perdite; se l'atto costitutivo non specifica nulla, si applicano i criteri di ripartizione fissati dalla legge (art. 2263 c.c.):\nScioglimento del rapporto sociale.\nLa societ\u00e0 si scioglie per (2272 c.c.):\nAl momento dello scioglimento si pone il problema di liquidare, cio\u00e8 trasformare in denaro liquido, il patrimonio della societ\u00e0. Se l'atto costitutivo non prevede nulla, la liquidazione viene effettuata da uno o pi\u00f9 liquidatori nominati dai soci stessi, all'unanimit\u00e0, o nel caso di mancanza della loro decisione dal Tribunale. La societ\u00e0 si estingue, cio\u00e8 cessa di esistere, con la chiusura della liquidazione.\nI liquidatori devono:\nLa societ\u00e0 si pu\u00f2 definire davvero terminata quando viene cancellata dal registro delle imprese.\nLo scioglimento del rapporto sociale limitatamente ad un socio.\nSe il rapporto sociale si scioglie nei confronti di un solo socio, la societ\u00e0 continua nella sua attivit\u00e0:\nQuando un socio cessa di far parte della societ\u00e0 si procede alla liquidazione della quota (art. 2289 c.c.), cio\u00e8 la societ\u00e0 deve corrispondere una somma di danaro pari al valore della quota. Se vi sono operazioni in corso, il socio o i suoi eredi partecipano agli utili e alle perdite inerenti alle operazioni medesime e sono responsabili verso terzi per le obbligazioni sociali fino al giorno dello scioglimento. La societ\u00e0 deve pagare quanto dovuto entro sei mesi dallo scioglimento del rapporto sociale.\nApplicazioni.\nI casi di societ\u00e0 semplici si propongono nei casi in cui si esercita un'attivit\u00e0 economica ma non commerciale. Esempi: attivit\u00e0 agricole, attivit\u00e0 professionali svolte in forma associata, gestione propriet\u00e0 mobiliari o immobiliari, attivit\u00e0 sportive dilettantistiche."}
{"id": "599423", "revid": "486946", "url": "https://it.wikipedia.org/wiki?curid=599423", "title": "Galo (lingua)", "text": ""}
{"id": "599424", "revid": "486946", "url": "https://it.wikipedia.org/wiki?curid=599424", "title": "Gallot (lingua)", "text": ""}
{"id": "599426", "revid": "216739", "url": "https://it.wikipedia.org/wiki?curid=599426", "title": "Saadat", "text": ""}
{"id": "599427", "revid": "108222498", "url": "https://it.wikipedia.org/wiki?curid=599427", "title": "Cannstatter Volksfest", "text": "Cannstatter Volksfest \u00e8 una popolare festa che ha luogo tutti gli anni dalla fine di settembre all'inizio di ottobre a Stoccarda, Baden-W\u00fcrttemberg. La festa dura tre settimane ed \u00e8 considerata la seconda festa pi\u00f9 famosa della Germania, bench\u00e9 ve ne siano di pi\u00f9 famose a livello internazionale.\nLa Cannstatter Volksfest, con le sue attrazioni, i grandissimi tendoni della birra e la squisita scelta gastronomica \u00e8 stata definita una delle feste popolari pi\u00f9 belle al mondo che quest'anno (2019) giunger\u00e0 alla sua 174\u00aa edizione. A differenza dell'Oktoberfest di Monaco di Baviera risultano esserci molto meno italiani e turisti in genere, facendone una festa popolare animata principalmente da gente del luogo.\nStoria.\nLa festa nasce nel 1816, dopo la distruzione quasi totale del raccolto nella regione a causa del maltempo e del lungo e rigido inverno. Il periodo di fame che ne segu\u00ec nel 1817 spinse re Guglielmo I a realizzare una festa \u201cper alleviare il morale dei contadini\u201d. Cos\u00ec, nel 1818, ebbe luogo la prima festa presso il Wasen di Cannstatt, i grandi prati fuori citt\u00e0.\nDescrizione.\nDurante la Cannstatter Volksfest milioni di visitatori entusiasti festeggiano insieme intorno alla \u201ccolonna della frutta\u201d (\"Fruchts\u00e4ule\") alta 24 metri, il simbolo di questa festa che ne ricorda le origini contadine.\nIl programma prevede attrazioni per tutta la famiglia, giostre, montagne russe e la ruota panoramica mobile pi\u00f9 grande del mondo. La birra scorre senza interruzione e viene accompagnata da consistenti piatti locali.\nSotto i tendoni della birra l'atmosfera \u00e8 animatissima. Ogni tendone pu\u00f2 ospitare fino a 8000 visitatori, ma ce ne sono anche alcuni pi\u00f9 piccoli di 2-3000 persone. Le bande musicali in costume vivacizzano l'ambiente, mentre specialit\u00e0 regionali come \"k\u00e4sesp\u00e4tzle\", arrosti, Schupfnudeln con crauti, G\u00f6ckele o il croccante arrosto di maiale si accompagnano ad un paio di buoni boccali di birra.\nCerimonia di inaugurazione e spillatura della botte:\nIl 1\u00ba venerd\u00ec dell'apertura (ore 20.15)\nIl sindaco di Stoccarda inaugura ufficialmente l'apertura delle festivit\u00e0 con la tradizionale spillatura della botte, accompagnata da attori nei tradizionali e colorati costumi locali, musica popolare e scenette umoristiche.\nProcessione durante la Festa della birra:\nDomenica (ore 11.00)\nLa prima domenica della festa sfilano i tradizionali carri della birra, sfarzosamente addobbati, i gruppi musicali e i cori provenienti da tutta la regione, accompagnati dagli applausi dei visitatori, in una festosa atmosfera.\nAggregazione.\nAlla Cannstatter Volksfest si incontrano numerosi gruppi ed associazioni che fanno dell'aggregazione il loro credo. \u00c8 piuttosto agevole distinguerli dai comuni visitatori, in quanto indossano abbigliamento personalizzato, in genere griffato con i loghi della propria associazione.\nCuriosit\u00e0.\nA Filadelfia (Stati Uniti d'America) viene celebrata il primo luned\u00ec di settembre una festa con il nome Canstatter Volksfest, con specialit\u00e0 alimentari sveve."}
{"id": "599428", "revid": "458502", "url": "https://it.wikipedia.org/wiki?curid=599428", "title": "Elenco ufficiale delle aree naturali protette", "text": "L'elenco ufficiale delle aree naturali protette, in acronimo EUAP, \u00e8 un elenco stilato, e periodicamente aggiornato, dal Ministero dell'ambiente e della tutela del territorio e del mare - Direzione per la protezione della natura, che raccoglie tutte le aree naturali protette, marine e terrestri, ufficialmente riconosciute.\nCriteri d'iscrizione.\nNell'EUAP vengono iscritte tutte le aree che rispondono ai seguenti criteri, stabiliti dal Comitato nazionale per le aree naturali protette il 1\u00ba dicembre 1993:\nUltimo aggiornamento.\nL'elenco attualmente in vigore \u00e8 quello relativo al 6\u00ba aggiornamento approvato il 27 aprile 2010 e pubblicato nel supplemento ordinario n. 115 alla Gazzetta Ufficiale n. 125 del 31 maggio 2010.\nCon questo aggiornamento, le aree protette in Italia salgono a 871 per un totale di 3.163.590,71 ettari di superfici su terra (circa 31.636\u00a0km\u00b2, pari al 10,5% della superficie della Repubblica Italiana), 2.853.033,93 ettari di superfici a mare e 658,02\u00a0km di coste (pari all'8,82% dello sviluppo costiero italiano). Le 871 aree sono cos\u00ec suddivise:"}
{"id": "599430", "revid": "486946", "url": "https://it.wikipedia.org/wiki?curid=599430", "title": "Codifica EUAP", "text": ""}
{"id": "599431", "revid": "486946", "url": "https://it.wikipedia.org/wiki?curid=599431", "title": "EUAP", "text": ""}
{"id": "599438", "revid": "848247", "url": "https://it.wikipedia.org/wiki?curid=599438", "title": "Raccordo autostradale 10", "text": "Il raccordo autostradale 10 (RA 10) \u00e8 il percorso autostradale (con doppia carreggiata a due corsie per senso di marcia senza corsia d'emergenza con spartitraffico centrale di tipo \"New Jersey\" e piazzole di sosta laterali) che permette di collegare la citt\u00e0 di Torino con il suo aeroporto internazionale sito a Caselle Torinese a 11\u00a0km a nord del capoluogo piemontese.\n\u00c8 una delle poche tratte stradali italiane con le uscite numerate.\nClassificazione tecnica.\nIl raccordo \u00e8 stato classificato come \"autostrada\" con la denominazione di \"raccordo autostradale\" con d. m. del 15/01/1988 (GU 85 del 12/04/1988).\nIl decreto legislativo 29 ottobre 1999, n. 461 non ha incluso il raccordo tra le autostrade italiane ma tra la \"rete stradale a viabilit\u00e0 ordinaria di interesse nazionale\".\nIl raccordo \u00e8 dotato dei segnali stradali di inizio e fine autostrada ed \u00e8 quindi classificato come tale.\nTuttavia per l'ANAS che ne \u00e8 ente proprietario e gestore, secondo l'AISCAT e per il decreto n. 461 precedentemente citato il raccordo non \u00e8 classificato come autostrada bens\u00ec come viabilit\u00e0 statale ordinaria. L'ANAS in altri documenti ha inserito il RA 10 nella sezione \"raccordi autostradali\" (sezione diversa dalle autostrade di sua competenza) ma nelle annotazioni definisce il raccordo autostradale come \"autostrada senza pedaggio\".\nNumerazione.\nIl decreto del presidente del Consiglio dei ministri del 21 settembre 2001 (Gazzetta Ufficiale n. 226 del 28-09-2001) ha assegnato al raccordo la numerazione \"RA 10\".\nLa numerazione RA 10 compare solo nella segnaletica di inizio strada (nella segnaletica che informa che si sta viaggiando in un tratto di competenza ANAS), mentre non viene indicato nella segnaletica progressiva n\u00e9 in quella per raggiungere il raccordo. Nei pannelli integrativi posti in prossimit\u00e0 dei cavalcavia il raccordo \u00e8 indicato come \"raccordo autostradale Torino-Caselle\".\nSegnaletica sperimentale anti-nebbia.\nEra stato attrezzato come tratto sperimentale del sistema Infonebbia, un progetto per aumentare la sicurezza stradale in caso di nebbia, nato in collaborazione tra ANAS e Centro Ricerche Fiat, ma attualmente tale segnaletica \u00e8 in fase di smantellamento.\nPedaggio.\nLa legge finanziaria del 2011 prevedeva l'introduzione di un pedaggio diretto sui raccordi autostradali e sulle autostrade in gestione diretta all'ANAS per diminuire quanto lo Stato italiano corrisponde all'ANAS a titolo di corrispettivo di servizio per la gestione e la manutenzione della rete stradale.\nIl pedaggio non \u00e8 mai stato richiesto.\nSviluppi futuri.\nIn un prossimo futuro il RA 10 si immetter\u00e0 senza soluzione di continuit\u00e0 nella Spina Centrale, ovvero il viale costruito sul passante ferroviario di Torino, permettendo un collegamento diretto tra il centro cittadino e l'aeroporto.\nIl collegamento \u00e8 condizionato alla costruzione di una galleria sotto corso Grosseto che raccorder\u00e0 la ferrovia Torino-Ceres con il passante ferroviario, a cui seguir\u00e0 la ricostruzione dello svincolo di corso Grosseto con l'immissione del RA 10 in corso Venezia, all'altezza del parco Sempione."}
{"id": "599441", "revid": "34928", "url": "https://it.wikipedia.org/wiki?curid=599441", "title": "Lingua goidelica", "text": ""}
{"id": "599442", "revid": "143542", "url": "https://it.wikipedia.org/wiki?curid=599442", "title": "Kathleen Ferrier", "text": "Biografia.\nDiplomata in pianoforte nel 1928 intraprende in seguito lo studio del canto a 20 anni, con il maestro A. Hutchinson. Nel giro di poco tempo raggiunge un certo livello di notoriet\u00e0 come cantante da oratorio (Messiah di H\u00e4ndel, Elias di Mendelssohn ecc.).\nDal 1943 si stabilisce a Londra: qui ottiene successi in una prima serie di concerti Liederistici, e come cantante bachiana. \nNel 1946 il debutto all'opera, Lucretia in The Rape of Lucretia di Britten diretta da Ernest Ansermet con Peter Pears, in prima mondiale al Glyndebourne Festival Opera e portato anche al Manchester Opera House, al Royal Court Theatre di Liverpool, al Royal Lyceum Theatre di Edimburgo, al Theatre Royal di Glasgow, al Sadlers Wells nel Borgo londinese di Islington, al New Theatre Oxford e nel Stadsschouwburg di Amsterdam, cui segue nel 1947 Orfeo nell'Orfeo ed Euridice di Gluck.\nNel 1949 canta nella prima assoluta di \"Spring Symphony\" di Britten diretta da Eduard van Beinum con Pears al Concertgebouw di Amsterdam.\nNel 1948 conosce Bruno Walter, allievo e amico di Gustav Mahler: insieme contribuiranno alla diffusione delle opere del compositore austriaco. \nLa loro collaborazione durer\u00e0 fino al 1952. \nDello stesso anno \u00e8 una delle incisioni fondamentali del contralto britannico, \"Il canto della terra\" di Mahler con i Wiener Philharmoniker diretti dallo stesso Bruno Walter (CD Decca e Naxos).\nNel 1951 \u00e8 Orfeo in \"Orfeo ed Euridice\" ad Amsterdam e nel 1952 canta nella prima assoluta di \"Canticle II: Abraham and Isaac\" di Britten con Pears a Nottingham.\nNel gennaio 1953 viene insignita dell'Ordine dell'Impero Britannico.\nMolti sono i direttori che hanno lodato la musicalit\u00e0 e la personalit\u00e0 artistica di Kathleen Ferrier: tra di essi il grande Sir John Barbirolli, destinato ad essere l'ultimo a dirigerla, nell'Orfeo ed Euridice, in inglese, al Royal Opera House, Covent Garden di Londra, nel febbraio 1953.\nDa due anni infatti la Ferrier lottava contro un tumore al seno, che proprio nel 1953 si generalizz\u00f2. Nel corso dell'ultima rappresentazione dell'Orfeo a Londra le ossa di Kathleen Ferrier erano cos\u00ec debilitate dalla malattia che un femore le si ruppe in scena. Port\u00f2 al termine la recita e fu la sua ultima esibizione pubblica.\nKathleen Ferrier ha inciso, prima per la Columbia, poi per Decca, una nutrita serie di Lieder di Schubert, Brahms, Schumann, Mahler, di arie handeliane e bachiane, di Folksong inglesi, e brani dell'Orfeo e della Passione secondo Matteo di Bach, in inglese.\nDal vivo restano un Orfeo da Amsterdam, del 1951, una Messa in Si minore e una Passione secondo Matteo da Vienna, dirette da Herbert von Karajan, due edizioni del Ratto di Lucrezia, una da Amsterdam, l'altra radiofonica, da Londra, e qualche concerto: celebre tra tutti quello da Edimburgo nel 1949, ove ebbe l'onore di essere accompagnata da Bruno Walter in persona al pianoforte, ed in cui interpreta, tra i vari brani, il ciclo \"Frauenliebe und -leben\" di Schumann."}
{"id": "599444", "revid": "228587", "url": "https://it.wikipedia.org/wiki?curid=599444", "title": "Varicam", "text": "Varicam \u00e8 il marchio con cui la Panasonic commercializza una serie di telecamere orientate alla cinematografia digitale.\nAspetti tecnici.\nUscita nel 2003, \u00e8 giunta al suo secondo modello a inizio del 2006.La varicam registra segnali ad alta definizione con una risoluzione di 1280\u00d7720 pixel, con scansione progressiva. Nel 2008, ne \u00e8 stato presentato un modello in grado di riprendere a 1920\u00d71080 pixel, su schede di memoria P2.\nIl codec di compressione \u00e8 il DVCPRO100HD. Si tratta di un codec con campionamento a : ci\u00f2 significa che per ogni quattro pixel di segnale di luminanza Y registra 2 pixel dei segnali di crominanza CB e CR. Il codec fa parte della famiglia del DV (la compressione \u00e8 sempre la trasformata discreta del coseno o DCT) ma si differenzia appunto per questo maggior campionamento e per un bitrate di 100\u00a0Mbit/s contro i 25 del DV e dell'HDV (che ha una compressione di tipo MPEG-2)\nIl registratore \u00e8 incorporato: come la Sony CineAlta, la Varicam \u00e8 in grado di registrare su nastro in un registratore incorporato (o su schede di memoria), laddove la Thomson Viper, la Panavision 24p e la Dalsa Origin devono registrare su dischi rigidi esterni.\nRiprese a velocit\u00e0 variabile.\nIl nome Varicam deriva dal fatto che questo camcorder \u00e8 stato il primo a poter registrare a velocit\u00e0 di fotogramma al secondo variabile (in seguito, anche la Sony ha messo in commercio il proprio XDCAM con caratteristiche analoghe), e questo la rende adatta alle riprese ad alta velocit\u00e0, un campo di applicazione caratteristico della pellicola.\nPer capire la portata di quest'innovazione bisogna comprendere il funzionamento di una normale videocamera.\nQuesta registra un numero fisso di fotogrammi al secondo, per esempio 30 in formato NTSC (pi\u00f9 precisamente 29,978) e 25 in formato PAL. Per effettuare una scena al rallentatore bisogna rileggere pi\u00f9 volte lo stesso fotogramma, talvolta intervenendo in fase di postproduzione interpolando i fotogrammi e creando cos\u00ec degli artefatti: di fatto si fa un frame-blending tra il fotogramma precedente e quello successivo, cio\u00e8 li si sovrappone con opacit\u00e0 del 50%. In ogni caso, la risoluzione temporale delle immagini \u00e8 sempre fissa e corrisponde alla cadenza di ripresa.\nCon la varicam, analogamente a quanto avviene con la pellicola si pu\u00f2 registrare a 60 fotogrammi al secondo, riprodurre a 25 fps e avere un rallenti naturale privo di artefatti.\nNota importante: la varicam registra sempre 60 fotogrammi al secondo; quando si imposta per esempio a 12 fps, essa (o il registratore da studio) in sede di riproduzione considerer\u00e0 \"validi\" solo 12 dei 60 fotogrammi registrati (laddove una cinepresa registra effettivamente solo i fotogrammi per i quali \u00e8 impostata)."}
{"id": "599449", "revid": "104458", "url": "https://it.wikipedia.org/wiki?curid=599449", "title": "Scoti", "text": "Gli Scoti o Scotti erano una popolazione celtica cristianizzata proveniente dall'Irlanda e insediata nel VI secolo in Scozia. Formarono il Regno di Dalriada, uno dei cinque in cui si divise la regione. L'indebolimento, sotto gli attacchi vichinghi, del forte regno dei Pitti, condusse alla riunione di ampi territori sotto il nome di Regno di Scozia, in cui in breve tempo Pitti e Scoti si unirono etnicamente in un unico popolo. "}
{"id": "599463", "revid": "30610", "url": "https://it.wikipedia.org/wiki?curid=599463", "title": "Mado Robin", "text": "Biografia.\nI suoi genitori, benestanti proprietari terrieri, notano presto le sue doti vocali. Un'amica comune la presenta a Titta Ruffo, che rimane, pare, impressionato dalla facilit\u00e0 dell'allora quattordicenne Mado nell'emettere note sovracute.\nI Robin hanno casa a Parigi, ove risiedono d'inverno: qui Mado sedicenne incontra il suo grande maestro, amico di Titta Ruffo: Mario Podesta, tenore di grazia francese di origini italiane. Con lui bastano due anni di studi: nel 1938 Mado vince il concorso dei soprani presso l'Op\u00e9ra di Parigi.\nIl debutto all'opera avviene per\u00f2 soltanto alla fine della guerra: nel 1945 interpreta Gilda in \"Rigoletto\" a Parigi. Robin si era gi\u00e0 fatta una fama nel corso degli anni di guerra per i suoi numerosi concerti caritatevoli: gi\u00e0 allora il suo si sopracuto impressionava il pubblico.\nSeguono i debutti, sempre a Parigi, nei \"Pescatori di perle\", nel \"Flauto magico\" del 1945, in \"Mignon\" e infine in \"Lakm\u00e9\", nel 1946, la parte che la vede tutt'oggi tra le interpreti pi\u00f9 ricordate.\nDal 1950 Mado Robin si stacca dalla compagnia dell'Op\u00e9ra. I contratti non mancano, e questa nuova libert\u00e0 le permette di spaziare per la Francia. A Marsiglia canta la sua prima \"Lucia di Lammermoor\", ed ottiene un trionfo. Quasi ogni citt\u00e0 francese l'accoglie, e l'applaude incondizionatamente.\nNel 1951 \u00e8 rossignol nella prima rappresentazione della Salle Garnier di Montecarlo di \"Solovej\" (\"Le rossignol\"), di Igor Stravinsky.\nNel 1952 \u00e8 la Regina della notte nella ripresa della Salle Garnier di Montecarlo di \"La fl\u00fbte enchant\u00e9e\" (\"Die Zauberfl\u00f6te\") di Wolfgang Amadeus Mozart.\nNel 1953 \u00e8 Costance nella ripresa dell'Acad\u00e9mie Nationale de Musique di Parigi di \"L'enl\u00e8vement au s\u00e9rail\" (\"Die Entf\u00fchrung aus dem Serail\") di Wolfgang Amadeus Mozart.\nNel 1954 avviene il debutto in America, a San Francisco, in \"Rigoletto\" e \"Lucia di Lammermoor\".\nNel 1955 interpreta il ruolo di Lakm\u00e9 nella ripresa della Salle Garnier di Montecarlo di \"Lakm\u00e9\", di L\u00e9o Delibes.\nNel 1956 \u00e8 il Canada ad aspettarla. Infine, nel 1959, l'ex-URSS le riserva una calorosa accoglienza in una lunga tourn\u00e9e.\nNel 1960, pronta a tornare in Russia, Mado Robin deve subire un intervento oncologico: viene diagnosticato un tumore al seno. A dicembre l'aspetta, nel giorno del suo compleanno la 1500\u00aa di \"Lakm\u00e9\", ruolo della sua vita, all'Op\u00e9ra comique. Non riuscir\u00e0 a mantenere l'impegno. Mado Robin, infatti, il 10 dicembre 1960, pochi giorni prima di compiere quarantadue anni, si spegne nella sua casa parigina.\nVocalit\u00e0 e personalit\u00e0 interpretativa.\nDotata di una voce di timbro cristallino, limpida, di volume limitato ma di straordinaria agilit\u00e0 ed estensione (dal si grave al re di fischio) e sorretta da un'ottima preparazione tecnica, si \u00e8 distinta come interprete stilisticamente corretta del repertorio \"coloratura\" .\nNegli anni '50, Mado Robin fu inserita nel Guinness dei Primati per aver raggiunto la nota pi\u00f9 acuta, un re di fischio (re6), posto tre ottave sopra il do centrale, in un concerto dal vivo a Vichy. Non esistono incisioni del concerto, tuttavia sono disponibili una serie di brani in cui la Robin emette si sovracuti (si5) e do di fischio (do6). La sua arte \u00e8 testimone della grande scuola francese, ormai defunta, che veniva in parte rispecchiata dall'utilizzo della Robin di una dizione francese perfetta.\nDiscografia.\nDi lei rimangono due edizioni di \"Lakm\u00e9\", una per la Decca Records, nel 1952, e una radiofonica del 1955, dei brani del \"Flauto Magico\" in francese (album live, 1954), brani di \"Rigoletto\" e \"Traviata\" in francese (EMI 1959 e 1960), brani di \"Mireille\" (Decca 1953). Numerosi recital dal vivo, radiofonici e in studio sono stati pubblicati, mentre altrettanti rimangono inediti (Robin cant\u00f2 in pi\u00f9 di mille trasmissioni radiofoniche, e pi\u00f9 di cento passaggi televisivi)."}
{"id": "599465", "revid": "174925", "url": "https://it.wikipedia.org/wiki?curid=599465", "title": "Teorema di Plancherel", "text": "In matematica, in particolare in analisi armonica, il teorema di Plancherel permette di definire la trasformata di Fourier di funzioni che appartengono all'intersezione dello spazio delle funzioni integrabili secondo Lebesgue, denotato con formula_1, e lo spazio delle funzioni a quadrato sommabile, denotato con formula_2. In particolare, l'applicazione che associa ad una funzione la sua trasformata, che appartiene ad formula_2, \u00e8 un'isometria da formula_4 in formula_2 che pu\u00f2 essere estesa in maniera unica ad un'isometria da formula_2 in s\u00e9.\nIl teorema, provato per primo da Michel Plancherel, \u00e8 valido nella versione astratta e sui gruppi abeliani localmente compatti. In maniera pi\u00f9 generale, esiste una versione del teorema che ha senso per i gruppi non commutativi (non abeliani) localmente compatti che soddisfano determinate condizioni iniziali, ed \u00e8 un problema dell'analisi armonica non commutativa.\nUn caso particolare di questo teorema \u00e8 il teorema di Parseval, nonostante quest'ultimo termine sia spesso utilizzato per descrivere l'unitariet\u00e0 di ogni trasformata di Fourier, in particolar modo in fisica e in ingegneria.\nIl teorema.\nIl teorema di Plancherel afferma che \u00e8 possibile associare ad ogni funzione formula_7 di formula_2 una funzione formula_9 di formula_2 tale da soddisfare le seguenti propriet\u00e0:\nDal momento che formula_21 \u00e8 denso in formula_2, le prime due propriet\u00e0 implicano che l'applicazione formula_16 \u00e8 unica, mentre l'ultima \u00e8 detta anche \"teorema di inversione di\" formula_2."}
{"id": "599475", "revid": "80598", "url": "https://it.wikipedia.org/wiki?curid=599475", "title": "The Platters", "text": "The Platters sono stati un gruppo vocale statunitense, particolarmente famoso nella seconda met\u00e0 degli anni cinquanta.\nStoria.\nFormati nel 1953 a Los Angeles, i Platters si caratterizzano per quella particolare tecnica vocale conosciuta come doo-wop, che consiste nel rinforzare il canto solista con armonie vocali sincopate e cori utilizzati pi\u00f9 come strumenti d'accompagnamento che come voci vere e proprie. Il primo grande successo arriva quando i Platters vengono scritturati dalla Mercury Records, e il produttore-musicista Buck Ram nel 1955 propone loro di rilanciare un brano che avevano gi\u00e0 registrato per la loro precedente casa discografica, la Federal Records, senza che fosse pubblicato.\nIl brano, intitolato \"Only You\", viene riarrangiato da Ernie Freeman, che in seguito scriver\u00e0 partiture anche per Paul Anka e Frank Sinatra, ma viene distribuito nel limitato circuito \"nero\". Solo dopo qualche mese il disco viene recapitato al famoso disc-jockey Alan Freed di Cleveland, che comincia a trasmetterlo nelle radio locali. Di qui nasce l'interesse degli ascoltatori e la scalata alle classifiche nazionali, determinata da una serie di novit\u00e0 che caratterizzano il gruppo: in primo luogo la voce solista, elegante e impostata, di Tony Williams, proveniente dalla tradizione gospel, che utilizza per la prima volta il famoso \"singhiozzo\" per spezzettare le note; la presenza di un elemento femminile nel gruppo (la giovanissima Zola Taylor) che rende unici gli impasti vocali; infine la presenza degli archi negli arrangiamenti, novit\u00e0 assoluta per un gruppo di colore.\nDopo \"Only You\" (che arriva anche in Italia con pi\u00f9 di un anno di ritardo e diventa il disco pi\u00f9 venduto del 1957), il successo si ripete con \"My prayer\", cover del brano \"Avant de mourir composto negli anni '20\" dal rumeno Georges Boulanger, che raggiunge la prima posizione negli Stati Uniti per due settimane nel 1956, \"Twilight Time \"che raggiunge la prima posizione nel 1958 negli Stati Uniti e la terza nel Regno Unito\", The great pretender e You'll never never know, \"tutte arrangiate con il famoso terzinato che inflazioner\u00e0 la musica popolare per circa un decennio. Lo stile dei Platters influenzer\u00e0 molti musicisti in Europa, alcuni dei quali daranno vita a gruppi vocali che seguono lo stesso stile, come avvenne in Italia con il complesso de \"I Campioni\" di cui fecero parte, in periodi diversi, anche Tony Dallara e Lucio Battisti.\nIl gruppo scriver\u00e0 un importante capitolo della storia della musica attraverso un genere molto innovativo per l'epoca vendendo ben 53 milioni di dischi, con successi planetari quali \"Smoke Gets in Your Eyes\", \"Twilight clock\", \"Harbor lights\", ma subisce una prima battuta d'arresto quando, nel 1960, il solista Tony Williams decide di mettersi in proprio. Di qui una serie di rimaneggiamenti, anche pesanti, nella formazione e l'utilizzo del nome \"The Platters\" da parte di ciascun componente che decideva di formare un proprio gruppo, tanto che si \u00e8 venuta a creare nel tempo una paradossale situazione, che dura ancora oggi, in cui circa un centinaio di gruppi vocali continuano ad esibirsi nei circuiti revival, usando pi\u00f9 o meno legittimamente il nome \"The original Platters\". Nel 1990 il gruppo \u00e8 stato introdotto nella \"Rock and Roll Hall of Fame\" e successivamente, nel 1998, nella \"Vocal Group Hall of Fame\"."}
{"id": "599481", "revid": "72396", "url": "https://it.wikipedia.org/wiki?curid=599481", "title": "Nano-emissive display", "text": ""}
{"id": "599484", "revid": "599013", "url": "https://it.wikipedia.org/wiki?curid=599484", "title": "Ned", "text": ""}
{"id": "599494", "revid": "47767", "url": "https://it.wikipedia.org/wiki?curid=599494", "title": "Prenomi italiani (A-L)", "text": "Questa voce raccoglie i prenomi (ossia i nomi propri di persona) estensivamente usati nella lingua italiana, elencandoli alfabeticamente in una tabella che permette il confronto fra forma maschile e femminile e include le varianti pi\u00f9 importanti; i nomi con forma sia maschile sia femminile sono ordinati secondo la prima.\nL'elenco \u00e8 suddiviso, per ragioni di praticit\u00e0 di gestione, in due parti: quella contenuta nella presente voce include i nomi comincianti con le lettere dalla A alla L; la restante parte si trova in Prenomi italiani (M-Z)."}
{"id": "599495", "revid": "73560", "url": "https://it.wikipedia.org/wiki?curid=599495", "title": "David Norman Dumville", "text": ""}
{"id": "599497", "revid": "2110845", "url": "https://it.wikipedia.org/wiki?curid=599497", "title": "Alberto Sbacchi", "text": "Sbacchi ha studiato in Francia e Inghilterra e ha ricevuto il Ph. D. (Dottorato di Ricerca) nel 1974 dall'Universit\u00e0 dell'Illinois, Chicago, studiando sotto la supervisione del prof. Robert L. Hess. La sua specializzazione \u00e8 in Storia europea moderna, Colonialismo italiano e scienze politiche. Ha fatto ricerche nei maggiori archivi dell'Europa occidentale, degli Stati Uniti e del Kenya, Sudan ed Etiopia. Fu membro di varie societ\u00e0 professionali, nazionali e straniere, ed \u00e8 menzionato in diversi annuari biografici. \nHa ricevuto diverse borse di studio, incluso un pensionato di ricerche dal Ministero degli Affari Esteri italiano ed il prestigioso Fulbright-Hays, borsa di studio per l'Italia e studi nel Corno d'Africa. .\nSbacchi fu autore di 4 libri, numerosi articoli pubblicati in riviste locali (statunitensi) ed internazionali e ha collaborato con numerosi periodici. Ha insegnato in Etiopia, 1963-1968, e dal 1974 al 2003 \u00e8 stato professore di storia all'Atlantic Union College, S. Lancaster, Massachusetts, USA.\n\u00c8 considerato uno dei massimi esperti di storia coloniale italiana, particolarmente per quanto riguarda l'Etiopia."}
{"id": "599498", "revid": "2230419", "url": "https://it.wikipedia.org/wiki?curid=599498", "title": "Michele Greco", "text": "Era soprannominato \"u' Papa (il Papa)\" per la sua abilit\u00e0 a mediare tra le varie famiglie mafiose.\nBiografia.\nGiovent\u00f9.\nNato e cresciuto tra Croceverde e Ciaculli, frazioni rurali della citt\u00e0 di Palermo, figlio di Giuseppe Greco, detto \"Piddu \u2018u tenente\", e Caterina Ferrara, fu il terzo di cinque figli: Francesco, nato il 18 gennaio 1921 e di professione medico chirurgo; Giuseppe, nato il 24 agosto 1922 e ucciso a Ciaculli il 1\u00ba ottobre 1939; Salvatore, detto \"il Senatore\", nato il 7 luglio 1927, Antonio nato il 9 settembre 1949 possidente, sposato con la figlia di Antonino Cottone, capo della cosca di Villabate; e Rosa, nata il 16 novembre 1930. La sua famiglia fu protagonista di una faida con dei lontani parenti che portavano lo stesso cognome; il loro capofamiglia, che pure si chiamava Giuseppe, era a capo della famiglia mafiosa di Ciaculli e padre di Salvatore \"Cicchiteddu\" Greco.\nIl padre di Michele, prima di divenire capomafia della zona di Croceverde, era stato gabellotto dei conti Tagliavia, che possedevano un terreno di trecento ettari coltivato a mandarini. Il suo forte ascendente verso le persone di quella zona era dovuto alle sue conoscenze con personaggi di rilievo di Villabate, oltre che alla sua grande personalit\u00e0. La sua famiglia aveva sempre vissuto in pace con quella di Salvatore \"Cicchiteddu\", fino a quando, nel settembre del 1939, durante la festa del Crocifisso a Ciaculli, Giuseppe e Francesco Greco (fratelli di Michele), Francesco Buffa, Domenico Bonaccorso, Salvatore Lamantia e Antonino Chiofalo portarono fuori dalla Chiesa una panca per sedersi e s'allontanarono. Il loro posto venne preso da altri partecipanti, fra cui un cugino dei Greco, anch'egli di nome Francesco. Giuseppe li avvert\u00ec di alzarsi, ma proprio Francesco non volle e, dopo numerose sollecitazioni, colp\u00ec con un pugno Domenico Bonaccorso al viso. Segu\u00ec una breve colluttazione tra i due che venne subito sedata.\nLa questione non si interruppe qui in quanto i due gruppi si trovarono a fronteggiarsi lungo la strada per Croceverde. Francesco Greco (cugino di Michele) usc\u00ec all'improvviso armato di pistola e coltello sfidando Bonaccorso a farsi avanti; insieme a lui si trovavano anche il fratello Paolo, Salvatore Pace e Giovanni Spuches. Francesco Greco rimase ferito lievemente, mentre dalla parte opposta perse la vita Giuseppe, fratello di Michele. Per questo fatto la corte d'Assise di Palermo condann\u00f2 i colpevoli a trent'anni di reclusione (ridotti a 16 e 18 anni in seguito al ricorso degli imputati con sentenza del 6 gennaio 1946). Nello stesso anno, il padre di Michele si vendic\u00f2 del torto subito facendo uccidere Pietro e Giuseppe Greco, rispettivamente padre e zio degli autori del precedente omicidio. La reazione dei Greco di Ciaculli non si fece attendere e poco dopo vennero uccisi due uomini di Piddu. S'arriv\u00f2 al culmine della vicenda il 17 settembre 1947, quando i due clan si affrontarono con bombe a mano e mitra nella piazza di Ciaculli; ci furono cinque morti, uno dei quali venne finito a coltellate dalla vedova e dalla figlia del Giuseppe Greco di Ciaculli (rispettivamente madre e sorella di Cicchiteddu).\nTutti questi avvenimenti costarono al padre di Michele la convocazione da parte degli altri boss della mafia che lo obbligarono a riportare la situazione di pace fra i due clan. La pace era fortemente voluta anche da Antonino Cottone, capo della cosca di Villabate che fece intervenire il boss Joe Profaci: egli and\u00f2 a Palermo da Brooklyn per porre fine allo scontro; Giuseppe Greco divenne cos\u00ec il nuovo capo della cosca di Ciaculli-Croceverde. Nel frattempo, Michele e suo fratello Salvatore erano entrati a far parte di Cosa nostra.\nAnni settanta.\nNonostante si definisse un uomo \u201ctutto casa e chiesa\u201d, Michele assume una posizione determinante all'interno della seconda guerra di mafia. Nei primi tempi, intorno al 1974 circa, era conosciuto come un signorotto di campagna che amava circondarsi di conti, marchesi, prefetti e presidenti di corti d'appello. Nel 1974 divenne capomandamento della zona Ciaculli-Croceverde-Brancaccio al posto di Giovanni Prestifilippo (padre di Mario) Nel 1977 si associ\u00f2 a Tot\u00f2 Riina e Bernardo Provenzano, di cui appoggi\u00f2 la decisione di uccidere il tenente colonnello Giuseppe Russo fornendo il suo uomo di fiducia Giuseppe Greco detto \"Scarpuzzedda\" per fare parte del commando di sicari che compirono l'uccisione del colonnello Russo a Ficuzza.\nNella primavera/estate 1977 le riunioni di mafia si tenevano sempre presso la Favarella, una tenuta che aveva l'ingresso principale in fondo alla via Conte Federico e si estendeva dalla chiesetta diroccata di Maredolce fino agli ultimi giardini di Ciaculli. Essa circondava la tenuta di Michele Greco. In quel periodo tutti i discorsi riguardavano i Corleonesi; nessuno sapeva che il padrone di casa Michele Greco, si era segretamente accordato proprio con i Corleonesi. Il 10 aprile 1978, Riina durante una riunione della Commissione chiese ed ottenne l'espulsione di Badalamenti per l'omicidio di Francesco Madonia, capo della \"cosca\" di Vallelunga Pratameno che era legato a lui. Michele Greco prese il suo posto e inizi\u00f2 a fare da intermediario fra lo schieramento di Riina e quello di Stefano Bontate.\nQuesta guerra inizi\u00f2 in sordina nel 1978-1980; nella Commissione vennero inseriti Giovanni Scaduto e Giuseppe Greco \u201cScarpuzzedda\u201d, che sostituiva Michele Greco nella \"Commissione\" come capomandamento di Ciaculli. Questo provvedimento releg\u00f2 Michele Greco in una posizione marginale a causa della sua scarsa personalit\u00e0 e della sua sottomissione al dominio dei Corleonesi. Il 30 maggio 1978 venne assassinato a Palermo dai soldati di Riina Giuseppe Di Cristina, capo della famiglia di Riesi. Ci\u00f2 venne visto da Inzerillo come un'offesa nei suoi riguardi in quanto il delitto avvenne nel suo territorio. Successivamente, a giustificare il fatto, venne fatta girare la voce che Di Cristina stava collaborando con i carabinieri. L'8 settembre venne ucciso a Catania Pippo Calderone.\nAnni ottanta.\nNel 1981 Stefano Bontate decise di eliminare Salvatore Riina e a quel proposito, il \u201cpapa\u201d della mafia disse una cosa molto significativa: \"\u201cStefano si \u00e8 messo dalla parte del torto\u201d\", in quanto chi uccideva un membro di Cosa nostra senza il permesso della Commissione aveva come pena prevista la morte. Riina riusc\u00ec ad anticipare le sue mosse grazie a Greco che gli rivel\u00f2 il complotto di Bontate e il 23 aprile 1981, nel giorno del suo quarantaduesimo compleanno, Bontate venne ucciso da Giuseppe Greco e Giuseppe Lucchese, uomini di Michele Greco \"prestati\" a Riina. L'11 maggio cadde anche Salvatore Inzerillo, tradito da uno dei suoi fedelissimi. Nonostante viaggiasse in una macchina blindata, venne sorpreso sotto l'abitazione di un'amante.\nIl 30 novembre 1982, in piena seconda guerra di mafia, Michele Greco invit\u00f2 i suoi associati Rosario Riccobono, Salvatore Scaglione, Giuseppe Lauricella, il figlio Salvatore, Francesco Cosenza, Carlo Savoca, Vincenzo Cannella, Francesco Gambino e Salvatore Micalizzi alla tenuta della Favarella per una grigliata all'aperto, facendogli credere di essere loro amico. Erano presenti anche Tot\u00f2 Riina e Bernardo Brusca, i quali dopo il pranzo attirarono gli altri invitati in una trappola con l'aiuto di Michele Greco e li strangolarono o li uccisero a colpi di pistola con l'aiuto di Giuseppe Greco \u201cScarpuzzedda\u201d, Giovanni Brusca e Baldassare Di Maggio, buttando poi i cadaveri in recipienti pieni di acido: il massacro alla Favarella venne attuato perch\u00e9 Riina non poteva tenere sotto controllo Riccobono e gli altri, ed aveva bisogno di toglierli di mezzo per ricompensare altri suoi alleati palermitani, soprattutto Giuseppe Giacomo Gambino, con la spartizione del territorio gi\u00e0 appartenuto a Riccobono e agli altri boss uccisi alla Favarella.\nIn seguito al massacro delle Famiglie durante la seconda guerra di mafia, John Gambino, importante esponente della Famiglia Gambino di Brooklyn, giunse a Palermo per salvare i superstiti della Famiglia Inzerillo dalla furia dei Corleonesi. Anche in quest'occasione Michele Greco ebbe una grande importanza in quanto riusc\u00ec a mediare tra Riina e Gambino. L'incontro si risolse con una frase simbolica da parte di quest'ultimo: \u201cadesso comanda Corleone\u201d e si accord\u00f2 con Riina affinch\u00e9 gli Inzerillo avessero avuta salva la vita a condizione di non tornare pi\u00f9 in Sicilia.\nIl nome di Michele Greco fu associato a Cosa nostra per la prima volta dal rapporto del vice capo della mobile Ninni Cassar\u00e0 chiamato \u201cMichele Greco +161\u201d, stilato nel giugno 1982. Questo rapporto si basava sulle confidenze dell'informatore Salvatore Contorno e divenne parte integrante del primo maxiprocesso. Nell'agosto 1983 venne anche accusato dal \"confidente\" libanese Bou Chebel Ghassan di aver organizzato l'attentato mafioso che cost\u00f2 la vita al giudice Rocco Chinnici e agli agenti di scorta. In seguito, grazie alle dichiarazioni di Tommaso Buscetta, venne colpito da un altro mandato di cattura per associazione mafiosa ed omicidio il 29 settembre 1984 durante il grande blitz di San Michele che port\u00f2 all'emissione di 475 ordini di cattura, fra cui quelli per l'ex sindaco di Palermo, Vito Ciancimino e quelli per i potenti esattori Nino e Ignazio Salvo. Circa due mesi prima, aveva ricevuto la sua prima condanna all'ergastolo insieme al fratello Salvatore (detto \"il Senatore\") come mandanti della strage Chinnici.\nMichele Greco venne arrestato il 20 febbraio 1986 durante una vasta operazione dei carabinieri finalizzata alla ricerca dei latitanti. Venne trovato in un casolare sperduto nelle campagne di Caccamo, a una cinquantina di chilometri da Palermo, dove si nascondeva sotto il nome di Giuseppe Di Fresco nato il 22 gennaio 1926 a Palermo. Dopo aver rintracciato la moglie del Di Fresco, ormai vedova da alcuni anni, venne svelata la vera identit\u00e0 di Greco, latitante da quattro anni.\nL'arresto venne camuffato sotto \u201cla grande operazione\u201d per coprire la fonte che aveva permesso alle forze dell'ordine di entrare nel covo del latitante. Michele Greco fu infatti tradito da un giovane, Benedetto Galati, che oltre a curare il suo fondo, aveva vissuto con tutta la sua famiglia nella tenuta di Favarella. Tutto ci\u00f2 si scopr\u00ec solo alcuni mesi dopo, quando Benedetto Galati venne assassinato a colpi di lupara. Il Galati avvis\u00f2 inizialmente le forze dell'ordine con una lettera anonima con scritto \"\u201cSe volete Michele Greco, seguite attentamente le mie istruzioni\u201d\". Successivamente avvenne un incontro tra il giovane e un ufficiale del carabinieri a Monreale, durante il quale Galati confess\u00f2. \"\u201cMichele Greco si nasconde in una casa in campagna nelle campagne di Caccamo, alle spalle della diga sul fiume San Leonardo, andateci e lo troverete\u201d\".\nL'operazione, che vide l'impiego di un centinaio di agenti, scatt\u00f2 all'alba. Dopo alcuni minuti che era stato fermato, Michele Greco confess\u00f2: \"\u201cBravi, siete stati bravi, io sono Michele Greco.\"\u201d\nL'11 giugno 1986 Michele Greco si present\u00f2 in aula e disse:\" \u201cIo sono stato rovinato dalle lettere anonime. Mi ha rovinato l'omonimia con i Greco di Ciaculli, mentre io appartengo ai Greco di Croceverde-Giardini. La violenza non fa parte della mia dignit\u00e0.\u201d\". Continu\u00f2 dicendo: \"\u201c\u00c8 una vita ordinaria la mia, sia da scapolo che da sposato. Mi hanno descritto come un Nerone, come un Tiberio, solo perch\u00e9 il mio nome fa cartello, costruendo un mare, una montagna di calunnie attorno al mio nome\u201d\".\nAmmise di aver conosciuto Stefano Bontate, in quanto quest'ultimo si recava spesso a caccia nella sua tenuta. Riguardo alle dichiarazioni dei pentiti: \"\u201cLe accuse contro di me sono una valanga di fango. I pentiti usati dalla giustizia sono solo dei criminali falliti che per farla franca non esitano a dire falsit\u00e0 e calunnie. Non dico che i magistrati non li debbano prendere in considerazione perch\u00e9 fanno il loro lavoro nel modo migliore, ma se alle dichiarazioni dei pentiti non seguono fatti o prove, allora devono subire lo stesso trattamento delle lettere anonime\u201d\".\n\"\u201cMi chiamano il \u201cpapa\u201d ma io non posso paragonarmi a loro, neanche a quello attuale, anche se per la mia fede e la mia coscienza pulita posso essere uguale se non superiore a loro\u201d\". \"\u201cDella mafia so quello che sanno tutti. La droga mi fa schifo solo parlarne. Tutto quello che posseggo \u00e8 frutto del mio lavoro e dell'eredit\u00e0 dei miei genitori. Non ho mai abbandonato la casa dove mi trovavo nella latitanza e dove mi hanno trovato i carabinieri, ho lavorato in campagna, comprato e venduto bestiame\u201d\".\nL'11 novembre 1987, nell'ultima udienza del primo maxiprocesso a Cosa nostra, poco prima che la corte si ritirasse in camera di consiglio, Michele Greco chiese e ottenne la parola. \"\u201cIo desidero fare un augurio. Vi auguro la pace signor presidente, a tutti voi auguro la pace perch\u00e9 la pace \u00e8 la tranquillit\u00e0 e la serenit\u00e0 dello spirito e della coscienza e per il compito che vi aspetta la serenit\u00e0 \u00e8 la base fondamentale per giudicare. Non sono parole mie, sono parole di Nostro Signore che lo raccomand\u00f2 a Mos\u00e8: quando devi giudicare, che ci sia la massima serenit\u00e0, che \u00e8 la base fondamentale. Vi auguro ancora, signor presidente, che questa pace vi accompagni per il resto della vostra vita\u201d\".\nCon queste parole si chiuse il processo. Il 16 dicembre 1987, dopo 638 giorni di dibattito, 35 giorni di camera di consiglio, la Corte d'Assise di Palermo emise la sentenza: Michele Greco e altri diciotto capimafia vennero condannati all'ergastolo.\nAnni novanta e duemila.\nL'11 febbraio 1991 insieme ad altri trentanove boss vennero scarcerati per la scadenza dei termini di custodia cautelare dalla prima corte di Cassazione presieduta da Corrado Carnevale. Fu una decisione che gener\u00f2 grande fragore all'interno dell'opinione pubblica. Michele Greco torn\u00f2 cos\u00ec a Ciaculli e alle domande dei giornalisti rispose dicendo:\" \u201cCinque anni di carcere vissuti in assoluto isolamento mi hanno provato moltissimo e se mi chiedete anche solo le mie generalit\u00e0 non sarei in grado di rispondere\u201d\". Quando gli venne chiesto di dare la sua opinione sul giudice Carnevale rispose: \"\u201cSiamo in quaresima e mi parlate di Carnevale. In questi anni di galera ho trovato conforto solo nella Bibbia che \u00e8 la base fondamentale: ci sono stati anche dei porci che hanno osato fare dell'ironia al riguardo, ma io me ne fotto\u201d\". Il 18 settembre 1991 fu arrestato nuovamente.\nMichele Greco, detenuto all'Ucciardone sotto il regime del 41 bis, in seguito all'uccisione del giudice Paolo Borsellino, venne trasferito nel carcere di Pianosa insieme ad altri 55 componenti di Cosa nostra. Successivamente venne portato nel carcere di Cuneo dove rimase fino al 1998 quando, per gravi motivi di salute, venne trasferito definitivamente nel carcere di Rebibbia, a Roma.\nMor\u00ec il 13 febbraio 2008 all'ospedale \"Sandro Pertini\" di Roma, nel quale si trovava da alcune settimane, per un tumore ai polmoni. Non gli furono concessi funerali solenni a causa di un divieto della Questura. Le esequie vennero celebrate nella chiesa del camposanto di Sant'Orsola e vi parteciparono esclusivamente la moglie, il figlio Giuseppe e pochi altri conoscenti e familiari."}
{"id": "599501", "revid": "324026", "url": "https://it.wikipedia.org/wiki?curid=599501", "title": "Romolo Murri", "text": "Biografia.\nNacque terzo di sei fratelli, figlio di Antonio e di Maria Avetrani.\nProveniente da una famiglia di agricoltori, comp\u00ec gli studi tra il seminario di Recanati (il ginnasio) e quello di Fermo (il liceo). Tra il 1885 e il 1887 segu\u00ec il biennio filosofico della facolt\u00e0 teologica fermana, conseguendo la laurea. A 18 anni fu uno dei pi\u00f9 giovani dottori d'Italia. Vinse una borsa di studio e si rec\u00f2 a Roma (Almo collegio Capranica), dove s'iscrisse alla Facolt\u00e0 di teologia della Pontificia Universit\u00e0 Gregoriana. Nel 1892 consegu\u00ec la laurea in teologia.\nNel febbraio 1893 venne ordinato sacerdote. Celebr\u00f2 la prima messa a Loreto, poi torn\u00f2 a Roma dove s'iscrisse al corso di lettere dell'Universit\u00e0 La Sapienza. Qui assist\u00e9 alle lezioni di filosofia di Antonio Labriola (1843-1904), pensatore marxista che introdusse Murri all'interpretazione materialistica della storia (materialismo storico).\nNel 1894 fu tra i promotori della fondazione della Federazione Universitaria Cattolica Italiana (FUCI). Murri strinse amicizia con don Luigi Sturzo, quasi coetaneo, che ospit\u00f2 per tre mesi nella sua casa romana di piazza della Torretta Borghese, nella quale si erano tenute le riunioni per la costituzione della FUCI. Avrebbe del resto ricordato lo stesso don Sturzo in seguito: \u00abFu Murri a spingermi definitivamente verso la democrazia cristiana\u00bb. Infatti alla fine dell'Ottocento un movimento cattolico da lui ed altri fondato venne chiamato \"Democrazia Cristiana\" e si proponeva come scopo di formare un partito cattolico.\nLe basi del partito cattolico nazionale.\nDurante il periodo in cui don Murri fu attivo all'interno dell'Opera dei Congressi egli promosse numerose iniziative:\nAll'interno dell'Opera dei Congressi, i democratici cristiani furono inseriti nel secondo gruppo (quello dell'Unione economico-sociale). I murriani ebbero rapporti conflittuali con la dirigenza dell'Opera, sempre guidata da esponenti dell'intransigentismo. Al XIV congresso cattolico (Fiesole, 1-4 settembre 1896) venne ufficializzata la nascita della FUCI, ma fu bocciata l'idea di renderla autonoma dall'Opera dei Congressi. Inoltre, a Murri fu tolta la direzione della \"Vita nova\".\nNel 1899 Murri pubblic\u00f2 \"Propositi di parte cattolica\", sperando di poter enunciarne le tesi dalla tribuna del congresso annuale dell'OC. Ma al XVI congresso cattolico (Ferrara, 18-21 aprile) i gruppi giovanili vennero invitati al silenzio. Nel 1900 i democratici cristiani annunciarono che, in occasione del XX congresso cattolico (Roma, 1-5 settembre) avrebbero celebrato anche le loro assise. Ma le autorit\u00e0 diocesane furono di un altro avviso e l'appuntamento fu ridotto ad incontro programmatico.\nNel 1901 papa Leone XIII pubblic\u00f2 la \"Graves de Communi Re\". L'enciclica era rivolta a tutte le associazioni cattoliche. La Santa Sede chiar\u00ec che i laici dovevano impegnarsi nell'apostolato e non in politica. Nel 1902 il presidente dell'Opera dei Congressi, Giovanni Battista Paganuzzi, rassegn\u00f2 le dimissioni. \"Il domani\" fu trasferito d'autorit\u00e0 da Roma a Bergamo; Murri prese atto che il giornale gli era stato sottratto e lo cedette all'Opera dei Congressi. In quello stesso anno il sacerdote tenne una conferenza a San Marino (discorso noto come \"Libert\u00e0 e Cristianesimo\", 24 agosto 1902), che divenne famosa ma che nel presente gli procur\u00f2 la prima censura ufficiale.\nNel 1903 Murri pens\u00f2 di presentarsi alle elezioni politiche, ma poi recedette dal proposito per evitare rotture e discussioni. All'interno dell'Opera dei congressi, il movimento murriano era visto negativamente dalla \"leadership\" allora dominante, composta dagli intransigenti. Lo scontro fra le due linee si fece pi\u00f9 acuto in occasione del XIX congresso cattolico (Bologna, 10-13 novembre 1903), il primo dopo la morte di Leone XIII (spirato il 20 luglio). Al congresso, i democratici cristiani e i cristiano-sociali misero in minoranza per la prima volta gli intransigenti.\nSe Leone XIII aveva garantito al movimento murriano un occhio benevolo, il suo successore papa Pio X (eletto il 4 agosto 1903), era invece assai pi\u00f9 prossimo alle istanze dei gruppi intransigenti. Lo dimostra il \"motu proprio\" del 18 dicembre 1903 dal suggestivo titolo di \"De populari actione christiana moderanda\". Nel 1904 Pio X sciolse l'Opera dei Congressi. Nel 1905 Murri ritenne che fosse arrivato il momento di realizzare quello per cui si era impegnato fin dal 1898: a novembre fond\u00f2 la Lega Democratica Nazionale. Il primo presidente fu Giuseppe Fuschini, che in seguito divenne anche cognato di Murri.\nNello stesso periodo, dalle pagine di \"Cultura Sociale\", Murri avvi\u00f2 un dibattito a distanza con il socialista Filippo Turati, che replicava dal suo giornale, \"Critica Sociale\". Murri auspicava un dialogo sulle condizioni dei meno abbienti, intendendolo peraltro come \u00abun vantaggio non leggero per la civilt\u00e0, per la causa popolare e del paese\u00bb. Turati replic\u00f2 celermente che i socialisti erano \u00abfigli primogeniti del diavolo, ossia del libero esame\u00bb e che portavano cotanto padre \u00absugli omeri ovunque ci volgiamo\u00bb. Mentre a Caltagirone, ov'era sindaco, don Luigi Sturzo sperimentava un'inedita apertura con i socialisti, Murri controreplic\u00f2 a Turati sul \"Giornale d'Italia\" del successivo 27 ottobre, parlando di un \u00abcammino che si potrebbe fare insieme nelle agitazioni popolari, nelle amministrazioni locali ed eventualmente a Montecitorio\u00bb.\nGli anni successivi al 1905.\nNel 1906 Murri fond\u00f2 un nuovo periodico di riflessione teorica, la \"Rivista di cultura\" (1906-1908). Nello stesso anno Pio X pubblic\u00f2 l'enciclica \"Pieni l'animo\" (28 luglio), in cui deplor\u00f2 \u00ablo spirito d'insubordinazione e d'indipendenza, che si manifesta qua e l\u00e0 in mezzo al clero\u00bb ed impose il divieto di partecipazione ad attivit\u00e0 politiche non coordinate per via gerarchica, in particolare viet\u00f2 l'adesione alla Lega Democratica Nazionale di Murri e Fuschini.\nIn forte polemica, perci\u00f2, con le gerarchie ecclesiastiche (a seguito di numerosi richiami e altrettanti atti di sottomissione), fu infine sospeso \"a divinis\" nel 1907 e dopo essersi candidato alle elezioni del 1909, nelle liste della Lega Democratica nazionale, venendo eletto alla Camera dei deputati, fu scomunicato (tale scomunica verr\u00e0 revocata nel 1943 da papa Pio XII).\nDeputato nel 1909, l'anno seguente fond\u00f2 un nuovo periodico, \"Il commento\" (1910). Non rieletto nel 1913 (la sua non rielezione fu rivendicata da Vincenzo Ottorino Gentiloni in un'intervista al giornalista A. Benedetti, apparsa sul \"Giornale d'Italia\" del 7 novembre 1913, come uno straordinario successo del patto da lui concluso con Giolitti), dopo la Grande guerra (a proposito della quale era stato interventista), si avvicin\u00f2 al fascismo, pur accogliendo tiepidamente il Concordato\u00a0del 1929, al quale dedic\u00f2, dopo un periodo di silenzio, un intero volume.\nCon il costituirsi del regime fascista, Murri abbandon\u00f2 la scena politica attiva. Su interessamento di Dino Grandi, ebbe un impiego a contratto presso la Biblioteca della Camera dei deputati dal gennaio 1941 al gennaio 1944.\nIl 24 aprile 1912 si era sposato a Roma con Ragnhild Lund, figlia dell'ex presidente del \"Lagting\" (la camera alta del Parlamento norvegese), con la quale ebbe un figlio.\nFu notista per il \"Resto del Carlino\".\nOpere.\nOltre ai numerosi scritti nei citati periodici cui partecip\u00f2, scrisse alcuni saggi.\nArchivio Murri.\nL'Archivio di Romolo Murri, formato dalla corrispondenza (1883-1944) e da manoscritti, agende, ritagli di riviste, articoli pubblicati, bozze di articoli, \u00e8 conservato dalla Fondazione Romolo Murri, Centro studi per la storia del modernismo, presso l'Universit\u00e0 di Urbino e dal Centro Studi Romolo Murri di Gualdo (Macerata) che possiede anche la biblioteca dell'uomo politico marchigiano."}
{"id": "599504", "revid": "1543377", "url": "https://it.wikipedia.org/wiki?curid=599504", "title": "Nazionale di calcio della Repubblica Centrafricana", "text": "La nazionale di calcio della Repubblica Centrafricana \u00e8 la rappresentativa nazionale calcistica della Repubblica Centrafricana ed \u00e8 posta sotto l'egida della F\u00e9d\u00e9ration Centrafricaine de Football. Fondata nel 1961, \u00e8 affiliata alla FIFA dal 1964 ed alla CAF dal 1965.\nLa selezione non \u00e8 mai riuscita a qualificarsi alla Coppa d'Africa (ha per\u00f2 sfiorato la qualificazione per le edizioni 2012 e 2013) n\u00e9 al campionato mondiale di calcio. La squadra non ha preso parte alle qualificazioni per la Coppa d'Africa 2008 e 2010 su decisione della federazione. Ha inoltre disertato per quattro volte le qualificazioni alla Coppa d'Africa e per due volte \u00e8 stata squalificata dalle qualificazioni per incidenti sugli spalti.\nNella graduatoria FIFA in vigore dall'agosto 1993 il miglior posizionamento raggiunto \u00e8 stato il 49\u00ba posto dell'ottobre 2012, mentre il peggiore \u00e8 stato il 202\u00ba posto del luglio 2009 e dell'agosto 2010. Occupa il 118\u00ba posto della graduatoria.\nStoria.\nLa squadra esord\u00ec con il nome di Ubangi-Sciari nel 1956 contro il Camerun francese. La F\u00e9d\u00e9ration Centrafricaine de Football fu fondata nel 1961 e si affili\u00f2 alla FIFA nel 1964 ed alla CAF nel 1965. Nel 2009 vinse la Coppa CEMAC battendo in semifinale il e in finale la per 3-0.\nIl 10 ottobre 2010 ottenne una vittoria storica, in casa per 2-0 contro la ben pi\u00f9 quotata , tra le 32 finaliste del , in una partita di qualificazione alla Coppa d'Africa 2012. Grazie a quel successo la Repubblica Centrafricana sal\u00ec temporaneamente al primo posto del girone di qualificazione, ma non riusc\u00ec poi a ottenere l'accesso alla fase finale del torneo.\nNel luglio 2011 sal\u00ec all'89\u00ba posto della classifica mondiale della FIFA, dopo averne occupato il 202\u00ba posto nel luglio 2009 e nell'agosto 2010. Il 2 giugno 2012 ottenne la prima vittoria nelle eliminatorie CAF del campionato del mondo, battendo per 2-0 in casa il . Il 15 giugno 2012, pur ridotta in dieci uomini, consegu\u00ec una storica vittoria per 2-3 in casa dell' nel primo turno delle eliminatorie della Coppa d'Africa 2013, infliggendo la prima sconfitta interna agli egiziani nelle eliminatorie della Coppa d'Africa dal 1965. Grazie al pareggio per 1-1 in casa nella gara di ritorno elimin\u00f2 gli egiziani, ma al secondo turno fu poi eliminata dal .\nRosa attuale.\nLista dei giocatori convocati per la doppia sfida contro e del novembre 2021, valevoli per le qualificazioni alla Coppa d'Africa 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "599505", "revid": "124116892", "url": "https://it.wikipedia.org/wiki?curid=599505", "title": "UEFA Champions League 1996-1997", "text": "La UEFA Champions League 1996-1997 \u00e8 stata la 42\u00aa edizione della massima competizione continentale europea, disputata tra il 7 agosto 1996 e il 28 maggio 1997 e conclusa con la vittoria del , al suo primo titolo.\nI gialloneri sconfissero i campioni uscenti della nella finale di Monaco di Baviera (3-1): per il terzo anno consecutivo la squadra detentrice veniva sconfitta in finale.\nCapocannoniere del torneo \u00e8 stato Milinko Panti\u0107 () con 5 reti.\nTurno preliminare.\nLe otto perdenti sono ammesse ai trentaduesimi di finale della Coppa UEFA.\nClassifica marcatori.\nDi seguito i migliori marcatori. Sono escluse le gare del turno preliminare."}
{"id": "599513", "revid": "125401279", "url": "https://it.wikipedia.org/wiki?curid=599513", "title": "Ceccardo Roccatagliata Ceccardi", "text": "\u00c8 stato un precursore della poesia ligure del Novecento che va da Camillo Sbarbaro a Eugenio Montale, ma nella sua formazione s'incrociano anche residui carducciani e inquietudini decadenti che rinviano a Pascoli, a D'Annunzio e ai simbolisti francesi. Nelle sue composizioni migliori s'avverte un teso lirismo che si placa a tratti in eleganti movenze elegiache o in dense evocazioni del paesaggio ligure.\nBiografia.\nI primi anni.\nCeccardo Roccatagliata Ceccardi nacque il 6 gennaio 1871 a Genova, nella casa di famiglia in via Caffaro, prima che la famiglia si trasferisse a Ortonovo, nell'attuale provincia della Spezia. I genitori erano Lazzaro Roccatagliata (n. 1837), genovese, modesto proprietario di umili origini, e Giovanna Battistina Ceccardi, della famiglia dei Ceccardi, originaria di Ortonovo in Lunigiana. I Ceccardi erano una famiglia eminente, ma non nobile, come invece volevano far credere.\nDopo la nascita del secondogenito, Luigi Roccatagliata (12 ottobre 1878), i contrasti tra i coniugi e il fatto che Lazzaro Roccatagliata avesse dilapidato la fortuna di famiglia fecero s\u00ec che Giovanna Ceccardi si trasferisse a Ortonovo lasciando il marito a Genova e portando con s\u00e9 i figli.\nDalla madre Ceccardo impar\u00f2 ad amare la poesia, con gli autori inglesi da Shelley a Keats, ma anche con Victor Hugo e Giacomo Leopardi. Tuttavia a Ortonovo le condizioni economiche rasentavano la povert\u00e0. \nDagli anni dell'infanzia in Lunigiana Ceccardo trasse spunti per i sonetti di \"Apua Mater\".\nGli studi.\nCeccardo si iscrisse al ginnasio di Massa, poi nel 1888 al liceo della stessa citt\u00e0. Doveva andare a scuola a piedi e tornare sempre a piedi per la scarsit\u00e0 di mezzi economici. Dopo la prima liceo, proseguir\u00e0 gli studi privatamente e conseguir\u00e0 il diploma di licenza liceale al Liceo classico Andrea D'Oria di Genova. A Genova rimase per frequentare l'universit\u00e0. Fu il padre a richiederne la presenza presso di s\u00e9, intendendo far svolgere al figlio l'attivit\u00e0 di notaio. Ceccardo frequent\u00f2 pertanto il corso di notariato presso l'Universit\u00e0 di Genova in via Balbi.\nNel 1892, mentre \u00e8 a Genova, in Lunigiana mor\u00ec sua madre. Dei figli, Ceccardo rimase a Genova, mentre Luigi stava a Ortonovo, dove riceveva spesso visite dal fratello.\nRoccatagliata dovette perci\u00f2 abbandonare l'universit\u00e0, e in seguito al tracollo finanziario familiare condurr\u00e0 per molti anni una vita travagliata.\nL'attivit\u00e0.\nSi spostava frequentemente a Ortonovo, e a Carrara collaborava a fogli locali come \"Lo Svegliarino\", \"Giornale della Democrazia\", fondato nel 1877.\nA Genova frequentava gli ambienti della Galleria Mazzini, soprattutto la Libreria Moderna e il Caff\u00e8 Roma. Era cronista giudiziario per Il Caffaro e fra gli altri segu\u00ec il processo al brigante Musolino a Lucca. Collaborava a riviste letterarie come \"La tavola rotonda\" di Napoli e \"L'idea liberale\" di Milano. Era un protagonista della cultura genovese del suo periodo. A lui faceva riferimento un folto gruppo di intellettuali, dal quale passano fra gli altri lo scultore Edoardo De Albertis e Camillo Sbarbaro. Particolare amicizia strinse con il pittore Plinio Nomellini. Incontrava esponenti della cultura anche in altre citt\u00e0, ad esempio nella redazione fiorentina de \"Il Popolo\" conobbe il pittore Lorenzo Viani, cui fu legato da profonda amicizia. In questo periodo Ceccardo ebbe anche due duelli.\nCeccardo trascorse il biennio 1896-7 a Carrara. Nel 1898 torn\u00f2 a Genova, dove frequent\u00f2 il cosiddetto \"cenacolo di Sturla\", di cui facevano parte Edoardo De Albertis, Alessandro Varaldo, Plinio Nomellini. Attraverso questi artisti conobbe anche Gian Pietro Lucini, Angiolo Orvieto e Angiolo Silvio Novaro. Novaro lo invit\u00f2 a collaborare a \"La Riviera Ligure\", la rivista letteraria ligure. Ceccardo continu\u00f2 a collaborare sistematicamente con la rivista quando questa pass\u00f2 sotto la direzione di Mario Novaro, fino alla morte.\nProprio a Genova conosce Francesca Giovannetti, originaria di Sant'Andrea Pelago, che sposa nel 1901. Il matrimonio \u00e8 celebrato da Don Gimorri nell'Oratorio dei Casoni di Sant'Andrea. L'anno successivo nasce il figlio Tristano. Spinto da necessit\u00e0, dal 1903 risiede, pi\u00f9 o meno stabilmente, a Sant'Andrea Pelago, nella casa della moglie, in via di Fortezza.\nNel 1903 si mise in luce come esperto d'arte, criticando sui giornali i restauri dei quadri di Palazzo Rosso, creando scandalo ma ricevendo anche apprezzamenti. \nOltre all'attivit\u00e0 poetica traduce dal latino gli \"Annali del Caffaro\" su commissione nel 1908 del Comune di Genova.\nCrea il \"Cenacolo di Apua\", che poi divenne \"Repubblica di Apua\". Vi partecipano personaggi importanti dei primi anni del Novecento come il pittore Lorenzo Viani, lo scrittore Enrico Pea e lo storico e letterato Pietro Ferrari. Ceccardo ne \u00e8 il presidente e Viani il luogotenente.\nNel 1915 assieme ad Alceste De Ambris e Giuseppe Ungaretti partecipa volontario alla prima guerra mondiale.\nIl 16 settembre 1918 \u00e8 iniziato in Massoneria nella Loggia \"Trionfo Ligure - Secolo Nuovo\" di Genova.\nPoco prima della morte, avvenuta nel 1919, gli viene assegnata la cattedra di italiano in un istituto tecnico di Parma.\nLe sue ceneri sono conservate nella sala centrale del tempio crematorio, all'interno del cimitero monumentale di Staglieno, a Genova.\nPoetica.\nLa sua poesia si pu\u00f2 ritenere espressione di un disagio esistenziale dovuto forse alla sua vita sregolata e ribelle, raccontata e un po' mitizzata dal suo amico anarchico, scrittore e pittore Lorenzo Viani in \"Ceccardo\" (1922). Lo si nota nelle sue opere pi\u00f9 riuscite, dove esprime, come nel \"Il Viandante\" (1911), il desiderio di fuggire di terra in terra per incontrare e celebrare sia la bellezza sia la povert\u00e0. \n&lt;br&gt;Oltre a ci\u00f2 emerge una vita pi\u00f9 carica di tensioni, ansie che si attenuano a tratti nella sua elegante prosa intrisa di sentimenti e nostalgici ricordi del paesaggio ligure, come in \"Apua Mater\" 1905.\n&lt;br&gt;Quel suo modo di vivere sopra le righe lo porta in un momento di lucida follia a definirsi, sulle pagine della \"Gazzetta livornese\" (1898), \u00abun fratello lontano di Tristan Corbi\u00e8re e di Rimbaud e un piccolo cugino di Verlaine\u00bb."}
{"id": "599514", "revid": "118142381", "url": "https://it.wikipedia.org/wiki?curid=599514", "title": "Giuseppe Gentili", "text": "Biografia.\nNato a Quadroni, piccola frazione del comune di Manziana, proveniva da una famiglia di cavallerizzi. Il fratello Gino aveva corso due Palii a Siena nel 1938 col soprannome di \"Sughero\" nella contrada del Valdimontone senza peraltro ottenere grandi risultati: infatti il deludente risultato del Palio d'agosto sul veloce cavallo Giacchino scaten\u00f2 l'ira dei contradaioli e segn\u00f2 la fine della carriera senese del fantino, che mor\u00ec drammaticamente qualche mese dopo alla giovane et\u00e0 di 28 anni. Giuseppe torn\u00f2 a Siena, forse spinto dal padre che voleva lavare l'onta del 1938, sotto l'egida di Ettore Fontani, noto dirigente senese della contrada dell'Oca che gli dette la possibilit\u00e0 di provare la Piazza del Campo. Nell'agosto del 1945 esord\u00ec al Palio correndo per la Giraffa con il soprannome di Ciancone (era anche conosciuto come Calia o Coscione) e dimostrando subito personalit\u00e0 e sicurezza tra i canapi ottenendo un secondo posto finale tutt'altro che disonorevole. Dopo un palio incolore nell'Onda nel luglio del 1946 arriv\u00f2 la prima vittoria nell'agosto dello stesso anno con il giubbetto della Giraffa, montando il forte cavallo Piero, al termine di un appassionante testa a testa con l'Oca. In questa corsa cominciarono ad emergere in maniera prepotente quelle qualit\u00e0 che lo avrebbero contraddistinto durante tutto l'arco della sua carriera di fantino: la lucidit\u00e0 tra i canapi, la precisione con la quale \"disegnava\" le traiettorie delle curve e soprattutto lo stile e l'eleganza nell'andare a cavallo che saranno in seguito eguagliate soltanto dal grande Andrea Degortes detto Aceto alcuni anni dopo.\nAltra vittoria giunse nel luglio del 1947 con i colori del Nicchio e conducendo il cavallo Salom\u00e8 ad una grande vittoria dopo una grande mossa e tre giri in testa. Mentre ad agosto, sempre nel Nicchio, non riusc\u00ec a bissare il successo di luglio cominciavano le prime perplessit\u00e0 sul suo conto dovute a quella a quella debolezza del suo carattere che assieme all'innata classe lo contraddistinguer\u00e0 per tutta la vita: la sua grande avidit\u00e0, che gi\u00e0 suscitava le perplessit\u00e0 di colleghi e contradaioli. Nel luglio del 1949 una deludente corsa nella Tartuca con il favorito Piero gli fa perdere altri consensi e da allora in poi saranno poche le occasioni di montare cavalli favoriti.\nLa terza vittoria arriv\u00f2 nell'agosto del 1950 con i colori biancoazzurri dell'Onda conducendo per tre giri e riuscendo a tamponare la potente rimonta del Drago (costrinse con una mossa da geniale cavallerizzo il cavallo avversario ad arrestarsi all'ultima curva). Il 1951 \u00e8 anno di grazia con una doppia vittoria: a luglio nella Pantera (che non vinceva da 25 anni) e ad agosto nella Tartuca (a digiuno da 18 anni), entrambe le volte con due cavalli esordienti: Archetta e Bagnorea. Nei Palii successivi non arrivarono vittorie ma and\u00f2 consolidandosi un rapporto con l'Onda che seppur altalenante durer\u00e0 sino alla fine della sua attivit\u00e0 a Siena. Nel luglio del 1953 intanto aveva esordito in Piazza un altro fantino di grande caratura tecnica che dar\u00e0 vita con Ciancone ad una confronto ravvicinato forse ineguagliabile nella storia del Palio: Giorgio Terni detto Vittorino.\nLa sesta vittoria arriva nel luglio del 1955 nella contrada del Bruco, a digiuno dal 1922, in groppa alla cavalla esordiente Sturla che Ciancone prese in mano dalla seconda prova portandola dalle iniziali difficolt\u00e0 verso un miglioramento costante giunto al suo parossismo durante i tre giri della Piazza. Nel frattempo \u00e8 iniziato un rapporto di collaborazione tra Ciancone e l'Oca nella quale dopo due palii corsi riuscir\u00e0 a portare il drappellone. In groppa alla poco quotata cavalla Tanaquilla d\u00e0 vita ad una corsa spettacolare giostrata fino all'ultima curva con l'avversaria Torre. Dopo due palii corsi nel 1960 con la Lupa ottiene l'ottavo trionfo nel Palio straordinario di settembre con il giubbetto rosso e nero della Civetta: corsa dominata senza sbavature grazie anche alla potenza della forte cavalla Uberta de Mores.\nL'ostracismo e il ritorno.\nNell'agosto del 1961 Ciancone corse ancora con il giubbetto tricolore dell'Oca e si present\u00f2 ai canapi in groppa alla cavalla Capriola. Di rincorsa era proprio l'acerrima nemica dell'Oca, la Torre, con Vittorino e la forte Salom\u00e8 de Mores. Quando Vittorino spinse la cavalla tra i canapi, Ciancone e Capriola si trovarono rigirati e praticamente tagliati fuori dalla corsa sin dalla partenza. Dopo i tre giri la Torre and\u00f2 a trionfare e l'ira degli ocaioli fu tale da raggiungere nel tempo connotati quasi mitici. Quando Ciancone fu raggiunto e portato in contrada non fu certo per avere chiarimenti...\nPer cinque lunghi anni Ciancone non os\u00f2 rimettere piede a Siena e nessuna contrada prov\u00f2 neanche a contattarlo, almeno fino alla sera del 15 agosto del 1966. Infatti la mattina dopo, quella del Palio, Ciancone si present\u00f2 in Piazza con il giubbetto dell'Onda, storica alleata dell'Oca; seguirono disordini tra Oca e Onda e la conseguente rottura dell'alleanza. In quel Palio il fantino quasi cInquantenne dimostr\u00f2 di non essere ancora arrugginito ma la vittoria non arriv\u00f2. L'ultimo sigillo della sua grande carriera arriver\u00e0 tre anni dopo nel luglio del 1969 nell'Onda sulla grigia Sambrina. Nel luglio 1971 in groppa al fortissimo Topolone fu invece l'ultimo Palio corso all'et\u00e0 di cinquantaquattro anni.\nMorte.\nFuori dalla Piazza del Campo di Siena, il \"professore\", come ormai veniva chiamato con riverenza, continuava ad andare a cavallo e correre nelle gare di provincia o in altri palii. Il 18 giugno 1978, corse e vinse il Palio dei Rioni a Castiglion Fiorentino per il rione di Porta Romana, montando il cavallo Frapalle. Il giorno dopo, durante una corsa di consolazione, accett\u00f2 di montare il riottoso cavallo Pelin: part\u00ec primo, ma, giunto alla curva delle Mura Pisane, fu scavallato dall'ingestibile animale e, senza la protezione alla testa, and\u00f2 a schiantarsi rimanendo agonizzante a terra. Trasportato in gravissime condizioni all'ospedale di Perugia, Ciancone mor\u00ec cinque giorni dopo, senza aver mai ripreso conoscenza.\nLa carriera al Palio di Siena.\nCiancone ha corso quaranta palii, dodici dei quali nell'Onda e sei nell'Oca. Delle nove vittorie al Palio, due sono state per l'Onda e una volta ciascuna per Giraffa, Nicchio, Pantera, Tartuca, Bruco, Oca e Civetta.\nCuriosit\u00e0.\nLa traiettoria interna che disegnava in maniera perfetta alla difficile curva di San Martino veniva denominata \"il viottolo del Gentili\".\nNel 1951 Ciancone chiese alla contrada della Pantera, per la prima volta nella storia del Palio, una cifra \"a perdere\". Questo atteggiamento gli provoc\u00f2 una certa diffidenza da parte di dirigenti e contradaioli anche se poi l'innovazione avrebbe preso piede negli anni successivi.\nNell'agosto del 1956 avendo una grossa disponibilit\u00e0 economica l'Istrice si era assicurata l'aiuto di tutti i dieci fantini per la vittoria finale. Questi, una volta riunitisi, decisero che a montare il cavallo dell'Istrice Gaudenzia sarebbe stato proprio Ciancone. Durante le prove ebbe per\u00f2 un grave incidente che lo costrinse a saltare la corsa. il fantino che lo sostitu\u00ec, Mezz'etto, riport\u00f2 uno scontato trionfo e nei giorni successivi si rec\u00f2 all'ospedale dove Ciancone era ricoverato portandogli i migliori auguri insieme una busta che lasci\u00f2 sotto il cuscino. Ciancone ringrazi\u00f2 il collega sorridente ma quando questi fu andato via e apr\u00ec la busta si accorse che dentro vi erano solo pochi spiccioli: il fantino and\u00f2 su tutte le furie e per calmarlo dovettero intervenire gli infermieri...\nIl suo \"allievo\" Salvatore Ladu, prese il soprannome di \"Cianchino\" in suo onore."}
{"id": "599515", "revid": "125341386", "url": "https://it.wikipedia.org/wiki?curid=599515", "title": "Gigi Di Fiore", "text": "Biografia.\nSi laurea nel 1983 in giurisprudenza e diviene giornalista professionista nel 1985. Per tredici anni lavora come cronista di cronaca giudiziaria a Napoli per Il Mattino, per lo stesso giornale \u00e8 inviato speciale dal 1994. Ha lavorato a Napolioggi, Napolinotte, il Giornale di Napoli e il Giornale, sotto la direzione di Indro Montanelli, come redattore. Ha collaborato con il settimanale \"Oggi\" e con il mensile \"Focus Storia\". \u00c8 uno dei blogger del giornale online de Il Mattino, dove cura le rubriche \"Controstorie\" e \"CrimiNapoli\", una storia della camorra a puntate settimanali. Nel 1995, per la pubblicazione di verbali di indagini in alcuni suoi articoli, \u00e8 pedinato e controllato per un mese dai carabinieri su richiesta della procura della Repubblica di Napoli. La vicenda fu riportata e documentata anche in un capitolo a pagina 42 del \"Libro bianco\" pubblicato a Roma dall'Unione nazionale cronisti il 24 ottobre del 2008.\nOltre all'attivit\u00e0 giornalistica, si dedica alla ricerca storica, soprattutto su due argomenti: la criminalit\u00e0 organizzata e la storia del Risorgimento italiano e del Mezzogiorno in generale, con attenzione alla fine del regno delle Due Sicilie e al brigantaggio postunitario. Su questi temi ha pubblicato, tra gli altri: \"Potere camorrista\" (Age, Napoli); \"Io Pasquale Galasso\" (Tullio Pironti, Napoli, 1994); \"1861 - Pontelandolfo e Casalduni un massacro dimenticato\" (Grimaldi &amp; C., Napoli). Poi, con la UTET: \"I vinti del Risorgimento\" (Torino, 2004) e \"La camorra e le sue storie\" (Torino, 2005). Nel 2007, per Rizzoli, pubblica \"Controstoria dell'unit\u00e0 d'Italia\", mentre nel 2008 \u00e8 la volta de \"L'impero\", \"Gli ultimi giorni di Gaeta\" nel 2010 e \"Controstoria della Liberazione\" nel 2012. Con una diversa copertina, il libro \"Controstoria dell'unit\u00e0 d'Italia\" \u00e8 stato allegato al periodico \"Focus Storia\" in edicola nel gennaio del 2013.\nIl 29 settembre 2020 pubblica, sempre per la UTET, il saggio storico dal titolo \"Pandemia 1836 - La guerra dei Borbone contro il colera\", libro particolarmente interessante non solo per analizzare l\u2019epidemia da \"cholera morbus\" diffusasi in tutto il mondo nell'800, ma anche per meglio comprendere la pandemia da Covid-19 del 2019-20. \nPer queste attivit\u00e0 ha partecipato a seminari, conferenze, convegni e inchieste sulla criminalit\u00e0 organizzata e il Mezzogiorno, il Risorgimento e il brigantaggio. Ha partecipato a varie trasmissioni televisive come ospite o intervistato, quali \"Samarcanda\", \"Maurizio Costanzo Show\", \"Il processo del luned\u00ec\", \"L'appello del marted\u00ec\", \"Chi l'ha visto?\", \"Italia che vai\", \"Unomattina\", \"Blu notte - Misteri italiani\", \"History\" e \"La Storia siamo noi\". Compare da intervistato nel DVD-libro \"'O sistema\"."}
{"id": "599516", "revid": "1501558", "url": "https://it.wikipedia.org/wiki?curid=599516", "title": "Nazionale di calcio della Repubblica del Congo", "text": "La nazionale di calcio della Repubblica del Congo (fr. \"\u00c9quipe du Congo de football\") \u00e8 la rappresentativa nazionale calcistica dell'omonimo paese africano ed \u00e8 posta sotto l'egida della F\u00e9d\u00e9ration Congolaise de Football.\nFu costituita nel 1962 e nello stesso anno ottenne l'affiliazione alla FIFA. Non ha mai preso parte alla fase finale del campionato del mondo, ma ha raggiunto importanti traguardi a livello continentale, come la vittoria nella e il successo nel torneo di calcio dei Giochi panafricani del 1965 (disputati in casa). I giocatori della selezione vengono soprannominati \"Diables rouges\" (Diavoli rossi), proprio come i calciatori del .\nNella graduatoria FIFA in vigore da agosto 1993 il miglior posizionamento raggiunto dal Congo \u00e8 stato il 48\u00ba posto nel settembre 2014, mentre il peggiore \u00e8 stato il 139\u00ba posto di aprile 1996; occupa il 94\u00ba posto della graduatoria.\nStoria.\nEsordi.\nLa nazionale della Repubblica del Congo esord\u00ec nel febbraio 1960 in amichevole contro la , contro la quale perse per 4-2. Il primo incontro ufficiale lo disput\u00f2 il 13 aprile, quando sconfisse la per 4-1 e si qualific\u00f2 per i quarti di finale del torneo tra nazionali francofone tenuto sull'isola di Madagascar, dove il 15 aprile sconfisse per 3-2 gli ivoriani. Perse poi per 5-4 contro il in semifinale il 17 aprile e per 8-1 contro il nella finale per il terzo posto, il 19 aprile, chiudendo dunque al quarto posto il torneo.\nNell'aprile 1963 disput\u00f2 i Giochi dell'Amicizia in Senegal, dove affront\u00f2 , , Congo Kinshasa e . Persa la partita d'esordio contro la Tunisia (2-0) il 13 aprile, batt\u00e9 la Costa d'Avorio per 3-2 l'indomani, per 2-1 il Congo Kinshasa il 15 aprile e per 11-0 la Mauritania il 17 aprile, ma non si qualific\u00f2 per il turno successivo.\nNel luglio 1965 ospit\u00f2 i Giochi panafricani del 1965, prima edizione del torneo, dove affront\u00f2 nel girone , e . Il 18 luglio pareggi\u00f2 per 1-1 contro il Mali, l'indomani batt\u00e9 per 2-1 l'Uganda e il 21 luglio pareggi\u00f2 per 1-1 contro il Togo, avanzando alla semifinale, dove affront\u00f2 e regol\u00f2 la Costa d'Avorio per 1-0 il 23 luglio. Il 25 luglio pareggi\u00f2 per 0-0 contro il Mali nella finale, ma vinse perch\u00e9 ottenne pi\u00f9 calci d'angolo degli avversari (dieci contro uno) nella partita conclusiva del torneo.\nL'11 gennaio 1967 il Congo gioc\u00f2 per la prima volta contro una nazionale non africana, la , e la batt\u00e9 per 1-0 in amichevole. Il 19 febbraio 1967 esord\u00ec nelle qualificazioni alla Coppa d'Africa sul campo della Tunisia, pareggiando per 1-1. Il 2 agosto di quell'anno ospit\u00f2 una partita di qualificazione contro il Camerun e lo batt\u00e9 per 2-1, qualificandosi cos\u00ec alla fase finale della .\nLa fase finale del torneo si tenne in Etiopia nel gennaio 1968. Inserito in un girone con Zaire, e , il Congo perse per 3-0 contro lo Zaire il 12 gennaio e due giorni dopo perse anche contro il Senegal, per 2-1 (gol di Jeannot Foutika). Il 16 gennaio usc\u00ec sconfitto pure dalla gara contro il Ghana (3-1, gol di Jean-Michel Mbono) e fu eliminato.\nIl 16 giugno 1968 gioc\u00f2 un'altra amichevole contro la nazionale rumena, vinta per 4-2. Il 30 luglio dello stesso anno gioc\u00f2 per la prima volta contro una nazionale sudamericana, il , che si impose per 2-0 in Congo.\nLa vittoria in Coppa d'Africa (1972).\nNel 1972 il Congo allenato da Adolphe Bibanzoulou vinse la Coppa d'Africa alla sua seconda partecipazione al torneo. Dopo aver superato e poi nei turni preliminari, nella fase finale pareggi\u00f2 contro il (1-1, gol di Paul Moukila), poi fu sconfitto dallo Zaire per 2-0 e sconfisse per 4-2 il (doppietta di Jean-Michel Mbono e gol di Fran\u00e7ois M'Pel\u00e9 e Jonas Bahamboula), superando cos\u00ec il girone come seconda classificata alle spalle dello Zaire. Poi prevalse in semifinale per 1-0 (gol di No\u00ebl Minga) sul Camerun padrone di casa e in finale batt\u00e9 il Mali per 3-2 (doppietta di Mbono e gol di M'Pel\u00e9), laureandosi campione d'Africa per la prima e sinora unica volta nella propria storia. Il calciatore pi\u00f9 rappresentativo di quel Congo era sicuramente Fran\u00e7ois M'Pel\u00e9, attivo dalla met\u00e0 degli anni '60 ai primi anni '80, prima in patria e poi a lungo nel campionato francese, con le maglie di , , e .\nAnni settanta e ottanta.\nEliminato dalla Nigeria al primo turno delle qualificazioni al mondiale del 1974, il Congo di Robert Ndoudi si qualific\u00f2 automaticamente per la in quanto detentore del titolo continentale. Nella fase finale vinse per 2-0 contro (gol di Moukila e S\u00e9bastien Lakou) e per 2-1 contro lo Zaire (gol di Minga e Mbono), poi pareggi\u00f2 per 1-1 contro la (gol di Jean-Jacques N'Domba), qualificandosi al turno successivo come prima del girone. In semifinale perse per 4-2 contro lo (gol di N'Domba e M'Pel\u00e9), per poi uscire sconfitto anche dalla finale per il terzo posto contro l' (4-0).\nIl 7 luglio 1976 fece registrare la vittoria pi\u00f9 larga della propria storia, battendo 11-0 in Gabon. Nelle eliminatorie della usc\u00ec contro la Nigeria al secondo turno dopo aver eliminato al primo turno la Costa d'Avorio.\nNelle qualificazioni al super\u00f2 il Camerun al primo turno, ma fu eliminato dalla Costa d'Avorio al secondo turno. Le cose non andarono meglio alla , dove il Congo arriv\u00f2 eliminando nei turni preliminari il . I congolesi subirono due sconfitte (1-3 contro l' con gol di Jacques Mamounoubala e 0-1 contro il ) e raccolsero un pari contro la (0-0), chiudendo con l'eliminazione al primo turno.\nNella Coppa UDEAC il Congo fu finalista nel 1984 e nel 1985, entrambe le volte sconfitto, da Camerun e Gabon.\nAnni novanta.\nNel 1990 vinse il trofeo in casa, battendo in finale il Camerun (2-1).\nQualificatosi alla , pareggi\u00f2 contro Costa d'Avorio (0-0) e (1-1, gol di Pierre Tchibota), risultati sufficienti per accedere alla fase a eliminazione diretta, grazie al secondo posto nel minigirone. Ai quarti di finale fu sconfitto per 2-1 (gol di Tchibota) dal ed eliminato.\nNelle eliminatorie del usc\u00ec al primo turno, contro Nigeria e . Finalista ai Giochi della Francofonia del 1997, non and\u00f2 lontano dalla qualificazione al . Superata al primo turno la Costa d'Avorio, il Congo si piazz\u00f2 secondo nel girone di secondo turno, dietro il e davanti a e . Dopo aver sconfitto in casa , Rep. Democratica del Congo e , all'ultima giornata con una vittoria avrebbe ottenuto la qualificazione al mondiale francese, ma perse per 1-0 in casa del Sudafrica e fu eliminato.\nAnni duemila.\nDopo essersi qualificato alla fu eliminato al primo turno, a causa di due sconfitte contro Marocco (0-1) e Tunisia (0-1) e al pareggio contro la Nigeria (0-0).\nNon riusc\u00ec a qualificarsi per il . Dopo aver eliminato la al primo turno, nel girone di secondo turno si classific\u00f2 ultimo, dietro a Madagascar, Tunisia, Costa d'Avorio e Repubblica Democratica del Congo. Fu assente anche dalla Coppa del mondo 2006, eliminato nelle qualificazioni, dove estromise la al primo turno, ma si piazz\u00f2 quarto su sei squadre nel girone di secondo turno, dietro , Senegal, Zambia e davanti a Mali, .\nNel 2007 vinse la Coppa CEMAC in Ciad, battendo in finale il Gabon per 1-0 (gol di Destin Makita) e l'anno dopo arriv\u00f2 in finale del torneo, ma fu sconfitto dal Camerun (0-3). Inserito in un girone di qualificazione al con , e , si piazz\u00f2 terzo, mancando l'accesso alla fase seguente.\nAnni duemiladieci.\nNel 2010 vinse nuovamente la Coppa CEMAC battendo in finale il Camerun padrone di casa per 9-8 ai tiri di rigore (1-1 dopo i tempi supplementari, gol di Jusly Gitel Boukama-Kaya).\nQualificatosi alla , dopo aver vinto il proprio girone di prima fase usc\u00ec ai quarti di finale, sconfitto per 4-2 dalla Repubblica Democratica del Congo.\nAlla , il Marocco fin\u00ec secondo nel girone: nonostante una sconfitta iniziale a sorpresa contro la RD del Congo, riusc\u00ec a rifarsi battendo il Togo e i campioni in carica della Costa d'Avorio, che vennero entrambi eliminati. Fu per\u00f2 eliminato ai quarti dall'Egitto, futuro finalista del torneo.\nLa , la prima col formato a 24 squadre, il Marocco concluse il girone a punteggio pieno, seguito da Costa d'Avorio, Sudafrica e Namibia. Perse per\u00f2 agli ottavi contro il ai rigori per 4-1, dopo che i supplementari erano finiti 1-1.\nIl Marocco riusc\u00ec anche a qualificarsi per la , dove super\u00f2 senza troppi problemi il girone della fase finale a scapito del deludente Ghana e seguito dal Gabon e dalle sorprendenti , esordienti del torneo.\nRosa attuale.\nLista dei giocatori convocati per le partite di qualificazione alla contro e .\n \n! colspan=\"9\" align=\"left\" |\n! colspan=\"9\" align=\"left\" |\n \n! colspan=\"9\" align=\"left\" |"}
{"id": "599520", "revid": "1649409", "url": "https://it.wikipedia.org/wiki?curid=599520", "title": "Luigi Oreglia di Santo Stefano", "text": "Biografia.\nNacque da nobile famiglia, figlio del barone Luigi Oreglia di Santo Stefano e di Teresa Gotti di Salerano.\nComp\u00ec i primi studi a Torino, prima nel Convitto dei Nobili e poi nel seminario cittadino, divenendo sacerdote nel 1851.\nFrequent\u00f2 quindi la Pontificia Accademia Ecclesiastica a Roma dal 1853 al 1859. Nel contempo divenne canonico della Basilica di San Giovanni in Laterano.\nIl 4 maggio 1866 fu nominato arcivescovo titolare di Damiata e il 13 maggio dello stesso anno fu consacrato vescovo dal cardinale Lodovico Altieri. Fu subito nominato nunzio apostolico in Belgio e nel 1868 nunzio apostolico in Portogallo, carica che conserv\u00f2 fino al 1876.\nPapa Pio IX lo elev\u00f2 al rango di cardinale nel concistoro del 22 dicembre 1873 e il 16 gennaio 1874 ricevette il titolo di Sant'Anastasiae fino alla nomina del cardinale Lucido Maria Parocchi, effettuata da Leone XIII, \u00e8 stato il porporato italiano pi\u00f9 giovane..\nIl 23 dicembre 1876 fu nominato prefetto della Sacra Congregazione delle Indulgenze e delle Reliquie. Partecip\u00f2 al conclave del 1878, che elesse papa Leone XIII. Il 24 marzo 1884 opt\u00f2 per l'ordine dei cardinali vescovi e per la sede suburbicaria di Palestrina. Fu camerlengo dal 27 marzo 1885 fino alla morte. Il 24 maggio 1889 opt\u00f2 per sede suburbicaria di Porto e Santa Rufina. Fu prefetto della Sacra Congregazione del Cerimoniale.\nIl 30 novembre 1896 divenne decano del collegio cardinalizio ed ebbe le sedi di Ostia e di Velletri.\nNel 1900 apr\u00ec la porta santa della basilica di San Paolo fuori le mura.\nPartecip\u00f2 al conclave del 1903, che elesse papa Pio X.\nMor\u00ec a Roma, il 7 dicembre 1913, all'et\u00e0 di 85 anni. Fu l'ultimo sopravvissuto tra i cardinali creati da Pio IX. Dopo le esequie, la salma venne tumulata nel sacello di Propaganda Fide nel cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "599523", "revid": "124774511", "url": "https://it.wikipedia.org/wiki?curid=599523", "title": "Mar\u00eda Mercader", "text": "Biografia.\nEra la figlia di Pau Mercader Marina e di Caridad Mercader, nonch\u00e9 sorella minore di Ram\u00f3n Mercader.\nNel 1939 ebbe inizio la sua attivit\u00e0 in Italia, dove interpret\u00f2 diversi film, avendo come segretario Mario Monicelli. Nel 1942, sul set del film \"Un garibaldino al convento\", conobbe il regista Vittorio De Sica, che dopo il divorzio ottenuto dalla precedente moglie Giuditta Rissone, spos\u00f2 nel 1959 in Messico. Il matrimonio non fu riconosciuto dalla legge italiana, e i due, una volta ottenuta la cittadinanza francese nel 1968, si sposarono nuovamente a Parigi. \nMadre di Christian De Sica e Manuel De Sica, nonna di Brando De Sica, Andrea De Sica e Maria Rosa De Sica e consuocera di Mario Verdone, padre di Carlo Verdone, era anche sorella di Ram\u00f3n Mercader, l'agente segreto sovietico che assassin\u00f2 il politico e rivoluzionario russo Lev Trockij nel 1940 per ordine del dittatore Iosif Stalin. Nel 1988 recit\u00f2 in \"La casa del sorriso\", diretto da Marco Ferreri, film che nel 1991 vinse l'Orso d'oro al Festival internazionale del cinema di Berlino.\n\u00c8 morta a Roma all'et\u00e0 di 92 anni, il 26 gennaio 2011. \u00c8 stata sepolta nella tomba della famiglia De Sica al Cimitero del Verano."}
{"id": "599525", "revid": "599013", "url": "https://it.wikipedia.org/wiki?curid=599525", "title": "Pow", "text": ""}
{"id": "599527", "revid": "122389686", "url": "https://it.wikipedia.org/wiki?curid=599527", "title": "Tana De Zulueta", "text": "Biografia.\nFiglia di padre spagnolo e madre inglese, ha studiato a Ginevra, in Uganda, a Beirut e a Londra.\nSi \u00e8 laureata con lode (Honours) in antropologia e archeologia presso l'Universit\u00e0 di Cambridge. \u00c8 stata direttrice del \"VM Giornale\" su Videomusic e giornalista per il settimanale \"The Economist\".\nCarriera politica.\nElezione a senatore.\nEntra in politica nelle file del centrosinistra: dal 1996 al 2001 \u00e8 senatrice del collegio Roma Centro per il gruppo Sinistra Democratica - l'Ulivo (dal 1998 Democratici di Sinistra - l'Ulivo).\nNel 2001 \u00e8 rieletta senatrice nel collegio Lazio per i Democratici di Sinistra - l'Ulivo. Il 24 febbraio 2004 passa al gruppo misto e dal 2 marzo 2005 \u00e8 membro del gruppo parlamentare dei Verdi.\nElezione a deputato.\nAlle elezioni del 2006 si presenta con il partito dei Verdi ed \u00e8 eletta alla Camera dei deputati nella circoscrizione Toscana (XII). Nella XV Legislatura \u00e8 stata vicepresidente della Commissione Affari esteri e Comunitari e membro della Commissione Difesa."}
{"id": "599528", "revid": "1534511", "url": "https://it.wikipedia.org/wiki?curid=599528", "title": "K-means", "text": "L'algoritmo K-\"means\" \u00e8 un algoritmo di analisi dei gruppi partizionale che permette di suddividere un insieme di oggetti in \"k\" gruppi sulla base dei loro attributi. \u00c8 una variante dell'algoritmo di aspettativa-massimizzazione (EM) il cui obiettivo \u00e8 determinare i \"k\" gruppi di dati generati da distribuzioni gaussiane. Si assume che gli attributi degli oggetti possano essere rappresentati come vettori, e che quindi formino uno spazio vettoriale.\nUn algoritmo che risolve K-means in modo approssimato \u00e8 l'algoritmo di Lloyd.\nDescrizione generale.\nL'obiettivo che l'algoritmo si prepone \u00e8 di minimizzare la varianza totale intra-gruppo; ogni gruppo viene identificato mediante un centroide o punto medio. L'algoritmo segue una procedura iterativa: inizialmente crea \"k\" partizioni e assegna i punti d'ingresso a ogni partizione o casualmente o usando alcune informazioni euristiche; quindi calcola il centroide di ogni gruppo; costruisce in seguito una nuova partizione associando ogni punto d'ingresso al gruppo il cui centroide \u00e8 pi\u00f9 vicino ad esso; infine vengono ricalcolati i centroidi per i nuovi gruppi e cos\u00ec via, finch\u00e9 l'algoritmo non converge.\nDescrizione formale.\nDati \"N\" oggetti con formula_1 attributi, modellizzati come vettori in uno spazio vettoriale formula_1-dimensionale, definiamo formula_3 come insieme degli oggetti. Ricordiamo che si definisce partizione degli oggetti il gruppo di insiemi formula_4 che soddisfano le seguenti propriet\u00e0:\nOvviamente deve valere anche che formula_8; non avrebbe infatti senso n\u00e9 cercare un solo cluster n\u00e9 avere un numero di cluster pari al numero di oggetti.\nUna partizione viene rappresentata mediante una matrice formula_9, il cui generico elemento formula_10 indica l'appartenenza dell'oggetto formula_11 al cluster formula_1.\nIndichiamo quindi con formula_13 l'insieme dei formula_14 centroidi.\nA questo punto definiamo la funzione obiettivo come:\ne di questa calcoliamo il minimo seguendo la procedura iterativa vista sopra:\nTipici criteri di convergenza sono i seguenti:\nPregi e difetti.\nL'algoritmo ha acquistato notoriet\u00e0 dato che converge molto velocemente: si \u00e8 osservato infatti che generalmente il numero d'iterazioni \u00e8 minore del numero di punti. Comunque, l'algoritmo pu\u00f2 essere molto lento nel caso peggiore: D. Arthur e S. Vassilvitskii hanno mostrato che esistono certi insiemi di punti per i quali l'algoritmo impiega un tempo superpolinomiale formula_24 a convergere. Pi\u00f9 recentemente, A. Vattani ha migliorato questo risultato, mostrando che l'algoritmo pu\u00f2 impiegare tempo esponenziale formula_25 a convergere anche per certi insiemi di punti sul piano. D'altra parte, D. Arthur, B. Manthey e H. Roeglin hanno mostrato che la \"smoothed complexity\" dell'algoritmo \u00e8 polinomiale, la qual cosa \u00e8 a supporto del fatto che l'algoritmo \u00e8 veloce in pratica.\nIn termini di qualit\u00e0 delle soluzioni l'algoritmo non garantisce il raggiungimento dell'ottimo globale: la qualit\u00e0 della soluzione finale dipende largamente dall'insieme di gruppi iniziale e pu\u00f2, in pratica, ottenere una soluzione ben peggiore dell'ottimo globale. Dato che l'algoritmo \u00e8 di solito estremamente veloce, \u00e8 possibile applicarlo pi\u00f9 volte e scegliere la soluzione pi\u00f9 soddisfacente fra quelle prodotte.\nUn altro svantaggio dell'algoritmo \u00e8 che esso richiede di scegliere il numero di gruppi \"k\" da identificare; se i dati non sono naturalmente partizionati si ottengono risultati strani. Inoltre, l'algoritmo funziona bene solo quando sono individuabili gruppi sferici nei dati.\nK-\"means\" in Matlab.\n\u00c8 possibile applicare l'algoritmo K-\"means\" in Matlab utilizzando la funzione kmeans(DATA, N_CLUSTER), che individua N_CLUSTER numeri di cluster fra i dati DATA. Il seguente file \"m\" mostra una possibile applicazione dell'algoritmo per il raggruppamento di dati di un'immagine basato sul colore.\n\"img_segm.m\"\n %Sintassi:\n %img_segm(nome_file,N_CLUSTER)\n %Descrizione:\n %Data un'immagine rappresentata in scala di grigio, la segmenta in un\n %numero dato di segmenti, utilizzando algoritmi di clustering. \n %Inputs:\n %nome_file - Nome del file contenente l'immagine\n %N_CLUSTER - Numero di segmenti\n if nargin &lt; 2\n error('Numero di parametri insufficiente');\n end\n immagine = imread(nome_file);\n MO = [];\n righe=size(immagine,1);\n colonne=size(immagine,2);\n for i = 1:righe\n for j = 1:colonne\n c = immagine(i,j,3);\n MO = [MO;i,j,c];\n end\n end\n MO=double(MO);\n U = kmeans(MO, N_CLUSTER);\n for k = 1:N_CLUSTER\n ris = 255 .* ones(righe,colonne);\n temp = find(U == k);\n for i = 1:length(temp)\n riga = floor(temp(i)/colonne) + 1;\n colonna = mod(temp(i),colonne) + 1;\n ris(riga,colonna) = 0;\n end\n figure('name',sprintf('Cluster %d',k));\n image(ris);\n colormap(gray(256));\n end\nLa funzione legge l'immagine utilizzando la funzione Matlab imread, che riceve in ingresso il nome del file contenente l'immagine e restituisce una matrice il cui elemento formula_26 contiene il codice di colore del pixel i,j. Successivamente costruisce la matrice delle osservazioni con due semplici cicli for. Viene infine passata in ingresso all'algoritmo di clustering la matrice delle osservazioni e, dopo aver generato le matrici utili per visualizzare i cluster prodotti in un'immagine, queste vengono mostrate a video con la funzione image.\nAd esempio, eseguendo il comando:\nimg_segm('kmeans0.jpg',2);\nsi ottiene il seguente risultato:"}
{"id": "599532", "revid": "729019", "url": "https://it.wikipedia.org/wiki?curid=599532", "title": "Pukapuka", "text": "Pukapuka \u00e8 un atollo corallino che fa parte delle Isole Cook, nell'Oceano Pacifico.\nLe isole dell'atollo formano un triangolo con un'isola nel centro. L'isola principale, che porta lo stesso nome, Pukapuka, \u00e8 quella pi\u00f9 settentrionale ed \u00e8 anche l'unica abitata.\nI 664 abitanti (secondo il censimento del 2001) vivono nei tre villaggi di Ngake, Yato e Roto.\nVicino a Pukapuka si trovano anche gli unici due varchi nella barriera corallina per accedere alla laguna."}
{"id": "599538", "revid": "767487", "url": "https://it.wikipedia.org/wiki?curid=599538", "title": "Secret Machines", "text": "The Secret Machines sono un gruppo musicale indie/space rock statunitense di New York City, originario di Dallas, formato nel 2000.\nIl gruppo si compone del bassista/tastierista Brandon Curtis; il chitarrista Phil Karnats; e il batterista Josh Garza.\nIl gruppo ha lavorato alla reinterpretazione di alcuni brani dei Beatles per il film Across the universe nel 2007"}
{"id": "599542", "revid": "1610933", "url": "https://it.wikipedia.org/wiki?curid=599542", "title": "Castoro", "text": ""}
{"id": "599547", "revid": "1573940", "url": "https://it.wikipedia.org/wiki?curid=599547", "title": "Andrias scheuchzeri", "text": "Andrias scheuchzeri \u00e8 un anfibio urodelo estinto appartenente alla famiglia Cryptobranchidae. Si tratta di uno dei primi fossili descritti dalla moderna paleontologia.\nRitrovamenti.\nQuesto fossile venne rinvenuto nel 1726 in una miniera di \u00d6hningen, in Germania, dal naturalista svizzero Johann Jakob Scheuchzer (1672 - 1733).\nDurante il XVII e il XVIII secolo, allorch\u00e9 si rinvenivano dei fossili non identificati di cui non si era in grado di fornire l'et\u00e0, si attribuivano quei resti ad esseri viventi periti nel diluvio universale; persino i primi fossili di dinosauro mai scoperti, delle impronte di zampe tridattili rinvenute in America, furono considerate orme lasciate dal \"corvo di No\u00e8\" dopo il diluvio. Alla luce di questa filosofia, anche Scheuchzer descrisse il suddetto fossile come se si trattasse dello scheletro di uomo perito nel diluvio universale, credendo di vedervi il bacino e la colonna vertebrale di un uomo gigantesco; le sue dimensioni (circa 3 metri) lo facevano infatti passare per uno dei \"famosi giganti dei tempi antichi\" di cui parla Gen . Per questo lo battezz\u00f2 \"Homo diluvii testis\" (uomo testimone del diluvio).\nOggi sappiamo che si tratta in realt\u00e0 di una salamandra gigante vissuta nel Miocene, simile alle specie viventi \"Andrias davidianus\" (salamandra di padre David) e \"A. japonicus\" (salamandra gigante del Giappone). Quello che era stato creduto il bacino, era in realt\u00e0 il suo cranio. L'equivoco \u00e8 rispecchiato ancor oggi dal suo nome scientifico di \"Andrias scheuchzeri\" (andri\u00e1s in greco indica statue, fantocci o altro avente forma umana).\nIl reperto fossile fu acquisito nel 1802 dal Museo Teylers ad Haarlem nei Paesi Bassi, dove si trova tuttora."}
{"id": "599549", "revid": "52076", "url": "https://it.wikipedia.org/wiki?curid=599549", "title": "Homo diluvii testis", "text": ""}
{"id": "599550", "revid": "2084998", "url": "https://it.wikipedia.org/wiki?curid=599550", "title": "Niall dei Nove Ostaggi", "text": "Figlio pi\u00f9 giovane di Eochaid Mugmedon, fu l'eponimo antenato della dinastia degli U\u00ed N\u00e9ill, che domin\u00f2 l'Irlanda dal VI al X secolo attraverso i suoi figli: Conall Gulban, Endae, E\u00f3gan mac N\u00e9ill, Coirpre mac N\u00e9ill, L\u00f3egaire, Maine di Tethba, Conall Cremthainne e Fiachu Fiachrach.\nL'epiteto.\nEsistono diverse versioni su come Niall prese il suo epiteto. Secondo la saga \"La morte di Niall dei Nove Ostaggi\" ricevette un ostaggio da ognuna delle cinque province d'Irlanda, dagli Scoti, dai Franchi, dai Britanni e dai Sassoni. Stando a Keating ne ricevette cinque dalle province irlandesi e quattro dalla Scozia.\nPer O'Rahilly i nove ostaggi provenivano dai regni dal regno di Airgialla (letteralmente \"che d\u00e0 ostaggi\"), uno Stato satellite di cui nell'antico testo legislativo \"Lebor na gCeart\" viene detto che l'unico compito verso il re d'Irlanda era di fornire nove ostaggi.\nVita.\nSebbene venga generalmente considerato un personaggio storico, davvero poco di certo si sa su di lui e sulla sua vita. Le fonti a cui si pu\u00f2 attingere sono le genealogie reali, l\"'Elenco dei re\", una sezione del \"Lebor Gab\u00e1la \u00c9renn\", gli annali irlandesi come quelli dei \"Quattro Maestri\", le cronache come il \"Foras Feasa ar \u00c9irinn\" di Seathr\u00fan C\u00e9itinn e le leggende come \"L'avventura dei figli di Eochaid Mugmedon\" e \"La morte di Niall dei Nove Ostaggi\". Queste fonti sono per\u00f2 molto pi\u00f9 tarde rispetto all'epoca in cui generalmente si colloca Niall (tardo IV-inizi V secolo). Per gli \"Annali dei Quattro Maestri\" sal\u00ec al potere nel 378 e mor\u00ec nel 405, mentre il \"Foras Feasa ar \u00c9irinn\" di Seathr\u00fan C\u00e9itinn data l'ascesa al trono nel 368 e la morte nel 395. Stando a Keating avrebbe depredato le coste della Britannia e della Gallia e secondo alcune agiografie avrebbe rapito e portato con s\u00e9 in Irlanda il futuro san Patrizio (e le sue sorelle), che all'epoca era ancora un ragazzo. In seguito Patrizio riusc\u00ec a scappare e a rientrare in patria, tornando poi in Irlanda anni dopo, dove ebbe un ruolo importantissimo nella conversione dell'isola al Cristianesimo. Keating associa questi raid con quelli di cui parlano Beda e Gildas e deduce che, dato che le fonti affermano che san Patrizio fu portato in Irlanda dalla Bretagna, i raid di Niall dovevano essersi spinti fino all'Europa continentale. Tuttavia gli storici ritengono che la sua cronologia vada posticipata di circa 50 anni e che quindi mor\u00ec attorno tra il 450 e il 455.\nStando alla leggendaria \"Avventura dei figli di Eochaid Mugmedon\" il supremo re irlandese Eochaid Mugmed\u00f3n ebbe quattro figli (Bri\u00f3n, Ailill, Fiachrae e Fergus) dalla prima moglie Mongfind, sorella del re del Munster Crimthann mac Fidaig, e uno (Niall) dalla secondo moglie, Cairenn Chasdub, figlia del re sassone Sachell Balb, che era stata fatta schiava. Mentre Cairenn aspettava Niall, Mongfind, che era gelosa, la costrinse a fare un lavoro molto pesante, nella speranza che abortisse. Alla fine Niall viene alla luce e viene portato al poeta Torna, affinch\u00e9 lo allevasse. Una volta cresciuto Niall torn\u00f2 a Tara, liberando la madre dal duro lavoro a cui era sottoposta. Sebbene sia anacronistico il fatto che la madre di Niall fosse sassone, O'Rahilly sostiene che il nome Cairenn deriverebbe dal nome latino Carina e che quindi costei potrebbe essere stata una romano-britanna. Del resto per Keating Cairenn era \u00abfiglia di un sovrano britannico\u00bb. Mongfind viene presentata come una figura soprannaturale: nella saga \"La morte di Crimthann mac Fidaig\" si afferma che la festa di Samhain fu comunemente chiamata \"Festival di Mongfind\".\nVedendo la popolarit\u00e0 di Niall tra i nobili, Mongfind chiese a Eochaid chi sarebbe stato il suo successore, sperando che avrebbe scelto uno degli altri quattro figli. Eochaid diede al druido Sithchenn il compito di dare un responso. Il sacerdote ide\u00f2 una sorta di gara tra i fratelli, chiudendoli in una fucina che andava a fuoco e dicendo loro di salvare ci\u00f2 che potevano. Li avrebbe giudicati sulla base degli oggetti che avrebbero scelto. Niall venne fuori con un'incudine e fu considerato il vincitore, ma Mongfind rifiut\u00f2 di accettare la decisione.\nSithchenn manda allora i fratelli a caccia. Ognuno di loro va a cercare dell'acqua e trovano una fonte custodita da un'orrenda vecchia che chiede loro un bacio in cambio dell'acqua. Solo Niall fece esattamente quanto richiesto dalla vecchia, che poi si rivel\u00f2 essere una splendida vergine, la personificazione della Sovranit\u00e0 dell'Irlanda. Lei diede a Niall l'acqua e il trono d'Irlanda per molte generazioni (26 dei suoi discendenti saranno sovrani supremi d'Irlanda), mentre a Fiachrae che le aveva dato un fugace bacio fu assegnata una linea reale minore (solo due dei suoi discendenti saranno re supremi: Nath \u00cd e Ailill Molt).\nIn un'altra versione la successione si ha solo dopo la morte di Eochaid, quando al potere sal\u00ec il fratello di Mongfind, Crimthann. Ma quando costui si rec\u00f2 a visitare i suoi possedimenti in Scozia, i figli della sorella si impadronirono del regno. Crimthann torn\u00f2 in Irlanda deciso a riprendersi il trono e allora Mongfind si propose come paciere, organizzando una festa durante la quale vers\u00f2 del veleno nella bevanda del fratello. Ma Crimthann si rifiut\u00f2 di bere a meno che non avesse bevuto anche lei. La sorella accett\u00f2 e cos\u00ec entrambi morirono per il veleno. Niall sal\u00ec al potere e Bri\u00f3n divenne il suo secondo. In un'ulteriore versione della storia Mongfind cerca di avvelenare Niall, ma avvelena s\u00e9 stessa per sbaglio.\nDurante il regno di Niall i fratelli si nominarono sovrani locali. Bri\u00f3n domin\u00f2 sulla provincia del Connacht, Fiachrae gli mosse guerra ma fu sconfitto e portato come prigioniero a Niall. Il figlio di Fiachrae, Nath \u00cd, continuo la guerra e alla fine Bri\u00f3n. Niall rilasci\u00f2 Fiachrae, che sal\u00ec sul trono del Connacht. Fiachrae e Ailill mossero poi guerra a Eochaid, re del Munster e figlio di Crimthann. Lo sconfissero, ma Fiachrae mor\u00ec per le ferite riportate in battaglia. Gli uomini del Munster mossero guerra ad Ailill, lo catturarono e lo fecero a pezzi. Il conflitto tra Munster e Connacht continu\u00f2 per diversi anni.\nIl \"Lebor Gab\u00e1la \u00c9renn\" parla di una guerra tra Niall e \u00c9nnae Cennsalach, re del Leinster, a causa del \"b\u00f3rama\" (un tributo in bestiame) che era stato imposto per la prima volta al Leinster da Tuathal Teachtmhar.. Tutte le fonti affermano che Niall fu ucciso dal figlio di \u00c9nnae, Eochaid, anche se poi differiscono su come ci\u00f2 avvenne. La pi\u00f9 antica versione del \"Lebor Gab\u00e1la\" afferma che Eochaid uccise Niall nella Manica. Versioni pi\u00f9 tarde aggiungono che ci\u00f2 accadde mentre Niall era impegnato in un'invasione della Bretagna. Secondo altre fonti, mor\u00ec combattendo i Pitti in Scozia, mentre per altre mentre si trovava sulle Alpi. Tutte, comunque, concordano sul fatto che perse la vita fuori dall'Irlanda.\nStando alla saga \"La morte di Niall dei Nove Ostaggi\", l'inimicizia di Eochaid e Niall nacque quando il poeta di Niall, Laidchenn, non gli diede ospitalit\u00e0. Per tutta risposta egli distrusse la fortezza del poeta, uccidendone il figlio Leat. Laidchenn lanci\u00f2 allora una maledizione sul Leinster. Niall mosse poi guerra al Leinster e accett\u00f2 la cessazione delle ostilit\u00e0 a patto che gli fosse consegnato Eochaid. Niall fece incatenare Eochaid a una pietra e invi\u00f2 nove guerrieri a ucciderlo. Ma, rotte le catene, Eochaid uccise i nove. Elimin\u00f2 poi Laidchenn. Niall allora lo esili\u00f2 in Scozia. A questo punto la storia diventa confusa. Comunque, sia che sia stato in Scozia, sia che sia stato sulle rive della Loira, Niall viene ucciso da Eochaid. Il suo corpo sarebbe stato sepolto a Ochann, oggi Faughan Hill nella contea di Meath. Gli successe il nipote Nath \u00cd. Secondo lo storico Byrne egli sarebbe morto durante un raid in Britannia e non in Europa come afferma Keating. Esistono diverse versioni sulle circostanze della sua morte. Secondo la leggenda, i suoi seguaci riportarono il suo corpo in Irlanda, combattendo sette battaglie lungo il tragitto. Ogni volta che portavano il suo corpo davanti a loro, erano imbattibili.\nDiscendenza.\nStando a Keating, Niall ebbe due mogli: Inne, figlia di Lugaid, da cui ebbe solo un figlio (Fiachu) e Rignach, da cui ne ebbe invece sette (L\u00f3egaire, \u00c9ndae, Maine, E\u00f3gan, Conall Gulban, Conall Cremthainne e Coirpre). Da costoro discesero i diversi rami degli U\u00ed N\u00e9ill: Cen\u00e9l nE\u00f3gain, Cen\u00e9l Conaill, Cen\u00e9l Fiachach, Cen\u00e9l L\u00f3egaire, U\u00ed Maine, Cen\u00e9l Conaill, Clann Cholm\u00e1in, S\u00edl n\u00c1edo Sl\u00e1ine e Cen\u00e9l Coirpri. Altri famosi suoi discendenti sono: san Columba, san Melrubio, i re di Scozia, i re di Ailech, i re di Tir Eogain, i re di T\u00edr Conaill, i diversi Hugh O'Neill, i diversi Red Hugh O'Donnell degli O'Donnell di Tyrconnell, Owen Roe O'Neill, Hugh Dubh O'Neill, Sir Phelim O'Neill, Hugh MacCaghwell, Leopoldo O'Donnell, Sir Cahir O'Doherty, Sir Donnell Ballagh O'Cahan, Turlough O'Cahan, Shane O'Neill, Sir William Johnson degli O'Neill dei Fews e molti altri. Il clan scozzese dei MacNeil sostiene di discendere da Niall. Nel gennaio del 2006 gli studiosi sono giunti a ipotizzare che Niall fu l'irlandese pi\u00f9 prolifico della storia, secondo, a livello mondiale, solo a Gengis Khan. Secondo alcuni studi genetici nell'Irlanda del nord oltre 1/5 degli uomini ha in comune un cromosoma che li riporterebbe a Niall. Oltre il 20% della popolazione di alcune regioni discenderebbe, secondo gli studiosi, da Niall.\nAlbero genealogico.\nI nomi in grassetto indicano i re supremi d'Irlanda"}
{"id": "599560", "revid": "287204", "url": "https://it.wikipedia.org/wiki?curid=599560", "title": "Reggia Carrarese", "text": "La Reggia Carrarese \u00e8 il complesso di edifici che i Carraresi, signori di Padova, fecero costruire all'interno della cinta medievale della citt\u00e0, come propria residenza. La Reggia fu iniziata al principio del XIV secolo e completata nel 1343. Ne rimangono pochi resti:\nL'attuale piazza Capitaniato era l'antica piazza d'armi della Reggia.\nStoria.\nFu Ubertino da Carrara a voler costruire a partire dal 1338 la residenza con la quale la famiglia afferm\u00f2 il proprio potere in citt\u00e0. Il complesso si estendeva per un perimetro di 600 metri, tra la Cattedrale, lato nord, Piazza dei Signori, la Chiesa di san Nicol\u00f2 e la zona del teatro Verdi, lato ovest, via Accademia lato sud. Chiusa da mura merlate con torri, la reggia era collegata alle mura della citt\u00e0 da un traghetto, un passaggio sopraelevato di 186 metri che poggiava su ventotto arcate, alto 9 metri e largo 3, abbattuto nel 1777. Di qui in caso di necessit\u00e0 il principe poteva arrivare alle mura e poi al Castello. All'interno della Reggia trovavano posto, oltre all' abitazione dei signori, gli uffici amministrativi, la cancelleria, le scuderie, i corpi di guardia, le cucine e i luoghi di raduno. Il Palazzo di Ponente, 1343, che ospitava la residenza del signore della citt\u00e0, era collegato con ampio cortile interno, con portico a colonne, al Palazzo di Levante, sede della Curia e poi riservato alle donne. Fu molto celebre la biblioteca di Francesco il Vecchio, ricco di preziosi volumi miniati, cui si aggiunse per lascito testamentario parte della ricca biblioteca privata di Francesco Petrarca. Gian Galeazzo Visconti, espugnata Padova nel 1338, si impadron\u00ec della biblioteca, la port\u00f2 a Pavia dove da qui pass\u00f2 agli Sforza e nel 1499 molti volumi furono portati in Francia da Luigi XII dove sono tuttora conservati alla Biblioth\u00e9que Nationale di Parigi. Oggi la Reggia appare molto frammentaria a seguito di notevoli mutilazioni e distruzioni seguite nel corso dei secoli.\nInterno.\nAl primo piano della Reggia si pu\u00f2 visitare la Cappella privata, in parte conservata, terminata nel 1354, quando transit\u00f2 da Padova il futuro imperatore Carlo IV; essa fu dipinta in modo mirabile dal pittore Guariento di Arpo, che ne divenne il pittore di corte, con scene tratte dall\"'Antico Testamento\"; spicca la scena di \"Giuditta che decapita Oloferne\", dove l'eroina \u00e8 raffigurata come una giovane donna vestita con la pellanda, un prezioso abito di corte trecentesco foderato di pelliccia, con code di ermellino alla cintura, e sfoggia un'accurata acconciatura con retina ornata di perle e di nastri. Ora questo ambiente \u00e8 la Sala delle Adunanze dell'Accademia galileiana di scienze, lettere ed arti."}
{"id": "599562", "revid": "119878890", "url": "https://it.wikipedia.org/wiki?curid=599562", "title": "Nicholas Constantine Metropolis", "text": "Biografia.\nNato da famiglia greca crebbe a Chicago e presso la Universit\u00e0 di Chicago ottenne il diploma nel 1936 e il dottorato in fisica sperimentale nel 1941 \nDa Chicago, dove collaborava con Enrico Fermi ed Edward Teller sul Chicago Pile-1, fu poi reclutato da Robert Oppenheimer nell'aprile del 1943 per il Los Alamos National Laboratory e divenne una delle menti pi\u00f9 originali del progetto Manhattan.\nDopo la seconda guerra mondiale torn\u00f2 a Chicago come assistente professore. In seguito, nel 1948, fu capo della \"Theoretical Division\" (T-Division) che al Los Alamos National Laboratory cre\u00f2 il computer MANIAC I nel 1952 e, cinque anni pi\u00f9 tardi, MANIAC II.\nMetropolis ritorn\u00f2 all'Universit\u00e0 di Chicago nell'anno 1957 come professore di fisica, fond\u00f2 e fu capo dell'istituto per la ricerca sui computer, ma ritorn\u00f2 a Los Alamos nel 1965.\nIl suo nome \u00e8 legato ai contributi sul metodo Monte Carlo e nel campo delle equazioni integro-differenziali.\nIl codice che divenne famoso come metodo Monte Carlo ebbe origine da una sintesi di principi che Metropolis deriv\u00f2 da applicazioni pi\u00f9 generali in collaborazione con Stanislaw Ulam nel 1949.\nUn team guidato da Metropolis, di cui faceva parte anche Anthony L. Turkevich di Chicago, nel 1948 condusse il primo calcolo col metodo Monte Carlo tramite il computer ENIAC (il primo computer digitale, costruito nell'Universit\u00e0 della Pennsylvania).\nMetropolis attribu\u00ec il germe del suo metodo statistico a Enrico Fermi, che aveva usato queste idee quindici anni prima senza pubblicare nulla a proposito.\nL'algoritmo di Metropolis fu da lui descritto per la prima volta nel 1953, insieme a A. Rosenbluth, M. Rosenbluth, A. Teller ed E. Teller. e poi citato nella rivista \u2018Computing in Science and Engineering\u2019 come uno dei dieci algoritmi pi\u00f9 influenti nello sviluppo della scienza e dell'ingegneria del ventesimo secolo.\nLo scienziato amava creare nomi originali per le scoperte. Per esempio, quando Emilio Segr\u00e8 gli chiese di suggerirgli i nomi di due nuovi elementi egli propose \"technetium\" (dal greco 'technetos' che significa artificiale) per l'elemento 43 e \"astatine\" (dal greco 'astatos' che significa instabile) per l'elemento 85, che sono i nomi attualmente usati in inglese rispettivamente per il tecnezio e l'astato.\nNick Metropolis ha avuto anche una parte cinematografica in \"Mariti e mogli\", un film diretto da Woody Allen del 1992, nel quale interpretava la figura di uno scienziato in televisione."}
{"id": "599566", "revid": "1494169", "url": "https://it.wikipedia.org/wiki?curid=599566", "title": "Classe Battle", "text": ""}
{"id": "599575", "revid": "287204", "url": "https://it.wikipedia.org/wiki?curid=599575", "title": "Classe Hunt", "text": ""}
{"id": "599576", "revid": "842111", "url": "https://it.wikipedia.org/wiki?curid=599576", "title": "Regime Franchista", "text": ""}
{"id": "599577", "revid": "287204", "url": "https://it.wikipedia.org/wiki?curid=599577", "title": "Classe Tribal", "text": ""}
{"id": "599579", "revid": "842111", "url": "https://it.wikipedia.org/wiki?curid=599579", "title": "Regime franchista", "text": ""}
{"id": "599581", "revid": "2006282", "url": "https://it.wikipedia.org/wiki?curid=599581", "title": "Ossario di Sedlec", "text": "L'opera macabra di Sedlec (in ceco \"Stra\u0161ideln\u00e9 d\u00edlo Sedlec\"), \u00e8 una piccola cappella cristiana, collocata nel cimitero della chiesa di tutti i Santi (in ceco: \"H\u0159bitovn\u00ed kostel V\u0161ech Svat\u00fdch\") a Sedlec, una frazione di Kutn\u00e1 Hora nella Repubblica Ceca. L'ossario contiene approssimativamente 40.000 scheletri umani scomposti e disposti in maniera tale da creare un sistema decorativo che adorna gli interni dell'edificio religioso.\nLa storia.\nL'abate Enrico, del monastero cistercense dal quale la chiesa dipendeva, venne mandato in Terra Santa per volere del re Ottocaro II di Boemia, nel 1278. Al suo ritorno, il frate port\u00f2 con s\u00e9 una giara contenente della terra raccolta dal suolo di Golgota e la disperse all'interno del cimitero di Sedlec. Molte persone provenienti da tutta Europa da allora fecero seppellire i propri parenti in questo luogo, secondo la tradizione per poter donare loro la salvezza eterna.\nNel corso del tempo molti corpi si accumularono nel cimitero di Sedlec soprattutto a causa di due delle pi\u00f9 grandi calamit\u00e0 che attanagliarono l'attuale territorio della Repubblica Ceca: nel XIV secolo la peste nera e successivamente nel XV secolo le devastazioni portate dalla crociata Hussita.\nNel 1400 i frati furono costretti a costruire un ossario, posto all'interno della cripta della nuova chiesa edificata, in stile gotico, al centro del cimitero che ormai non disponeva pi\u00f9 dello spazio necessario per contenere tutti i corpi. A partire dal 1511 vennero riesumate ed accatastate in un magazzino le ossa delle vecchie sepolture per fare largo alle nuove.\nTra il 1703 ed il 1710, venne eretta una nuova entrata e ristrutturata, in stile barocco, la cappella dall'architetto ceco di origini italiane Giovanni Santini.\nNel 1870, Franti\u0161ek Rint, un intagliatore al servizio del duca di Schwarzenberg, ebbe l'idea di riutilizzare le ossa accumulate nei magazzini della chiesa per creare la macabra decorazione della cripta. Oltre a decorare le pareti e la volta con i resti degli scheletri l'artista compose delle vere e proprie sculture. Su tutte spiccano l'enorme candeliere composto da teschi ed ossa incastrate tra loro, l'ornamento dell'altare, ed uno gigantesco stemma degli Schwarzenberg anch'esso ricostruito con i resti umani recuperati dall'ossario.\nOssari simili nelle decorazioni esistono anche in Italia nella chiesa di Santa Maria della Concezione dei Cappuccini a Roma e nella Chiesa di San Bernardino alle Ossa a Milano\nNei media.\nNel 1970 il regista ceco Jan \u0160vankmajer ricevette l'incarico di girare un documentario sull'ossario. Il risultato fu un visionario cortometraggio di 10 minuti, ora lento, ora frenetico, con sottotoni da incubo e il sottofondo neutrale della voce della guida turistica. Questa versione fu inizialmente respinta dalle autorit\u00e0 e la colonna sonora fu rimpiazzata da una breve introduzione parlata e un arrangiamento jazzistico, di Zden\u011bk Li\u0161ka, del poema \"Comment dessiner le portrait d'un oiseau\" di Jacques Pr\u00e9vert.\nNel 2011 la band metal statunitense Machine Head gir\u00f2 proprio qui alcune scene del videoclip del brano Darkness Within in occasione dell'uscita dell'album Unto the Locust nello stesso anno.\nL'ossario di Sedlec costituisce parte integrante del romanzo \"L'angelo delle ossa\" dello scrittore irlandese John Connolly.\nViene citato anche nel romanzo \"Il segreto del male\" di Craig Russell, quando il dottor Viktor Kos\u00e0rek ha la seduta di narcoipnosi con Dominik Bartos, uno dei Sei Figli del Diavolo, rinchiusi nel castello-manicomio di Hrad Orlu."}
{"id": "599582", "revid": "287204", "url": "https://it.wikipedia.org/wiki?curid=599582", "title": "Movida madrilena", "text": ""}
{"id": "599587", "revid": "486946", "url": "https://it.wikipedia.org/wiki?curid=599587", "title": "Classe Atsuyuki", "text": ""}
{"id": "599589", "revid": "44876", "url": "https://it.wikipedia.org/wiki?curid=599589", "title": "Serie D 1959-1960", "text": "La Serie D 1959-1960 fu la prima edizione del nuovo torneo semiprofessionistico gestito dalla Lega di Firenze, e complessivamente il dodicesimo campionato interregionale di calcio organizzato in Italia.\nLa categoria si presentava profondamente rinnovata: grazie ai suoi poteri speciali di Commissario della FIGC, Bruno Zauli aveva imposto una drastica ristrutturazione del calcio minore in Italia. La Quarta Serie diveniva la Serie D, la pi\u00f9 bassa competizione nazionale prima delle tre Categorie regionali. Era composta da sei gironi di diciotto squadre (108 in totale), in cui i primi classificati salivano in Serie C, mentre le ultime tre scendevano in Prima Categoria.\nAggiornamenti.\nSono stati ammessi in Serie C 1959-1960:\nSono state riammesse nella nuova Serie D:\nGirone A.\nLegenda:\nNote:\nGirone B.\nLegenda:\nNote:\nGirone C.\nLegenda:\nNote:\nGirone D.\nLegenda:\nNote:\nSpareggi salvezza.\nClassifica.\nLegenda:\nNote:\nGirone E.\nLegenda:\nNote:\nGirone F.\nLegenda:\nNote:"}
{"id": "599591", "revid": "647919", "url": "https://it.wikipedia.org/wiki?curid=599591", "title": "Neri I Acciaioli", "text": ""}
{"id": "599594", "revid": "647919", "url": "https://it.wikipedia.org/wiki?curid=599594", "title": "Francesco II Acciaioli", "text": ""}
{"id": "599598", "revid": "36426", "url": "https://it.wikipedia.org/wiki?curid=599598", "title": "Vescovo di Cesena", "text": ""}
{"id": "599600", "revid": "327773", "url": "https://it.wikipedia.org/wiki?curid=599600", "title": "Flavonoidi", "text": "I flavonoidi sono dei composti polifenolici metaboliti secondari delle piante. Principalmente idrosolubili, sono di solito presenti nella pianta come glicosidi e nella stessa pianta un aglicone pu\u00f2 esistere in combinazione con diversi zuccheri. Si conoscono attualmente pi\u00f9 di 4000 glicosidi dei flavonoidi e pi\u00f9 di 1800 agliconi appartenenti a questa classe.\nIl termine \u00e8 completamente interscambiabile con bioflavonoidi, nome con cui sono comunemente conosciuti questi nutrienti. Talvolta vengono raggruppati con la denominazione vitamina P.\nDescrizione.\nI flavonoidi costituiscono una delle classi di composti pi\u00f9 caratteristiche nelle piante superiori. Molti flavonoidi sono facilmente riconoscibili come pigmenti fiorali nella maggior parte delle angiosperme. D'altro canto la loro distribuzione non \u00e8 limitata ai fiori, ma include tutte le parti della pianta, in particolare frutti e foglie.\nIl loro nome deriva da \"flavus\" (= biondo) e si riferisce al ruolo che giocano come pigmenti vegetali. La colorazione che donano ai tessuti dipende dal pH. I pigmenti blu si formano per chelazione con alcuni ioni metallici (ad esempio Fe3+ o Al3+). Le antocianine, un gruppo specifico di flavonoidi, sono responsabili per i colori rosso, blu e violetto di fiori e frutta e svolgono quindi un ruolo importante come mediatori dell'impollinazione. La variet\u00e0 di sfumature di colore associata alle antocianine \u00e8 aumentata attraverso il processo evolutivo. Ne \u00e8 un esempio l'aronia, la pianta che contiene pi\u00f9 antociani in assoluto (1480\u00a0mg per 100 gr).\nAltrettanto importante notare come altri flavonoidi, flavoni e flavonoli, pur non apparendo colorati per l'occhio umano, assorbano molto fortemente nello spettro UV e possano quindi essere visti dagli insetti. Molto spesso si ritrovano al centro dei fiori e servono come guida per l'atterraggio.\nClassificazione.\nLe varie sottoclassi dei bioflavonoidi vengono classificate secondo lo schema di sostituzione dell'anello C. Sia lo stato di ossidazione dell'anello eterociclico sia la posizione dell'anello B sono importanti per la classificazione."}
{"id": "599605", "revid": "92723", "url": "https://it.wikipedia.org/wiki?curid=599605", "title": "Dietetica cinese", "text": "La dietetica cinese \u00e8 un aspetto del complesso terapeutico proprio della medicina tradizionale cinese. La dietetica cinese si occupa dello sfruttamento a fini terapeutici degli alimenti siano essi assunti in forma unica o in combinazioni con altri alimenti o con rimedi propri della farmacologia cinese e nell'ambito della medicina tradizionale cinese, ha un'importanza fondamentale.\nStoria della dietetica cinese.\nNelle corti imperiali dell'antichit\u00e0 il dietologo era di importanza inferiore solo al medico ed era tenuto nella massima considerazione, tant'\u00e8 vero che la scienza della quale era depositario venne trasmessa in forma scritta nei testi classici di medicina tradizionale cinese a cominciare dal caposaldo Huang Di Nei Jing, scritto attorno al II secolo a.C.\nDi dietologia si parla anche nel testo di Zhang Zhong Jing, lo Shang Han Za Bing Lun (\"Trattato sulle malattie febbrili da penetrazione del freddo\") nel quale vengono trattate le malattie determinate dalla penetrazione del Freddo e dove vengono descritti i corretti comportamenti alimentari per la soluzione dei quadri clinici descritti dal grande medico del III secolo d.C.\nConsigli dietetici vengono forniti anche nel testo Shennong Ben Cao Jing (\"Trattato di Farmacologia di Shennong\") risalente al I secolo a.C. e nell'opera di Sun Si Miao, il Bei Ji Qian Jin Yao Fang apparsa alla fine del VII secolo a.C.\nL'opera che appare pi\u00f9 indicativa dell'impegno col quale i medici cinesi affrontavano lo studio della Natura e dei doni che essa forniva per la cura delle malattie, \u00e8 il Ben Cao Gang Mu di Li Shi Zhen. Quest'opera richiese all'autore ben trenta anni della sua vita e venne pubblicata dopo la sua morte. Essa non solo trattava di farmacologia, ma anche di dietetica, di botanica, mineralogia, zoologia e astronomia e il preziosissimo patrimonio iconografico fa di quest'opera una delle pi\u00f9 preziose dell'intera medicina tradizionale cinese.\nCos\u00ec come vi furono periodi di massima espansione della scienza medica cinese, con particolare riferimento alle dinastie Han (206 a.C. - 220 d.C.), Tang (618-907), Song (960- 1279) e Ming (1368-1644), vi furono periodi di forte repressione in cui sviluppo, studio ed applicazione delle conoscenze passate erano praticamente proibiti e lasciati cadere in disuso.\nParticolarmente opprimente fu il periodo della dinastia Qing (1644-1911) nel quale qualsiasi pratica medica non scientifica venne abolita e, di fatto, bandita relegando ci\u00f2 che era stato sviluppato nel corso dei millenni alla pratica rurale giungendo a chiudere la grande Accademia di Medicina di Pechino, onore e vanto di tutta la Cina.\nLa rivoluzione maoista, la ricerca di una personalizzazione culturale cinese, l'evidente e continuo ricorso alle pratiche mediche tradizionali da parte della popolazione e, soprattutto, la necessit\u00e0 di coprire le esigenze sanitarie del paese, portarono le autorit\u00e0 a riconoscere non solo la praticit\u00e0 e semplicit\u00e0 delle esperienze mediche tradizionali, ma a raccomandarne la riscoperta, lo studio, la diffusione e la messa in atto completa su tutto il territorio.\nFisiologia dell'alimentazione.\nGli alimenti giungono allo stomaco dopo aver subito il processo di masticazione.\nGiunti al riscaldatore medio subiscono la prima distillazione che consiste nella separazione del QI puro da quello impuro e dalla separazione dei liquidi puri da quelli impuri. I primi vengono inviati alla milza che provvede alla ulteriore distillazione e alla trasformazione in energia nutritiva, alla ripartizione dei sapori degli alimenti ingeriti, alla metabolizzazione dell'umidit\u00e0 e all'invio verso il polmone dell'energia alimentare appena distillata (GUQI).\nGiunta al polmone, l'energia nutritiva viene fusa a quella respiratoria a formare l'energia nutritiva YINGQI che verr\u00e0 distribuita a tutto il corpo dal polmone stesso. La YINGQI, giunta ai vari organi diventa JINGQI propria dell'organo della quale viene a far parte.\nLa parte impura dell'energia alimentare distillata da parte dello stomaco, viene inviata all'Intestino tenue che provvede alla separazione di una gran parte di liquidi che vengono recuperati, mentre i rifiuti solidi passano nell'Intestino crasso che provvede ad essiccarli per trasformarli in materiale fecale che verr\u00e0 scartato attraverso l'orifizio posteriore YIN (ano).\n\u00c8 opportuno, in questa sede, ricordare che l'alimentazione ha una finalit\u00e0, quella di nutrire, ma possiede due potenzialit\u00e0:\nSu queste due potenzialit\u00e0 si fonda tutto il pensiero dietologico cinese.\nLe caratteristiche degli alimenti.\nCome gli alimenti influiscano sul nostro organismo \u00e8 quanto di pi\u00f9 interessante vi sia nelle leggi della dietetica cinese. L'alimento penetra il nostro corpo e vi agisce attraverso diversi meccanismi e con diverse energie.\nLo Jing.\nParleremo innanzitutto dello Jing, o Quintessenza alimentare, che rappresenta la vitalit\u00e0 intrinseca, la qualit\u00e0, il potere energetico dell'alimento stesso.\nLa qualit\u00e0 \u00e8 pi\u00f9 elevata in rapporto alla freschezza e all'epoca di raccolta, che deve avvenire nel momento opportuno. Tutti gli alimenti raccolti in epoche non idonee non possiedono il Jing corretto ed un alimento consumato molto tempo dopo la sua raccolta avr\u00e0 un potere vitale assai ridotto.\nAnche il potere cinetico rappresenta un fattore di arricchimento dello Jing ed avremo quindi che un alimento fecondato, come l'uovo gallato, avr\u00e0 un alto contenuto di Jing, cos\u00ec come un alto contenuto di Jing lo possederanno le gemme o i germogli e le parti del cibo a pi\u00f9 alto tenore cinetico, come la buccia.\nUn alimento consumato dagli abitanti del luogo nel quale \u00e8 stato raccolto avr\u00e0, per costoro, un maggior quantitativo di Jing di quello che avrebbe se fosse consumato da individui residenti in luoghi pi\u00f9 lontani. Ci\u00f2 si spiega se si considera il fatto che l'Uomo e ci\u00f2 che lo circonda hanno le stesse origini primordiali, quindi se un individuo consuma un alimento cresciuto e raccolto nel luogo nel quale egli stesso \u00e8 nato e cresciuto, non far\u00e0 altro che condividere se stesso e la sua storia aumentando l'intensit\u00e0 dei rapporti che egli ha con la natura del luogo nel quale vive.\nUn alimento fornisce pi\u00f9 Jing se viene assunto nella sua forma pi\u00f9 completa, ovvero se si evita di asportarne anche piccole parti. \u00c8 comune procedere alla asportazione della buccia o del torsolo dei frutti, tuttavia sarebbe bene evitarlo e limitarsi a lavare accuratamente l'alimento, anche se il continuo, letale uso di pesticidi crea difficolt\u00e0 persino a compiere una semplice operazione come la lavatura degli alimenti.\nLa forza, la quantit\u00e0 e la validit\u00e0 dello Jing alimentare sono infine legati al rispetto della stagionalit\u00e0 e dei cicli naturali. Se un dato alimento si sviluppa e giunge a maturazione in un particolare periodo, \u00e8 proprio in quel dato periodo che andrebbe consumato, evitando di farlo prima o dopo di esso. Se fosse consumato prima della sua piena maturazione, lo Jing non sarebbe maturo e se fosse consumato dopo, lo Jing si sarebbe inesorabilmente dissolto totalmente o parzialmente.\nIl QI alimentare.\nRappresenta l'energia che modifica, restaura, accresce o danneggia il nostro organismo. Il QI alimentare rappresenta la fusione di diversi fattori e precisamente i seguenti:\nYIN/YANG;\nnatura;\nsapore;\ntendenza;\nconsistenza\nmeridiani destinatari.\nFattore YIN/YANG.\nA sua volta suddiviso in relazione al colore e al luogo di crescita dell'alimento.\nRelativamente al colore avremo che un alimento pu\u00f2 propendere verso lo YIN o verso lo YANG anche se le altre caratteristiche sono marcatamente della polarit\u00e0 opposta. Partendo dal massimo colore YIN che \u00e8 il nero passeremo attraverso il bianco, il giallo, il verde per giungere al rosso che rappresenta il colore massimamente YANG.\nRelativamente al livello nel quale l'alimento si \u00e8 sviluppato diremo che i tartufi, i tuberi e i bulbi sono YIN di YIN, giacch\u00e9 sono nati e cresciuti sotto la superficie del terreno. Le radici sono YANG di YIN, poich\u00e9 nascono in superficie, ma tendono ad approfondirsi nella terra. Le verdure, i legumi e la frutta sono YIN di YANG, giacch\u00e9 nascono dalla superficie, ma si sviluppano salendo verso l'alto. YANG di YANG sono, invece, gli animali che al concetto di crescita al di sopra della superficie terrestre uniscono la capacit\u00e0 di movimento (YANG). I cereali sono considerati YANG di YANG, in quanto apportatori di notevole quantitativo di energia.\nFattore natura.\nQuesta variabile si riferisce alla capacit\u00e0 di un alimento di influire, in positivo o in negativo, sulle funzioni corporee in senso dinamico e sulla temperatura corporea. Si evince chiaramente l'influenza sullo YIN e lo YANG del corpo per cui avremo che gli alimenti possono avere Natura:\nSi comprende come un alimento di natura fredda determini un sensibile decremento delle funzioni, della dinamica e della temperatura corporea e mortifichi quindi lo YANG mentre un alimento di natura fresca sar\u00e0 meno incisivo pur tendendo nella stessa direzione energetica. Si comprende che se la natura \u00e8 fredda vi sar\u00e0 una prevalenza dello YIN mentre se vi \u00e8 una prevalenza dello YANG \u00e8 calda. L'equilibrio tra YIN e YANG determina la natura neutra che non modificher\u00e0 in alcun modo le funzioni, la dinamica e la temperatura corporea.\nIn linea generale:\nFattore sapore.\nIl concetto di sapore \u00e8 di fondamentale importanza pari a quella trattata a proposito di natura.\nMentre in occidente il sapore \u00e8 visto come la sensazione tesa a soddisfare svariate frustrazioni, nella dietologia cinese il sapore \u00e8 visto come vera e propria fonte energetica impalpabile in grado di indurre modificazioni di estrema importanza su tutti i distretti corporei.\nAd ogni sapore si abbina un odore e la corrispondenza fisica viene rappresentata dalla terra per i sapori e dal cielo per gli odori.\nL'importanza del sapore \u00e8 determinata dal fatto che esso \u00e8 in grado di modificare l'atteggiamento energetico del distretto verso il quale \u00e8 diretto. Infatti ogni organo ha un caratteristico dinamismo energetico.\nLa classificazione dei sapori parte innanzitutto dalla identificazione della loro polarit\u00e0 YIN/YANG. L'appartenere a una o all'altra polarit\u00e0 comporta delle differenze di azione nei confronti del QI per cui avremo che i sapori YANG imprimono all'energia un movimento verso l'alto e l'esterno mentre i sapori YIN portano l'energia verso l'interno e il basso.\nSono sapori YIN:\nsono sapori YANG:\nOra si analizzeranno in dettaglio le azioni e le caratteristiche dei vari sapori.\nSapore acido/agro.\nIl sapore acido/agro si dirige con tropismo particolare al Fegato. Ha caratteristiche contratturanti e concentranti, arresta le perdite. Sui vari organi e visceri espleta le seguenti funzioni: \nSapore amaro.\nIl sapore amaro si dirige al cuore. Bilancia la tendenza ammorbidente del QI del cuore se assunto in modiche quantit\u00e0 mentre lo danneggia se assunto in quantit\u00e0 eccessive. Ha azione rassodante, evacuante e disseccante. Sui vari organi e visceri espleta le seguenti funzioni: \nSapore salato.\nIl sapore salato si dirige al rene. Ha azione purgante, ammorbidente ed evacuante. In aggiunta ha azioni calmanti nei confronti dello SHEN e sbloccanti sulle ostruzioni. \nSapore piccante.\n\u00c8 il sapore pi\u00f9 YANG e si dirige al polmone. Energeticamente ha funzioni mobilizzanti, diaforetiche, innalzanti, mobilizzanti sul sangue e nutritive.\nSapore dolce.\nIl sapore dolce si dirige alla milza. Energeticamente \u00e8 tonificante nei confronti del QI e dello YIN, armonizzante e nutriente nonch\u00e9 antispastico. \nFanno parte dei sapori anche il sapore insipido che non ha particolari direzioni e appartiene alla polarit\u00e0 YANG con funzioni di drenare l'umidit\u00e0 aumentando la diuresi e il sapore acre che fa parte dei sapori ed \u00e8 YIN con funzioni di trattenimento dei liquidi e dello YIN limitando le perdite.\nMolto meno decisivi ai fini energetici sono gli odori, tuttavia come tutte le forme di energia che avvolgono l'uomo, hanno propriet\u00e0 curativo-alimentari.\nDall'8\u00ba cap. Del Su Wen \"il Cielo alimenta l'uomo con i 5 odori che entrano nel naso, si dirigono al petto e risalgono al viso per dargli colorito e dare suono alla voce\".\nI cinque odori sono:\nTendenza.\nLa tendenza di un alimento fa riferimento alla capacit\u00e0 del medesimo alimento di dare una specifica direzionalit\u00e0 al QI corporeo. In pratica un alimento pu\u00f2 condurre il QI verso l'esterno compiendo quindi un'esteriorizzazione energetica, pu\u00f2 per\u00f2 anche determinare un'interiorizzazione energetica veicolando il QI corporeo verso le aree pi\u00f9 interne dell'organismo. L'alimento pu\u00f2 anche compiere un innalzamento energetico veicolando il QI verso l'alto ma pu\u00f2 determinare un abbassamento energetico conducendo il QI verso il basso.\nIn genere gli alimenti che innalzano ed esteriorizzano hanno sapore piccante e natura tiepida o calda, portano beneficio al cervello, riscaldano la superficie e i quattro arti e liberano il biao dalle energie cosmopatogene.\nGli alimenti che interiorizzano e abbassano hanno prevalentemente sapore amaro o acido e natura fresca o fredda e determinano l'espulsione dei ristagni, purificano il calore e rompono gli ammassi. In linea generale la tendenza \u00e8 una caratteristica energetica di limitato impiego e interesse a fini terapeutici.\nConsistenza.\nLa consistenza di un alimento ne identifica il tono energetico e permette l'identificazione del movimento di appartenenza per poter formulare la corretta indicazione o controindicazione.\nGli alimenti di consistenza lignea come i semi oleosi o molto duri appartengono al movimento legno ed agiscono quindi sul fegato.\nGli alimenti di consistenza carnosa come appunto la carne, il tofu o la papaya appartengono al Movimento terra e agiscono quindi sulla milza-pancreas.\nGli alimenti di consistenza fibrosa come il cuore di bue o le verdure con coste consistenti e fibrose appartengono al movimento fuoco ed agiscono sul cuore. Gli alimenti di consistenza croccante e fragrante come il pane, i fritti e la lattuga appartengono al movimento metallo e agiscono perci\u00f2 sul polmone.\nInfine gli alimenti succosi e riccamente costituiti di acqua appartengono ovviamente al movimento acqua e si dirigono al Rene agendo energeticamente su di esso.\nMeridiani destinatari.\n\u00c8 un'importante caratteristica propria di ogni alimento che si riferisce alla capacit\u00e0 di dirigere il proprio QI alimentare verso una o pi\u00f9 peculiari vie energetiche.\nQuesta particolare caratteristica permette una notevole selettivit\u00e0 terapeutica per cui ogni singolo alimento pu\u00f2 essere indicato per giungere in particolari distretti organici o verso precisi organi e/o visceri. Ad esempio la cannella si dirige con selettivit\u00e0 verso il rene dove agisce con le altre sue caratteristiche che la portano a riscaldare lo YANG renale, a rafforzare la regione lombare e ad alleviare le articolazioni dall'attacco delle energie vento/freddo e umidit\u00e0. Si comprende la grande importanza di simile caratteristica energetica a fini terapeutici e preventivi.\nClassi alimentari.\nLe classi alimentari classificano gli alimenti in base alle caratteristiche energetiche ed alle potenzialit\u00e0 terapeutiche loro proprie.\nCome per la farmacologia cinese anche per la Dietetica cinese si pu\u00f2 effettuare la classificazione degli alimenti in base alla loro capacit\u00e0 di azione. Va ricordato che al di l\u00e0 della classificazione, molti alimenti posseggono altre azioni oltre a quella per la quale \u00e8 stato catalogato."}
{"id": "599608", "revid": "174925", "url": "https://it.wikipedia.org/wiki?curid=599608", "title": "Preparazione degli alimenti (dietetica cinese)", "text": "La preparazione e presentazione degli alimenti nella dietetica cinese analizza in che modo gli alimenti possono essere lavorati e consumati al fine di sfruttarne al meglio le caratteristiche.\nCosa accada al singolo alimento quando viene sottoposto ai processi di cottura o di conservazione o di unione ad altri alimenti, rappresenta un importante capitolo di tutta la dietetica cinese.\nIn linea generale nessun alimento viene consumato senza una seppur minima lavorazione. In genere \u00e8 raccomandata una accurata opera di sminuzzamento che favorisce i procedimenti digestivi. Quindi si possono applicare ai cibi le manovre di battitura (come nel montare a neve l'albume dell'uovo o nella produzione della maionese o della crema o di altri alimenti) o di mescolamento.\nDopo queste semplici lavorazioni gli alimenti possono essere assunti:\nAlimenti Crudi.\nDegli alimenti crudi si possono sfruttare le seguenti caratteristiche:\nAi vantaggi legati all'alimentazione cruda, si oppongono le negativit\u00e0 che si manifestano:\nLe indicazioni all'assunzione dei cibi crudi sono le seguenti:\nLe controindicazioni all'assunzione dei cibi crudi sono:\nCon gli alimenti crudi si possono preparare:\nAlimenti cotti.\nNella dietetica e nella consuetudine alimentare cinese cuocere il cibo \u00e8 indispensabile ed assolutamente da consigliare. Ai concetti di purificazione dell'alimento (sterilizzazione e decontaminazione), si unisce il concetto di fusione tra energia alimentare ed energia del fuoco. La cottura determina quanto segue:\nCon i cibi cotti si preparano principalmente:\nAlimenti conservati.\nL'usanza di conservare gli alimenti \u00e8 molto antica soprattutto in considerazione del fatto che durante alcune stagioni dell'anno non era possibile procurarsi del cibo fresco. Tale usanza si \u00e8 protratta sino ai giorni nostri con finalit\u00e0 e modalit\u00e0 un po' diverse. Le antiche procedure di conservazione oltre alla loro lunga preparazione, potevano portare ad una conservazione non ottimale. In epoca moderna l'uso di sostanze chimiche ha svilito non solo il fine ma anche il valore degli alimenti. Innanzitutto la conservazione altera irrimediabilmente il JING alimentare. \u00c8 comunque consigliabile astenersi da cibi additivati chimicamente poich\u00e9 oltre che privare l'alimento della sua energia vitale, causa una alterazione, anche pericolosa, dell'alimento stesso. I metodi pi\u00f9 conosciuti di conservazione sono:"}
{"id": "599609", "revid": "57342", "url": "https://it.wikipedia.org/wiki?curid=599609", "title": "Nicholas Metropolis", "text": ""}
{"id": "599610", "revid": "22643", "url": "https://it.wikipedia.org/wiki?curid=599610", "title": "Ciavuscolo", "text": ""}
{"id": "599613", "revid": "478814", "url": "https://it.wikipedia.org/wiki?curid=599613", "title": "Collettivi politici veneti", "text": "I Collettivi politici veneti o CPV furono una organizzazione armata terroristica di sinistra. Nacquero nel 1973 e furono attivi fino al 1985.\nLa nascita da Potere operaio.\nDopo il convegno di Rosolina dove venne deciso lo scioglimento di Potere operaio, alcuni giovani della nascente Autonomia operaia decisero di fondare i Collettivi politici veneti per il potere operaio\", che si interessano alla nuova fascia dei giovani operai, considerati gi\u00e0 \"precari\" per via delle ristrutturazione del mercato del lavoro, inventando anche termini economici che verranno presi in considerazione anche dagli economisti quali \"zona omogenea\", \"fabbrica diffusa\" e \"territorio liberato\". \nTra il 1977 e il 1978 si svolgono le prime azioni a difesa dei lavoratori, dirette a portare avanti le tesi della lotta contro la ristrutturazione capitaliste e contro il comando sul lavoro, in fabbrica, nel territorio e nell'universit\u00e0, considerata la macchina preparatrice dei nuovi giovani precari. Il gruppo aveva una struttura militare interna composta da vari gruppi armati che combattevano in varie citt\u00e0 italiane, ed erano:\nQueste organizzazioni fecero vari attentati dinamitardi in varie citt\u00e0 del nord italia e per attivit\u00e0 a loro connesse furono inquisite 205 persone. \nNel 1977 aggredirono il giornalista Antonino Granzotto, ferendolo con colpi d'arma da fuoco, per poi attuare un'aggressione ai danni del direttore dell'opera universitaria Giampaolo Mercanzin. \nNel 1978 attuano alcuni attentati con la dinamite contro le fabbriche Zanussi-Rex e alcuni carceri veneti. \nMa la pi\u00f9 grande azione ci fu con le notti dei fuochi del Veneto, dove vennero compiute decine di attentati dinamitardi, tra il 18 e 19 dicembre 1978, in cui vennero distrutte decine di sedi di associazioni industriali ed artigianali di Rovigo considerate sfruttatrici della classe operaia. Durante i preparativi per un'altra notte dei fuochi veneta, alcuni militanti dei collettivi muoiono in seguito all'esplosione dell'ordigno che preparano. \nLa seconda notte dei fuochi veneta viene attuata tra il 29 e 30 aprile 1979, stavolta contro le caserme militari presenti in veneto, per poi passare un mese dopo contro alcune fabbriche e nell'Ottobre del 1979 contro le filiali Fiat del Veneto, per protestare contro i licenziamenti della Fiat. \nDopo un periodo di repressione tra il 1980 e il 1981, i collettivi riprendono l'attivit\u00e0 guerrigliera contro i carabinieri, le agenzie immobiliari e attuando il sequestro dell'ingegnere capo di porto Marghera, che per\u00f2 viene rilasciato incolume. \nCon il grande smantellamento delle organizzazioni terroristiche del 1982 i CPV rimasero inattivi. \nIn fase processuale moltissime sono state le assoluzioni, fra cui quelle dei principali inquisiti (Luciano Ferrari Bravo e altri), anche dopo anni di carcere speciale preventivo."}
{"id": "599620", "revid": "2154197", "url": "https://it.wikipedia.org/wiki?curid=599620", "title": "Strada vicinale", "text": "La strada vicinale, o strada interpoderale, \u00e8 una strada di propriet\u00e0 privata e d'interesse locale posta fuori dal centro abitato. In Italia la strada vicinale \u00e8 una via di comunicazione, di fatto, costruita per accedere a una serie di fondi o generalmente per collegarsi a una via.\nClassificazione.\nCon l'attuazione del Nuovo Codice della Strada (Decreto Legislativo N. 285 del 30/04/1992 Ministero delle Infrastrutture e dei Trasporti pubblicato sulla G.U. n. 114 del 18/05/1992 e successive modifiche) la strada vicinale \u00e8 stata inclusa nelle strade locali.\nStrada locale: strada urbana od extraurbana opportunamente sistemata (ai fini del comma 1 art. 2 Decreto Legislativo N. 285 del 30/04/1992) non facente parte degli altri tipi di strade.\nPertanto anche le strade vicinali, oggi classificate come strade locali, devono essere opportunamente sistemate ed avere i seguenti requisiti: carreggiata (minimo 3,75 metri), unico o doppio senso di circolazione, banchina, cunetta, segnaletica orizzontale o verticale, manto asfaltato. Tali requisiti sono obbligatori a garantire la sicurezza della circolazione su strade pubbliche (art.1 comma 1 e 2 del Decreto Legislativo N. 285 del 30/04/1992). Nel momento in cui vengono meno tali requisiti la strada non pu\u00f2 essere autorizzata al transito di veicoli. \nIn concreto il sedime della vicinale, compresi accessori e pertinenze, \u00e8 privato, mentre l'ente pubblico pu\u00f2 vantare un diritto pubblico di passaggio.\nUso privato e pubblico.\nLa strada vicinale pu\u00f2 essere di uso privato o di uso pubblico: \nSolo dopo dimostrazione dei precedenti punti, una via vicinale privata pu\u00f2 essere inserita negli elenchi delle strade vicinali del Comune. Infatti l'iscrizione di una via vicinale nei registri comunali non ha valore costitutivo, ma soltanto dichiarativo consentendo di presumere che la strada sia gravata da servit\u00f9 pubblica di passaggio senza darne la certezza. Sia se fosse di uso privato o pubblico, la strada necessita di manutenzione, che avviene a spese dei comproprietari a cui pu\u00f2 partecipare anche il Comune (uso privato) o sui proprietari dei fondi e sul Comune, che devono istituire un consorzio obbligatorio per legge."}
{"id": "599621", "revid": "869733", "url": "https://it.wikipedia.org/wiki?curid=599621", "title": "Giochi olimpici antichi", "text": "I Giochi olimpici antichi furono delle celebrazioni atletiche e religiose, svolte ogni quattro anni nella citt\u00e0 di Olimpia, in Grecia, storicamente dal 776 a.C. al 393 d.C..\nNell'antichit\u00e0, si tennero in tutto 292 edizioni dei Giochi olimpici. Durante queste olimpiadi le guerre erano sospese da una tregua e inoltre furono usate da vari storici di lingua greca come riferimento cronologico per datare gli eventi.\nStoria della prima olimpiade.\nMito.\nL'origine degli antichi Giochi olimpici non presenta certezze ma ci sono molte leggende. Nella prima met\u00e0 del II millennio a.C. viene documentata all'interno della civilt\u00e0 minoica (circa fino al 1500 a.C.) anche un'attivit\u00e0 intensiva finalizzata al culto del corpo, tra cui spicca la ginnastica parallela (il celebre volteggio sopra i tori, la taurocatapsia), ma anche lotta e pugilato; disputato quest'ultimo precedentemente di sicuro nell'antico Egitto e ritrovato in seguito nelle isole dell'Egeo praticato da \"fanciulli\".\nLa prima menzione dei giochi sportivi nella letteratura greca risale a Omero che descrive nel XXIII canto dei giochi funebri dell\"Iliade\" organizzati da Achille per onorare la memoria di Patroclo ucciso durante la guerra di Troia.\nPindaro, vissuto nel V secolo a.C. e autore di 14 odi olimpiche, riferisce alcune delle origini mitiche dei giochi:\nAnche Pausania il Periegeta nella sua \"Periegesi della Grecia\" (V e VI libro) tramanda altri miti: sarebbero allora stati i Dattili (appartenenti al popolo dei Cureti esuli dall'Eubea), cinque fratelli custodi a Creta per conto di Rea del suo giovane figlio Zeus (per nasconderlo a Crono che l'avrebbe sicuramente divorato), per passare il tempo si cimentarono in una gara di corsa vinta da \"Eracle Ideo\" (da non confondere con Eracle) e quattro dei suoi fratelli che correvano ad Olimpia per intrattenere il neonato Zeus. Incoronando il vincitore con una corona d'ulivo (che divenne cos\u00ec un simbolo di pace). Gli altri dei dell'Olimpo (cos\u00ec chiamati perch\u00e9 vissero permanentemente sul Monte Olimpo) si impegnarono anche in gare di lotta, salto e corsa.\nVersioni alternative vogliono che lo stesso designato re degli D\u00e8i dopo aver sconfitto il padre proprio ad Olimpia, ne volle celebrare il successo istituendone i giochi; oppure che un discendente di Eracle Ideo, un certo Climene di Creta eresse un altare nel luogo; ma il re dell'Elide Endimione lo sconfisse e mise in palio fra i tre figli il suo regno quale premio ad una gara di corsa.\nI giochi dei millenni precedenti furono interrotti e poi fatti rivivere da Licurgo di Sparta, Ifito di Elide e Clistene di Pisa per volere dell'Oracolo di Delfi che sosteneva che il popolo si era allontanato dagli dei, causando una pestilenza e una guerra costante. Il ripristino dei giochi avrebbe fatto finire la piaga e avrebbe inaugurato un periodo di pace, segnando il ritorno a uno stile di vita pi\u00f9 tradizionale.\nI modelli che emergono da questi miti sono che i greci credevano che i giochi avessero le loro radici nella religione, che la competizione atletica fosse legata al culto degli dei, e il risveglio dei giochi antichi era inteso a portare pace, armonia e un ritorno alle origini della vita greca. Poich\u00e9 questi miti sono stati documentati da storici come Pausania, che visse durante il regno di Marco Aurelio nel 160 d.C., \u00e8 probabile che queste storie siano pi\u00f9 immaginarie che reali. Si pensava spesso che le origini di molti aspetti delle Olimpiadi risalgano ai giochi funebri del periodo miceneo e successivo. In alternativa, si pensava che i giochi derivassero da qualche tipo di magia della vegetazione o da cerimonie di iniziazione. La teoria pi\u00f9 recente traccia le origini dei giochi alla grande caccia e al relativo cerimoniale animale.\nTracce storiche.\nDurante la civilt\u00e0 micenea (1700-1200 a.C.) pugilato e lotta passarono da Creta al continente, divenendo rapidamente discipline tra le pi\u00f9 popolari; letterariamente pur dipendendo in larga misura da quel che ne dice Omero almeno cinque secoli dopo il 1200 a.C. Nell\"Iliade\" vengono descritte otto gare disputate per le celebrazioni funerarie di Patroclo, l\u2019amante di Achille e da questi istituite: l'ag\u00f2n-competizione \u00e8 accompagnata da un athlon (da cui \"atleta\"), un premio dato al vincitore per sottolinearne l'eccellenza-aret\u00e9.\nLe gare si aprivano nell'Ippodromo con le gare di corsa dei cavalli con cinque carri, seguiva il pugilato, mentre la terza era una \"lotta dolorosa\", poi veniva la corsa nei campi, la quinta era una disfida in armi (che terminava alla prima ferita inferta all'avversario), a seguire il lancio di un oggetto pesante (il \"solos\", attrezzo in ferro rappresentante anche il premio), il tiro con l'arco al bersaglio, infine il giavellotto. Anche nell\"Odissea\" sono descritte gare sportive che si svolgono nella mitica isola dei Feaci; si svolgono durante un banchetto e sono praticamente le stesse dell'Iliade, con l'unica differenza che il solos \u00e8 divenuto un lancio del disco. La novit\u00e0 \u00e8 invece costituita dall'halma (salto in lungo).\nIl primo documento scritto che pu\u00f2 riferirsi alla nascita delle Olimpiadi parla di una festa con una sola gara: lo stadion (gara di corsa). Da quel momento in poi tutti i Giochi divennero sempre pi\u00f9 importanti in tutta la Grecia antica. Successivamente altri sport si aggiunsero alla corsa con il numero delle gare che crebbe fino a venti, per durare sette giorni.\nLe Olimpiadi avevano anche un'importanza religiosa, in quanto si svolgevano in onore di Zeus, re degli d\u00e8i. Le gare prevedevano: pugilato, la corsa, il pentatlon - cio\u00e8 un insieme di 5 gare come il salto in lungo, la corsa, il lancio del disco, il lancio del giavellotto, la lotta - e faceva parte dei giochi olimpici anche la corsa dei cavalli.\nI vincitori delle gare venivano fatti oggetto di ammirazione e immortalati in poemi e statue, e fregiati di una corona di ulivo. Per tutta la durata dei giochi venivano sospese le ostilit\u00e0 in tutta la Grecia. I Giochi si tenevano ogni quattro anni e lo spazio di tempo compreso tra le due celebrazioni divenne noto come \"Olimpiade\", dopo essere stato adottato come elemento di computo cronologico dallo storico siciliano Timeo (IV-III sec. a.C.) e divulgato da Eratostene (III-II sec. a.C.).\nLa partecipazione era riservata ai cittadini greci maschi liberi. La necessit\u00e0 di dedicare molto tempo agli allenamenti permetteva solo ai membri delle classi pi\u00f9 facoltose di prendere in considerazione la partecipazione. Erano esclusi dalla partecipazione gli schiavi, i barbari, gli assassini, i sacrileghi e le donne.\nA differenza dei Giochi olimpici moderni, solamente uomini che parlavano la lingua greca potevano partecipare alle celebrazioni. Si consideravano giochi \"internazionali\" poich\u00e9 i partecipanti provenivano dalle varie citt\u00e0 stato della Grecia, ed anche dalle colonie. I Giochi persero gradualmente importanza con l'aumentare del potere romano in Grecia: all'inizio furono benvoluti e aperti anche a Romani, Fenici, Galli e altri popoli sottomessi (Nerone, ad esempio, apr\u00ec un'enorme edizione dei giochi a Roma in cui tutti gli atleti dell'Impero Romano poterono partecipare, lui compreso).\nIl declino.\nMalgrado continuassero a svolgersi anche nel periodo romano, i Giochi persero gradualmente importanza. Sorsero anche problemi legati alla corruzione all'interno delle competizioni ginniche, nonch\u00e9 problemi legati alla sicurezza delle manifestazioni.\nLa rapida cristianizzazione dell'Impero a partire dal IV secolo ebbe un'influenza determinante nel definitivo declino dei Giochi e nella loro estinzione. Quando il cristianesimo divenne ufficialmente la religione di Stato dell'Impero Romano, i vescovi e scrittori cristiani palesarono sia la loro avversione per le celebrazioni e le festivit\u00e0 pagane sia la repulsione nei confronti dell'agonismo. I Padri della Chiesa in numerosi scritti esortano i fedeli a resistere alle infatuazioni dei ludi agonali: sant'Agostino deprec\u00f2 con toni aspri gli spettacoli atletici. Fu cos\u00ec che nel 393 d.C., sulla scia della strage di Tessalonica (avvenuta tre anni prima), dietro l'influenza del vescovo di Milano Ambrogio, l'imperatore Teodosio I soppresse questi agoni di natura religiosa, che ormai non avevano pi\u00f9 ragione di esistere.\nNel 426 d.C., l'imperatore Teodosio II ordin\u00f2 la distruzione di tutti i templi pagani, inclusi i luoghi delle Olimpiadi. Secondo lo storico Cedreno, la statua di Zeus olimpio (realizzata tra il 420 e il 410 a.C. da Fidia e considerata una delle Sette Meraviglie del Mondo) posta nel recinto sacro di Olimpia, venne fatta trasportare a Costantinopoli da un certo Lauso, che la incluse nella propria collezione privata; un incendio dovrebbe averla distrutta nel 475 d.C.\nCompetizioni.\nLe competizioni in cui si affrontavano gli atleti erano:\nAltre edizioni dei giochi.\nOltre ai Giochi di Olimpia si disputavano altre competizioni religiose: i Giochi pitici in onore di Apollo a Delfi; quelli Nemei a Nemea in onore di Zeus; quelli Istmici in onore di Poseidone e dell'eroe Palemone presso l'Istmo di Corinto; quelli tolemaici ad Alessandria in onore di Tolomeo I e Berenice I; infine i Giochi panatenaici ad Atene.\nDopo quasi 15 secoli di interruzione, nel 1896 il barone francese Pierre de Coubertin ristabil\u00ec i giochi olimpici modernizzando molte delle loro regole (possono partecipare atleti di tutto il mondo, ogni edizione si svolge in una citt\u00e0 e nazione diversa dalla precedente e, dal 1900, possono partecipare anche le donne)."}
{"id": "599625", "revid": "289247", "url": "https://it.wikipedia.org/wiki?curid=599625", "title": "Giochi Olimpici Antichi", "text": ""}
{"id": "599626", "revid": "92723", "url": "https://it.wikipedia.org/wiki?curid=599626", "title": "Arcieparchia di San Giovanni d'Acri", "text": ""}
{"id": "599630", "revid": "2178", "url": "https://it.wikipedia.org/wiki?curid=599630", "title": "Griahan of Aileach", "text": ""}
{"id": "599631", "revid": "289247", "url": "https://it.wikipedia.org/wiki?curid=599631", "title": "Antichi giochi olimpici", "text": ""}
{"id": "599633", "revid": "1543377", "url": "https://it.wikipedia.org/wiki?curid=599633", "title": "Strategic Defense Initiative", "text": "La Strategic Defense Initiative (SDI), (in italiano: Iniziativa di difesa strategica) comunemente nota come Scudo spaziale (in Italia) o Guerre stellari in seguito al popolare film di fantascienza dell'epoca, venne proposto dal presidente degli Stati Uniti d'America Ronald Reagan il 23 marzo del 1983 per utilizzare sistemi d'arma con base al suolo e nello spazio per proteggere gli Stati Uniti da attacchi di missili balistici con testate nucleari. \nL'iniziativa si focalizzava sulla difesa strategica piuttosto che sulla dottrina strategica previamente accettata della Mutual Assured Destruction (MAD). Anche se non \u00e8 mai stata sviluppata n\u00e9 dispiegata se non in una minima parte (fatta di prototipi o semplici dimostratori tecnologici), la ricerca e le tecnologie dello SDI hanno spianato la via ad alcuni dei sistemi di ABM di oggi. L'Organizzazione della Strategic Defense Initiative (SDI) venne istituita nel 1984 nell'ambito del Dipartimento della Difesa degli Stati Uniti per occuparsi della SDI.\nCosti.\nIl Congresso degli Stati Uniti assegn\u00f2 44 miliardi di dollari alla SDI, nei periodi fiscali che vanno dal 1983 al 1993. Questa somma potrebbe non includere la ricerca collegata allo SDI, che \u00e8 stata finanziata dal Department of Energy.\nControversie e critiche.\nSi pensa che il primo ad aver screditato lo SDI, battezzandolo le \"Star Wars\" di Ronald Reagan sia stato l'oppositore Dr. Carol Rosin, un consulente gi\u00e0 portavoce di Wernher von Braun. Alcuni critici utilizzavano quel termine in modo derisorio, implicando che fosse una tecnologia costosissima, del tutto immatura e poco pratica, piuttosto degna della fantascienza, ma gli entusiasti adottarono il termine, ribattendo che \"la fantascienza di ieri \u00e8 l'ingegneria di domani\". In dichiarazioni ai media del 7 marzo del 1986, il deputato con delega e direttore dello SDIO, Dr. Gerold Yonas, afferm\u00f2 che il nome \"Star Wars\" venne immediatamente strumentalizzato dalla propaganda sovietica, ed utilizzato per la disinformazione, affermando che questo \"appellativo\" dava una impressione totalmente errata dello SDI.\nAshton Carter, un ricercatore associato del MIT, fece uno studio dettagliato dello SDI per conto del Congresso USA nel 1984. Afferm\u00f2 che vi erano numerosi aspetti difficili nella creazione di uno scudo di difesa missilistico meramente adeguato, sia con o senza i laser. Afferm\u00f2 che i laser a raggi X avevano uno scopo limitato dal momento che sarebbero stati diffusi dall'atmosfera, allo stesso modo di come un fascio di una torcia elettrica si sparge in tutte le direzioni. Questo implicava che i laser a raggi-X dovevano essere vicini all'Unione Sovietica, specialmente durante i pochi minuti critici della fase di \"booster\", per consentire che l'avvistamento satellitare dei missili sovietici fosse rilevato dai radar e la loro traiettoria accuratamente tracciata per consentire un corretto \"inquadramento\" da parte degli stessi laser-X. I difensori dello SDI obiettarono che i progressi nella tecnologia, come l'utilizzo di fasci laser potentissimi, e la \"decolorazione\" della colonna d'aria attorno al fascio laser, avrebbe potuto incrementare la distanza percorribile, necessaria al raggio-X per raggiungere e colpire il bersaglio con esito.\nLe obiezioni del professor Hans Bethe.\nIl fisico Hans Bethe (che lavor\u00f2 con Edward Teller sia nel progetto della bomba atomica che in quello della bomba all'idrogeno, entrambi sviluppati dal Los Alamos National Laboratory), dichiar\u00f2 che uno scudo di difesa impiegante armi laser sarebbe stato irrealizzabile. Disse che un sistema difensivo di tale fattura sarebbe stato costoso e difficile da realizzare, ed infine pur facilmente distruggibile; sugger\u00ec che i Sovietici potevano economicamente utilizzare migliaia di economiche civette per soprassaturarlo durante un attacco nucleare. Secondo la sua opinione l'unico modo di fermare la minaccia di una guerra nucleare risiedeva nell'uso della diplomazia e scart\u00f2 completamente l'idea di una \"soluzione tecnica\" alla Guerra Fredda, dicendo che uno scudo difensivo sarebbe stato visto come una minaccia perch\u00e9 avrebbe limitato o distrutto le capacit\u00e0 offensive Sovietiche, lasciando il potenziale offensivo americano intatto. Nel marzo del 1984, Bethe divenne coautore di un rapporto di 106 pagine per la Union of Concerned Scientists che concludeva che \"il sistema di laser a raggi-X non offre alcuna prospettiva di essere un componente utile di un sistema per la difesa da missili balistici.\"\nTeller rispose che Bethe e gli altri attivisti impegnati nel contrastare lo SDI non potevano continuare a tenere il piede su due staffe. Teller ricord\u00f2 di come Bethe l'avesse aiutato nell'attraversare la soglia dell'era nucleare, di come in seguito fosse diventato un oppositore delle armi nucleari e di come fosse terrorizzato dalla guerra nucleare. Ma, Bethe si opponeva anche al solo tentare di fermare questa minaccia attraverso massicci programmi difensivi. Teller rese testimonianza di fronte al Congresso, dicendo che Bethe, \"invece di porre obiezioni sul piano scientifico e tecnico, che di sicuro capisce in profondit\u00e0, fa obiezioni sul piano politico, o della fattibilit\u00e0 o possibilit\u00e0 di dispiego militare, che sono campi che io considero questioni difficili, molto al di l\u00e0 del campo della sua o della mia conoscenza professionale.\"\nStrategia del surclassamento tecnologico.\nI sostenitori dello SDI riconoscono in esso il merito d'aver contribuito o almeno accelerato la caduta dell'Unione Sovietica col meccanismo della strategia del surclassamento tecnologico, una dottrina di competizione USA-URSS proposta a quei tempi. Nell'incontro in Islanda tra i presidenti Ronald Reagan e Mikhail Gorbaciov dell'ottobre 1986, Gorbaciov si oppose a questo scudo difensivo, mentre Reagan preferiva mantenerlo, dichiarandosi addirittura favorevole alla condivisione della tecnologia con i sovietici. Gorbaciov non dette credito all'offerta contestando cos\u00ec: \"Mi scusi, Signor Presidente, ma io non considero seriamente la sua idea di condividere la tecnologia dello SDI. Voi non volete neanche condividere l'equipaggiamento petrolifero, le macchine utensili automatiche o l'equipaggiamento agricolo, mentre condividere lo SDI sarebbe una seconda Rivoluzione Americana.\"\nSia Reagan che Gorbaciov proposero la totale eliminazione di tutti i missili con testate nucleari, ma lo SDI ed i missili a raggio intermedio rimasero punti di grave contenzioso.\nObblighi imposti dai trattati.\nUn altro punto a sfavore dello SDI era che avrebbe comportato agli Stati Uniti la modifica, il ritiro o la violazione di trattati approvati precedentemente. Nel trattato \"Outer Space Treaty\" del 1967 infatti si legge che \"gli stati partecipanti al trattato si impegnano a non mettere in orbita intorno alla Terra qualsiasi oggetto contenente armi nucleari o qualsiasi altro genere di armi di distruzione di massa, di installare questi sistemi d'arma su corpi celesti, o di stazionare queste armi nello spazio esterno con qualsiasi altra modalit\u00e0 \"; dunque proibiva agli USA il preposizionamento in orbita terrestre di qualsiasi dispositivo azionato da armi nucleari, od anche qualsiasi altro dispositivo capace di \"distruzione di massa\". Soltanto il laser a raggi X pompato da armi nucleari avrebbe violato questo trattato, dal momento che altri sistemi SDI non avrebbero utilizzato armi nucleari.\nIl trattato anti missili balistici, ed il suo conseguente protocollo, che limitava le difese antimissilistiche ad una postazione per paese contenente soltanto 100 missili individuali, sarebbe stato violato dagli intercettori basati a terra dello SDI. Il trattato di non proliferazione nucleare prevede che \"ognuna delle parti contraenti il trattato si impegna ad intraprendere negoziati in buona fede, cercando misure efficaci relative a cessazione della corsa alle armi nucleari, alla data pi\u00f9 precoce possibile, ad impegnarsi nel disarmo nucleare ed a sottoscrivere un ulteriore trattato su un disarmo nucleare generale e completo sotto controllo internazionale stretto ed efficace\". Molti analisti ravvisarono che il favorire lo schieramento dei sistemi ABM fosse una \"escalation\" piuttosto che la cessazione della corsa alle armi nucleari e dunque una palese violazione di questa clausola.\nLa SDI ed il concetto di distruzione mutua assicurata.\nL'SDI fu criticata perch\u00e9 avrebbe potuto potenzialmente interrompere la dottrina strategica della Distruzione mutua assicurata. Tale teoria postul\u00f2 che un attacco nucleare volontario fosse inibito dalla probabile eventualit\u00e0 di una reciproca distruzione. Infatti, sebbene un attacco nucleare preventivo possa distruggere diversi armamenti avversari, potrebbero permanere sufficienti missili nucleari per condurre un devastante contrattacco nei confronti di chi ha attaccato per primo. La critica fu unanime nel ritenere che l'SDI avrebbe potuto potenzialmente consentire all'attaccante di sopravvivere al meno devastante contrattacco avversario, cosicch\u00e9 si potesse incoraggiare un attacco primario del paese in possesso dello SDI. Un altro scenario destabilizzante prevedeva l'ipotesi che le Nazioni potessero essere tentate di attaccare prima che l'SDI fosse completato, in modo da evitare una situazione strategica svantaggiosa.\nRonald Reagan rispose alle critiche nate da queste ipotesi dichiarando che tecnologie dello SDI sarebbero state concesse all'Unione Sovietica per prevenire lo squilibrio che la stessa SDI avrebbe potuto causare.\nInefficacia contro testate nucleari non trasportate da ICBM.\nSi critic\u00f2 ancora la SDI ritenendolo inefficace contro gli armamenti e testate che non si spostano nello spazio esterno, pi\u00f9 precisamente ogni tipo di missile cruise (oppure aerei civili con missili cruise all'interno della stiva), i bombardieri (convenzionali e stealth), il trasporto via terra (in camion, in tank, per successivamente essere sparato con cannoni o missili a breve gittata) e i metodi non convenzionali d'attacco, basati sull'inganno, come la consegna tramite sommergibili oppure in yacht o container di navi di superficie. Quest'ultimo metodo in particolare, dal momento che pu\u00f2 essere reso anonimo e non necessita di personale, potrebbe essere impiegato dal terrorismo o da \"stati canaglia\", dal momento che si tratta di un metodo relativamente economico, difficile da rintracciare e tecnologicamente risibile.\nSistemi di difesa basati a terra.\nIntercettore a Raggio Esteso (ERINT).\nIl programma noto in inglese come \"Extended Range Interceptor\" (ERINT) era parte di quella componente dello SDI riguardante la difesa dai \"missili da teatro\" (SRBM e IRBM) ed era un'estensione dell'esperimento \"\"Flexible Lightweight Agile Guided Experiment\" (FLAGE), che includeva lo sviluppo della tecnologia \"hit-to-kill\"\" (\"colpire per uccidere\") e per dimostrare la grande accuratezza nella guida di intercettori piccoli, agili, guidati terminalmente dal proprio radar.\nNel 1987 un missile FLAGE riusc\u00ec a colpire un missile balistico a corto raggio Lance in volo, nel poligono White Sands Missile Range. L'ERINT era un prototipo di missile simile al FLAGE, ma utilizzava un nuovo motore a propellente solido che gli permetteva di volare pi\u00f9 velocemente e pi\u00f9 in alto rispetto al FLAGE.\nSotto la procedura BMDO, l'ERINT venne in seguito trasformato nella versione rimpicciolita e migliorata (PAC-3) del Missile Patriot.\nHoming Overlay Experiment (HOE).\nL'esperimento HOE \"Homing Overlay Experiment\" (Esperimento di inseguimento a strati sovrapposti) \u00e8 stato il primo sistema testato dall'esercito USA che impiegava la tecnologia \"hit-to-kill\".\nLa tecnologia \"hit-to-kill\", sviluppata dall'inizio degli anni 80, consiste nel colpire direttamente la testata nemica incombente, mirando a distruggerla (soprattutto il suo sistema di guida ed innesco) ed a sottrargli molta energia cinetica, deviandola dalla rotta e facendola precipitare al suolo dopo aver compiuto circa il 60-80% della propria traiettoria (per missili in volo sopra l'Oceano Artico, questo significava precipitare in mare o nel nord del Canada). Questo presentava dei vantaggi rispetto alle testate con esplosivo convenzionale e \"pallettoni\" in ferro, piombo o titanio (come la prima versione del missile Patriot), che spesso non riescono a distruggere il missile incombente, ma lo deviano e/o lo danneggiano in modo incompleto. La cosa era particolarmente grave nel caso di testate chimiche o batteriologiche, che potevano essere nebulizzate e rese potenzialmente pi\u00f9 letali.\nI precedenti programmi di intercettori anti-missile come il missile Nike Hercules oppure il missile Sprint utilizzavano testate nucleari, innescate da \"sensori di prossimit\u00e0\" o dalla guida dei radar di terra. Queste testate, oltre che costose e inquinanti, potevano danneggiare i sistemi radar della difesa missilistica e contraerea, dal momento che potevano generare un potente impulso elettromagnetico.\nL'esperimento Homing Overlay Experiment (HOE) \u00e8 stato il primo intercettore che abbia avuto successo nel dimostrare di poter intercettare in modalit\u00e0 \"hit-to-kill\" un simulacro di testata di missile balistico all'esterno dell'atmosfera terrestre. L'esperimento HOE utilizzava un veicolo ad energia cinetica \"Kinetic Kill Vehicle\" (KKV) per distruggere i missili balistici.\nIl KKV era equipaggiato con un sistema di inseguimento ad infrarossi (infrared seeker), elettronica di guida e sistema di propulsione. Nello spazio, il KKV dispiegava una struttura in precedenza ripiegata, simile alle stecche di un ombrello del diametro di 4 metri per aumentare la sua sezione di taglio effettiva. Questo dispositivo distruggerebbe la \"testata di rientro\" (vedi MIRV) dello ICBM grazie alla pura energia cinetica della collisione.\nQuattro test di lancio vennero condotti nel 1983 e 1984 sull'Oceano Pacifico\", nello \"Kwajalein Missile Range\" della Repubblica delle Isole Marshall. Per ogni test venne lanciato dal poligono missilistico californiano di Vandenberg un missile ICBM Minuteman con un singolo simulacro di testata, in un vero veicolo da rientro MIRV, lanciato contro la laguna dell'atollo di Kwajalein distante pi\u00f9 di 6.000 kilometri.\nDopo fallimenti nei primi tre test di volo a causa di problemi legati al sistema di guida e ai sensori, il quarto test (quello finale del 10 giugno del 1984) ebbe successo, riuscendo ad intercettare la testata da rientro lanciata dal missile Minuteman RV, colpendola alla velocit\u00e0 di circa 6,1\u00a0km/s (pi\u00f9 di 20.000\u00a0km/h) ad un'altezza di pi\u00f9 di 160\u00a0km (oltre la stratosfera).\nAnche se il quarto test ebbe successo, il New York Times dichiar\u00f2 nel 1993 che il test era stato \"accomodato\", condotto in modo da avere successo. Le investigazioni condotte da John Deutch del \"Department of Defense\", incaricato dal segretario alla difesa Les Aspin, e dallo \"General Accounting Office\" (la corte dei conti americana) conclusero che il test era stato condotto in modo\nvalido, e con successo.\nQuesta tecnologia venne in seguito usata dalla SDI ed ulteriormente sviluppata nei programmi \"Exoatmospheric Reentry-vehicle Interception System\" (ERIS).\nSistema di intercettazione dei veicoli di rientro esoatmosferici (ERIS).\nSviluppato dalla Lockheed come la parte costituita da intercettori con base a terra dello SDI, il sistema noto in inglese come Exoatmospheric Reentry-vehicle Interception System (ERIS) comincia ad essere sperimentato nel 1985, con due test nei primi anni 90. Il sistema non venne mai dispiegato, ma la tecnologia venne traslata verso il sistema missilistico noto come Terminal High Altitude Area Defense (THAAD), e nel sistema di intercettori con base a terra attualmente dispiegato come parte del sistema noto come Ground-Based Midcourse Defense (GMD).\nNote.\n12 http://www.secoloditalia.it/2013/12/putin-risponde-allo-scudo-spaziale-americano-schierando-missili-puntati-verso-leuropa/"}
{"id": "599634", "revid": "287204", "url": "https://it.wikipedia.org/wiki?curid=599634", "title": "Grianan di Aileach", "text": "Il Grianan di Aileach (\"Grianan of Aileach\" in inglese, \"An Grian\u00e1n an Aileach / An Grian\u00e1n Ailigh\" in gaelico irlandese) \u00e8 un ampio forte circolare in pietra dell'Et\u00e0 del Ferro, situato all'ingresso della penisola di Inishowen vicino al villaggio di Burt, nell'Irlanda nord-occidentale, a poca distanza da Derry. \u00c8 uno dei forti circolari meglio conservati e un'attrazione turistica di un certo spessore del Donegal, anche per le visuali suggestive che offre sui Lough Foyle e Swilly.\nQuel che oggi \u00e8 in stato di rovina, era a suo tempo la sede del Regno di Aileach, che comprendeva i sottoregni di Ulaidh e Airgiallaigh: si desume facilmente che il Grianan fosse il centro culturale e politico della zona durante il dominio dei sovrani gaelici (800 a.C. - 1200 d.C.)\nDal XII secolo, il Regno di Aileach cominci\u00f2 i contatti, il pi\u00f9 delle volte belligeranti, con gli invasori Normanni, perdendo molti dei vasti territori. Intorno al 1177, i Normanni controllavano gran parte del vecchio Regno e il Grianan cominci\u00f2 velocemente a perdere gran parte della sua importanza.\nSecondo un mito irlandese il forte sarebbe stato costruito dal grande re Dafhda di Tuatha de Danann per proteggere la tomba di suo figlio Aeah, situata al centro della costruzione.\nIl sito oggi.\nIl villaggio di Burt \u00e8 l'abitato pi\u00f9 vicino al sito archeologico, situato in una collina non molto alta ma che spicca sul territorio pianeggiante della parte meridionale di Inishowen. Raggiungere il forte implica passare per strade abbastanza rurali e dismesse, che gi\u00e0 durante il percorso mostrano il panorama suggestivo e unico che offre l'altura alla sua sommit\u00e0. Isolato sulla cima il forte \u00e8 rimasto abbastanza intatto, almeno per le mura esterne e qualche scalinata.\nParti della fortezza sono state distrutte durante i secoli ma sono state in gran parte ricostruite nel XIX secolo rispettando l'importanza estetica e storica dell'opera. I lavori furono seguiti da un certo Dr. Bernard. Il sito adesso fa parte dei beni pubblici irlandesi ed \u00e8 spesso soggetto a piccoli restauri per piccoli crolli della struttura."}
{"id": "599638", "revid": "110157", "url": "https://it.wikipedia.org/wiki?curid=599638", "title": "Unplugged (Neil Young)", "text": "Unplugged \u00e8 un album acustico live di Neil Young, registrato dal vivo allo Stage 12 degli Universal Studios di Universal City, California (Stati Uniti) durante una videosession per \"MTV Unplugged\" il 7 febbraio 1993. \u00c8 una delle prime uscite di questa fortunata serie.\nIl disco.\nPresenta alcuni inediti, come \"Stringman\" composta nel 1976 e mai pubblicata su album, e canzoni in versione curiosamente modificata, tanto che \"Like a Hurricane\" \u00e8 eseguita all'organo.\nNella seconda parte della sua esibizione, Young \u00e8 accompagnato da una band formata dagli stessi musicisti apparsi sull'album \"Harvest Moon\" con l'aggiunta di Nils Lofgren.\nL'album fu pubblicato in LP solo in Europa, mentre negli Stati Uniti e Canada usc\u00ec solo in formato CD; una versione editata del video fu mandata in onda da MTV e successivamente pubblicata come Laserdisc e VHS.\nL'album arriv\u00f2 al #4 nel Regno Unito e al #23 negli Stati Uniti."}
{"id": "599643", "revid": "149485", "url": "https://it.wikipedia.org/wiki?curid=599643", "title": "Aleksis Kivi", "text": "Biografia.\nNasce a Nurmij\u00e4rvi, nel sud della Finlandia, figlio di Eerik Stenvall, il sarto del villaggio, e Annastiina Hamberg, figlia di un fabbro, donna sensibile e religiosa, la cui figura si riflette nelle madri descritte da Kivi nelle proprie opere.\nNel 1846 lascia il paese natale per frequentare la scuola ad Helsinki. Gli anni di scuola sono durissimi per il giovane Aleksis, dato che i genitori non hanno i mezzi per garantirgli il minimo indispensabile. Per questo motivo, quattro anni pi\u00f9 tardi abbandona la scuola per diplomarsi privatamente. \u00c8 proprio in questi anni che Kivi matura l'idea che la lingua e la cultura finnica debbano prevalere nel paese a discapito dello svedese, retaggio dell'appartenenza della Finlandia alla Svezia sino al 1809. Durante il periodo scolastico Kivi scrive brevi racconti in finnico, incoraggiato da alcune delle pi\u00f9 eminenti personalit\u00e0 intellettuali del Paese, fra i quali il poeta Fredrik Cygnaeus ed il filosofo e uomo politico Johan Vilhelm Snellman.\nDiplomatosi, nel 1859 viene accettata la sua iscrizione all'universit\u00e0 locale dove studia letteratura fino al 1865, seguendo pi\u00f9 o meno regolarmente, lezioni sulla storia, sulla cultura e sulla lingua finnica, e studiando il \"Kalevala\", l'epopea nazionale finlandese basata sulla poesia popolare finno-careliana. Durante il periodo universitario si dedica inoltre alla lettura dei grandi classici della letteratura, in traduzioni svedesi. Si appassiona ad Omero, Ossian, Dante, Shakespeare, Cervantes, Holberg, e soprattutto a Schiller e alla sua opera \"I masnadieri\". Sempre in quegli anni volge il proprio interesse verso il teatro. La sua prima opera teatrale \u00e8 \"Kullervo\", ispirata ad un tragico episodio contenuto nel \"Kalevala\".\nNel 1863 Kivi si trasferisce in campagna, a Siuntio, in un territorio linguisticamente svedese. Qui Kivi vive in armonia e libert\u00e0, ospite di Charlotta L\u00f6nnqvist, una donna pi\u00f9 anziana di lui che lo supporta economicamente e con la quale probabilmente intreccia una relazione amorosa. In questo periodo Kivi si dedica intensamente alla scrittura, realizzando dodici opere teatrali e una raccolta di poesie. La stesura del romanzo \"Sette fratelli\" gli richiede dieci anni di lavoro. I critici letterari, con in testa il famoso August Ahlqvist, accolgono male il libro, ufficialmente a causa della sua durezza - in quell'epoca lo stile romantico \u00e8 all'apice del suo successo - ma probabilmente anche perch\u00e9 \u00e8 scritto nel dialetto finlandese della zona sud-occidentale del paese, mentre Ahlqvist predilige i dialetti della zona nord-orientale. Anche gli appartenenti al movimento dei Fennoman (movimento politico nazionalista finlandese) criticano il suo lavoro perch\u00e9 descrive un mondo rurale tutt'altro che virtuoso e lontano da quello da loro idealizzato e teorizzato. Anche il fatto che Kivi sia un forte bevitore contribuisce ad alienargli le simpatie di alcuni.\nNel 1865 lo scrittore vince un Premio di Stato per la sua commedia \"Nummisuutarit\". Tuttavia, la cattiva accoglienza che i suoi libri continuano a ricevere, ha un riflesso molto negativo su Kivi, che cade pesantemente in preda all'alcolismo. La sua mecenate Charlotta L\u00f6nnqvist dopo il decennio del 1860 non \u00e8 pi\u00f9 in grado di aiutarlo. Il deterioramento delle sue condizioni fisiche e lo svilupparsi di una forma di schizofrenia (che si sospetta conseguenza della malattia di Lyme) prendono il sopravvento e portano alla morte Kivi all'et\u00e0 di soli trentotto anni."}
{"id": "599646", "revid": "1565034", "url": "https://it.wikipedia.org/wiki?curid=599646", "title": "Santa Prisca (titolo cardinalizio)", "text": "Il titolo di Santa Prisca (in latino: \"Titulus Sanct\u00e6 Prisc\u00e6\") \u00e8 un titolo cardinalizio istituito, secondo il racconto del \"Liber Pontificalis\", da papa Evaristo all'inizio del II secolo.\nFu eretto in onore di santa Prisca che, per tradizione, \u00e8 ritenuta la prima donna in Occidente a testimoniare col martirio la fede cristiana. Sempre secondo questa la santa fu uccisa nella persecuzione di Claudio e sepolta poi nelle catacombe di Priscilla. Dall'VIII secolo si cominci\u00f2 ad identificare la santa con la moglie di sant'Aquila, cosicch\u00e9 il titolo originario venne modificato in \"Titulus Aquililae et Priscae\". \u00c8 inoltre presente una chiesa di Santa Prisca a Roma nel luogo dove, sempre secondo la tradizione, san Pietro avrebbe battezzato alcuni catecumeni in un capitello, ivi custodito.\nIl titolo \u00e8 documentato per la prima volta durante il concilio romano indetto da papa Simmaco nel 499, cui prese parte \"Dominicus presbyter tituli Priscae\". Un presbitero omonimo, ma senza indicazione del titolo di appartenenza, figura anche tra i partecipanti del concilio indetto nel 495 da papa Gelasio I; si tratta probabilmente dello stesso personaggio.\nRisalgono allo stesso periodo, tra il V e il VI secolo, due iscrizioni con i nomi dei presbiteri Adeodato e Aurelio, del titolo di Prisca.\nL'attuale titolare \u00e8 lo statunitense Justin Francis Rigali, arcivescovo emerito di Filadelfia."}
{"id": "599647", "revid": "31360", "url": "https://it.wikipedia.org/wiki?curid=599647", "title": "Missile Patriot", "text": ""}
{"id": "599650", "revid": "599013", "url": "https://it.wikipedia.org/wiki?curid=599650", "title": "Paul Vunak", "text": "\u00c8 l'ideatore del Progressive Fighting Sistema\n\u23f0 (PFS).\nAll'et\u00e0 di 7 anni comincia ad interessarsi alle arti marziali. A 10 anni si allena duramente nel Taekwondo, ricevendo la cintura nera a 14. Negli anni seguenti si esercita in molteplici discipline, tra cui Kenp\u014d, diversi stili di Kung Fu ed Escrima, fino ad arrivare al Jeet Kune Do (JKD) di Lee Jun Fan, sotto la guida del pi\u00f9 famoso allievo proprio di si-fu Lee, Dan Inosanto. Nel 1988 riceve il grado di Senior Full Instructor da si-fu Inosanto, e comincia ad insegnare la sua versione di JKD, sotto il nome di PFS.\nProgressive Fighting System.\nProgressive Fighting System (PFS) \u00e8 un sistema di combattimento creato da Paul Vunak e basato sul Jeet Kune Do.\nIl PFS \u00e8 considerato un sistema molto efficace in combattimenti da strada, con l'importanza data alle \"testate\", \"ginocchiate\", \"gomitate\" ed al \"trapping\". Queste tecniche formano la base di quello che \u00e8 il RAT program, il sistema di combattimento insegnato a forze speciali americane, sviluppato proprio con l'aiuto di Vunak. Vunak ha sempre sostenuto che il JKD non insegna tecniche superiori, ma sviluppa un combattimento efficace e attributi superiori. Non ci sono tecniche superiori nelle arti marziali, bens\u00ec metodi di allenamento superiori. Sempre stando a ci\u00f2 che sostiene Vunak, le tecniche di JKD sono prese da altre arti marziali. L'obiettivo \u00e8 quello di usare una tecnica per il pi\u00f9 breve tempo possibile, finch\u00e9 la portata o la situazione non cambia, richiedendo un'altra tecnica, possibilmente di un'altra arte marziale. Questo vale anche per le tecniche ideate proprio da Vunak, come lo \"straight blast\" tirato in avanzamento rapido (a travolgere l'avversario) e le tecniche di \"headbutt\", da usare solo ed esclusivamente quando la situazione lo permette. Caratteristica peculiare del PFS \u00e8 anche l'utilizzo di protezioni pesanti durante gli allenamenti per quelli che vengono definiti \"crash test\" ovvero delle prove di aggressione a pieno contatto."}
{"id": "599651", "revid": "31360", "url": "https://it.wikipedia.org/wiki?curid=599651", "title": "Patriot (missile PMD)", "text": ""}
{"id": "599654", "revid": "117569235", "url": "https://it.wikipedia.org/wiki?curid=599654", "title": "Salvestro de' Medici", "text": "Biografia.\nSalvestro era membro della classe patrizia della citt\u00e0 avversa alla politica della componente guelfa allora dominante. I nobili guelfi al potere attuavano la loro politica oligarchica, tenendo fuori dalla vita politica cittadina le cosiddette Arti Minori, cio\u00e8 quella serie di artigiani e di \"popolo minuto\" riuniti nelle corporazioni meno prestigiose e redditizie, distinte dalle Arti Maggiori. Oltre a queste arti esisteva il \"proletariato\" ossia la massa di lavoratori e braccianti non qualificati, la cui insoddisfazione scoppi\u00f2 di l\u00ec a poco nella Rivolta dei Ciompi.\nInizi\u00f2 la sua carriera politica membro come dei Priori delle Arti nel 1358, dopo essere stato armato Cavaliere nel 1351; fu Capitano di Pistoia nel 1360 (lo fu di nuovo nel 1381).\nSalvestro venne eletto gonfaloniere di Giustizia nel 1378 e una volta in carica nella pi\u00f9 alta carica dello stato fiorentino, intraprese una politica anti-guelfa, ripristinando alcune leggi restrittive verso la nobilt\u00e0, riducendo i poteri dei Capitani di Parte e richiamando gli \"ammoniti\". Queste leggi scatenarono una forte opposizione dei nobili.\nNel 1378 scoppi\u00f2 il Tumulto dei Ciompi, con i lavoratori operai soprattutto nel campo della produzione laniera che chiedevano di partecipare alla vita politica cittadina con la creazione di nuove Arti che gli riguardassero. La loro violenta rivolta che port\u00f2 a ritorsioni contro la nobilt\u00e0, con vessazioni, incendi di case e saccheggi.\nDurante la rivolta Salvestro sostenne le richieste degli operai della lana e appoggi\u00f2 le rivendicazioni contro l'oligarchia cittadina. Il 21 luglio 1378, durante il gonfalonierato di Michele di Lando, il capo dei Ciompi, Salvestro e altri 63 cittadini vennero dichiarati Cavalieri Governatori della Repubblica e in seguito gli fu concesso una parte del reddito proveniente dalla tassazione, un privilegio per\u00f2 in seguito rimosso, quando i ciompi stessi sospettarono Lando di favorire troppo la media borghesia.\nSalvestro fu poi uno degli uomini chiave nelle contro-rivolta, dove il \"popolo grasso\" (il ricco patriziato cittadino) si alle\u00f2 con la borghesia del \"popolo minuto\" contro Ciompi, i quali nel frattempo avevano manifestato tra di loro segni di divisione e cedimento. In lotta contro Lando stesso e rimasti senza alleati, nel 1382 i Ciompi venivano sconfitti, le loro arti furono sciolte e molti di essi dovettero abbandonare la citt\u00e0. Salvestro in quel periodo fu uno degli uomini con maggior potere e fu accusato di tirannia, tanto da essere esiliato nel 1382, quando la fazione guelfa degli Albizi ebbe il sopravvento.\nSalvestro era lontano cugino di Giovanni di Bicci de' Medici, il fondatore della dinastia medicea.\nDiscendenza.\nSi spos\u00f2 con Bartolomea Altoviti ed ebbe sei figli:\nSalvestro detto Chiarissimo.\nUn altro personaggio della famiglia Medici chiamato Salvestro \u00e8 il figlio di Averardo de' Medici (che era morto prima del 1319). Veniva detto \"Chiarissimo\"."}
{"id": "599659", "revid": "1700", "url": "https://it.wikipedia.org/wiki?curid=599659", "title": "Telemann", "text": ""}
{"id": "599660", "revid": "31886", "url": "https://it.wikipedia.org/wiki?curid=599660", "title": "Sleeps with Angels", "text": "Sleeps with Angels \u00e8 un album del 1994 di Neil Young. Era gi\u00e0 quasi completato quando nell'aprile di quell'anno si suicid\u00f2 Kurt Cobain lasciando un biglietto che citava una canzone di Young (\"Hey Hey, My My\"). Ci\u00f2 colp\u00ec profondamente Neil che torn\u00f2 in studio per registrare la title track a lui dedicata, come tutto l'album.\nIl disco.\nIl disco aggiorna in chiave metropolitana anni '90 le atmosfere cupe di \"Tonight's the Night\", con tematiche introspettive e sonorit\u00e0 rarefatte e toccanti. Lo stile classico folk rock sembra essersi aggiornato al nuovo tormentato decennio che ha visto svilupparsi e poi morire il movimento grunge: in particolar l'album sembra essere dedicato a Kurt Cobain, defunto leader dei Nirvana. Ritornano i Crazy Horse ma \"Sleeps with Angels\" non \u00e8 un lavoro prettamente elettrico anche se non mancano alcuni episodi come \"Piece of Crap\", le distorsioni di \"Blue Eden\" e la cavalcata \"Change Your Mind\" che ricorda lo stile di \"Cowgirl in the Sand\" ed \u00e8 una delle canzoni pi\u00f9 lunghe mai scritte dall'artista. \u00c8 forse l'album pi\u00f9 importante del canadese degli anni '90. Negli Stati Uniti arriv\u00f2 al #9 della classifica di Billboard, conquistando il disco d'oro. Nel Regno Unito arriv\u00f2 al #2 della classifica: la migliore posizione di un album di Neil Young dai tempi di \"Harvest\"(1972).\nI brani hanno la particolarit\u00e0 di richiamarsi tra di loro a livello compositivo e testuale. Ne \u00e8 una prova evidente il confronto tra \"Western Hero\" e \"Train of Love\" che condividono la stessa melodia."}
{"id": "599665", "revid": "767487", "url": "https://it.wikipedia.org/wiki?curid=599665", "title": "Vanden Plas", "text": "I Vanden Plas sono un gruppo musicale progressive metal fondato negli anni ottanta a Kaiserslautern in Germania.\nStoria.\nNel 1991, hanno registrato una canzone, intitolata \"Keep on Running\", come inno per la lega nazionale locale di football della loro citt\u00e0, e hanno fatto la stessa cosa anche nel 1994 con \"Das Ist F\u00fcr Euch\". Tutti i membri della band sono stati coinvolti in progetti teatrali e musical rock come \"Jesus Christ Superstar\", \"Evita\", \"La piccola bottega degli orrori\" e \"The Rocky Horror Show\".\nNel 2004, Andy Kuntz, cantante della band, ha cominciato un progetto solista chiamato Abydos (progetto di Andy Kuntz).\nIl loro disco \"Christ 0\" \u00e8 un concept album sul libro di Alexandre Dumas \"Il Conte di Montecristo\".\nIl 22 giugno 2010, \u00e8 uscito \"The Seraphic Clockwork\" (anche questo un concept album).\nL'ultimo album della band Chronicles of the immortals - Netherworld (Path 1) \u00e8 uscito il 25 Febbraio 2014."}
{"id": "599667", "revid": "36426", "url": "https://it.wikipedia.org/wiki?curid=599667", "title": "Duca di Atene", "text": ""}
{"id": "599677", "revid": "2103863", "url": "https://it.wikipedia.org/wiki?curid=599677", "title": "Guglielma la Boema", "text": "Origini.\nSecondo una tradizione ottocentesca Guglielma sarebbe figlia del re boemo Ottocaro, per tale motivo \u00e8 stata a lungo conosciuto anche come Guglielma la Boema. Ancora recentemente alcuni studiosi dilettanti o non specialisti come Luisa Muraro hanno riproposto tale discendenza, mentre storici come Marina Benedetti e Josef \u017demli\u010dka hanno dimostrano essere falsa. In particolar modo Marina Benedetti ha definitivamente dimostrato la genesi di tale leggenda, la quale prende le mosse da Andrea Saramita che, per dare lustro alla figura di Guglielma, la innest\u00f2 in una stirpe che contava un gran numero di sante canonizzate o beate (Sant'Agnese di Boemia, Santa Elisabetta d'Ungheria e Santa Margherita d'Ungheria, Santa Edvige di Andechs e Santa Ludmilla). Questa invenzione fu ingenuamente ripresa nel secolo XIX da studiosi italiani e stranieri che, cos\u00ec facendo, perpetuarono tale leggenda.\nBiografia.\nGuglielma giunse a Milano nel 1260, accompagnata da un figlio, dove fu un'oblata (cio\u00e8 una laica che alloggiava in un luogo di chiesa) nell'Abbazia di Chiaravalle; la sua fama di guaritrice crebbe fino a dar vita ad un movimento religioso, chiamato dei \"Guglielmiti\", a cui presero parte molte donne e qualche membro dell'aristocrazia milanese.\nTra i suoi seguaci di spicco Maifreda da Pirovano, una suora Umiliata di Biassono e il teologo Andrea Saramita.\nMor\u00ec il 24 agosto del 1281 (o 1282) e venne sepolta nel cimitero dell'abbazia; dopo la sua morte i monaci la proposero per la canonizzazione. La cappella che ne ospitava le spoglie divenne luogo di culto, frequentato da seguaci e devoti. I monaci le avevano addirittura dedicato un altare.\nDue anni dopo, l'Inquisizione venne a conoscenza del culto che si stava formando attorno alla \"santa\" Guglielma. Fu cos\u00ec che nel 1300 i due inquisitori Guido da Cocconato e Rainerio da Pirovano istruirono il processo contro gli eretici. Nelle undici \"imbreviature\" del notaio Beltramo Salvagno, relative al processo alle devote e ai devoti di \"santa\" Guglielma, vengono verbalizzati gli interrogatori dei testimoni e degli accusati di eresia.\nIl compito dell'inquisizione, in aderenza alle decretali di papa Bonifacio VIII, era quello di estirpare l'eresia, riportando, ove possibile, gli eretici all'ortodossia, ricorrendo spesso a torture e minacce di morte.\nLa prima azione dei due inquisitori, giunti a Milano nei primi mesi del 1300, fu quella di rimuovere l'oggetto del culto, cio\u00e8 le spoglie di Guglielma. A partire dal 9 settembre 1300, cambia la formula nelle imbreviature e relativo tempo del verbo: da tale giorno Guglielma non pi\u00f9 \"\"sepulta est\" in Chiaravalle, bens\u00ec \"sepulta erat apud monasterium Claravalis\"\". Molto probabilmente i resti della donna furono messi al rogo, come pure furono fatte bruciare le immagini della donna ed ogni cosa sua.\nQuanto ai suoi seguaci, \u00e8 sicura la condanna al rogo di Maifreda da Pirovano e \"soror\" Giacoma dei Bassani, i cui atti di condanna si evincono dal \"\"consilium\", approvato all'unanimit\u00e0 dagli inquisitori presenti. L'atto prevedeva che le donne, giudicate eretiche, relapse e recidive dovessero essere affidate al \"seculare iuditium\"\" per l'esecuzione della pena capitale. Incerta la sorte di Andrea Saramita, anch'egli giudicato eretico relapso. Di lui si perdono le tracce nelle imbreviature. Probabilmente perch\u00e9 viene consegnato al braccio secolare della legge, per essere condotto al rogo.\nNella tomba in cui erano state sepolte le spoglie della donna, si fece seppellire il banchiere Raffaele Mattioli, presidente della Banca Commerciale Italiana.\nLa dottrina.\nDall\u2019esame degli atti del processo de 1300, gi\u00e0 Giovanni Pietro Puricelli nel XVII sec. aveva ritenuto di poter stabilire che gran parte della dottrina dei guglielmiti, particolarmente per quanto concerne il millenarismo, l\u2019incarnazione dello Spirito Santo, la celebrazione di uffici religiosi non conformi al canone, l\u2019ordinazione di diaconi e diaconesse, non derivasse dagli insegnamenti della mistica Guglielma, ma fosse stata ideata dal Saramita dopo la morte di lei che, effettivamente, in vita non aveva generato alcun sospetto di eresia tra i monaci cistercensi che la ospitavano e tenevano in grande considerazione, n\u00e9 aveva attirato su di s\u00e9 l\u2019interesse dell'Inquisizione.\nI 14 punti principali della dottrina Guglielmita vennero estratti dagli atti del processo del 1300 dallo stesso Giovanni Paolo Puricelli:\nLe due Guglielme.\nGuglielma la Boema \u00e8 stata talvolta confusa con Santa Guglielma d\u2019Ungheria. Quella di Guglielma d\u2019Ungheria \u00e8 una figura presumibilmente leggendaria che godette per\u00f2 di una durevole venerazione in Italia, soprattutto a Brunate (CO) e a Morbegno (SO) e che conobbe una straordinaria fioritura nei secoli XIV e XV. La base della sua leggenda \u00e8 un classico intreccio sul tema della \u201cfanciulla perseguitata\u201d, ricorrente in oltre duecentosessanta versioni nella tradizione e nella narrativa occidentale. L\u2019eroina porta molti nomi nelle varie redazioni europee della vicenda, ma solo in Italia si chiama Guglielma \n\u00c8 stato ipotizzato che a questa figura (collocata in contesto storicamente vago che la presenta figlia di un re d\u2019Inghilterra e moglie di un re d\u2019Ungheria, conservatasi vergine nel matrimonio, calunniata da un malvagio e lungamente perseguitata in un crescendo di eventi miracolosi prima della riabilitazione finale, in un\u2019epoca che di qualche secolo precede l\u2019anno mille) si sia sovrapposta, in Italia quella di Guglielma la Boema (o di Milano) alla quale fu attribuita dai suoi seguaci una nascita non meno illustre di quella della Guglielma leggendaria: presunta figlia di Costanza d\u2019Ungheria e di re della stirpe dei Premyslidi Ottocaro I di Boemia (sarebbe stata cio\u00e8 sorella di sant\u2019Agnese di Boemia e cugina di santa Elisabetta d\u2019Ungheria). A sua volta la leggenda avrebbe influenzato la storia: infatti nel 1301, a un anno dalla condanna al rogo dei principali seguaci di Guglielma di Milano, gli annali di Colmar riportando la vicenda parlano di lei presentandola come una \u201cvergine Inglese\u201d (la sovrapposizione \u00e8 palese, dato che Guglielma Boema aveva un figlio). \nGuglielma d\u2019Ungheria, sebbene mai ufficialmente canonizzata, con la sua storia piena di episodi mirabolanti colp\u00ec durevolmente la fantasia popolare; il suo culto in Italia \u00e8 da ritenersi pi\u00f9 o meno coevo alla vicenda di Guglielma Boema (sebbene il modello leggendario sia considerevolmente pi\u00f9 antico), ma ebbe uno straordinario impulso qualche decennio pi\u00f9 tardi, in concomitanza con la recrudescenza del sospetto inquisitorio contro i guglielmiti [Barbara Newman, op. cit.]. Non \u00e8 stato possibile ai ricercatori chiarire l\u2019origine del suo nome inconsueto: Lo storico Ungherese Zsuzsa Kov\u00e1cs [Zsuzsa Kov\u00e1cs op.cit.] ricorda che nel 1859 lo studioso Ern\u0151 Simonyi aveva portato all\u2019attenzione dei letterati ungheresi l\u2019esistenza nel British Museum di Londra di un manoscritto italiano sulla storia della \u201cBeata Guielma regina d\u2019Ongaria\u201d (sic) che consider\u00f2 una \u201cfavola romanzesca\u201d, dal momento che nella storia d\u2019Ungheria non \u00e8 mai esistita una regina di quel nome.\nLa persistente venerazione di santa Guglielma di Ungheria nei luoghi dove era lecito aspettarsi la presenza di seguaci di Guglielma la Boema (sia Brunate che Morbegno erano al tempo sotto la signoria Viscontea), ha autorizzato il sospetto di una sovrapposizione intenzionale delle due figure, messa in atto allo scopo di mascherare con la devozione per la prima il culto della seconda, condannato dalla Chiesa Cattolica come eretico. \nTale sovrapposizione sarebbe avvenuta sotto l\u2019egida della famiglia Visconti, legata sia al culto di Guglielma la Boema che a quello di Santa Guglielma, regina d\u2019Ungheria. \u00c8 noto che alcuni dei guglielmiti erano a vario titolo vicini alla famiglia (prima fra tutti Maifreda da Pirovano, figlia di Morando dei Pirovano e a quanto sembra, cugina di Matteo Visconti, signore di Milano al suo tempo). Gli stessi Visconti, nel processo inquisitoriale intentato loro nel 1322, furono tra l\u2019altro accusati di aderire all\u2019eresia guglielmita.\nNella chiesa di Sant\u2019Andrea a Brunate, dove il culto di Guglielma d'Ungheria (non canonico, in quanto si tratta di una santa mai riconosciuta) \u00e8 tuttora vivo e celebrato ogni quarta domenica di aprile, si conserva un affresco che ufficialmente ritrae la badessa Maddalena degli Albrizzi dinanzi alla santa regina: secondo alcuni studiosi si tratterebbe invece di Maifreda da Pirovano che riceve il crisma per imposizione delle mani da Guglielma la Boema in veste di Guglielma d\u2019Ungheria: ci\u00f2 sarebbe dimostrato tra l\u2019altro dalla presenza di un laico vicino alle due, interpretato come Andrea Saramita, teologo dei guglielmiti (ma secondo tradizione Pietro degli Albrizzi, cugino della badessa e committente della tomba di lei). L\u2019affresco fa parte di un ciclo in gran parte perduto, commissionato dalla stessa badessa assai legata a Bianca Maria Visconti, patronessa del monastero. \nLa chiesa di Sant\u2019Andrea apparteneva infatti a un monastero agostiniano e si supponeva che santa Guglielma d\u2019Ungheria vi avesse abitato nelle sue peregrinazioni (anche se era stato fondato solo nel 1340). \nAltra circostanza che ha indotto a supporre che la natura del culto di Guglielma d\u2019Ungheria travalichi quello di una comune venerazione \u00e8 la celebrazione della sua festivit\u00e0 che ne fa \nl'unica santa dotata di una festa mobile, particolarit\u00e0 riservata alla liturgia pasquale: i seguaci di Guglielma Boema la consideravano incarnazione dello Spirito Santo e superiore alla vergine Maria e a tutti i santi. \nIl possibile collegamento tra le due Guglielme fu rilevato per la prima volta da Michele Caffi, nel 1842 \nMorbegno, faceva un tempo parte del territorio di Como (passato nel 1335 sotto la signoria dei Visconti). Durante i restauri della chiesa di Sant\u2019Antonio pertinente al convento domenicano, \u00e8 stato rinvenuto un affresco raffigurante santa Guglielma \u201ccon una testa in mano\u201d. Anche in questo caso si \u00e8 ipotizzato un cripto culto di Guglielma Boema: il suo strano gesto rappresenterebbe in realt\u00e0 come a Brunate un atto di consacrazione per imposizione delle mani"}
{"id": "599679", "revid": "701660", "url": "https://it.wikipedia.org/wiki?curid=599679", "title": "Giro del Belgio 1959", "text": "Il Giro del Belgio 1959, quarantatreesima edizione della corsa, si svolse in quattro tappe tra il 15 e il 18 maggio 1959, per un percorso totale di 898 km e fu vinto dal belga Armand Desmet."}
{"id": "599680", "revid": "729019", "url": "https://it.wikipedia.org/wiki?curid=599680", "title": "Giro del Belgio 1960", "text": "Il Giro del Belgio 1960, quarantaquattresima edizione della corsa, si svolse in quattro tappe tra il 23 e il 26 maggio 1960, per un percorso totale di 898 km e fu vinto dal belga Alfons Sweeck."}
{"id": "599681", "revid": "6923", "url": "https://it.wikipedia.org/wiki?curid=599681", "title": "Ferrari 348 TB-TS", "text": ""}
{"id": "599682", "revid": "729019", "url": "https://it.wikipedia.org/wiki?curid=599682", "title": "Giro del Belgio 1961", "text": "Il Giro del Belgio 1961, quarantacinquesima edizione della corsa, si svolse in quattro tappe tra l'8 e l'11 maggio 1961, per un percorso totale di 885 km e fu vinto dal belga Rik Van Looy."}
{"id": "599683", "revid": "729019", "url": "https://it.wikipedia.org/wiki?curid=599683", "title": "Giro del Belgio 1962", "text": "Il Giro del Belgio 1962, quarantaseiesima edizione della corsa, si svolse in quattro tappe tra il 23 e il 26 aprile 1962, per un percorso totale di 826,5 km e fu vinto dal belga No\u00ebl For\u00e9."}
{"id": "599684", "revid": "729019", "url": "https://it.wikipedia.org/wiki?curid=599684", "title": "Giro del Belgio 1963", "text": "Il Giro del Belgio 1963, quarantasettesima edizione della corsa, si svolse in quattro tappe tra il 22 e il 25 aprile 1963, per un percorso totale di 831,5\u00a0km e fu vinto dall'olandese Peter Post."}
{"id": "599691", "revid": "767487", "url": "https://it.wikipedia.org/wiki?curid=599691", "title": "Irio De Paula", "text": " Suo figlio Robertinho, anch'egli chitarrista, \u00e8 noto nel panorama musicale jazz.\nBiografia.\nNato a Rio de Janeiro il 10 maggio del 1939, impar\u00f2 a suonare la chitarra da solo. Gi\u00e0 da piccolo si esibiva sul palco suonando ukulele e cavaquinho, poi si un\u00ec al gruppo Os Pinguins de Bang\u00f9, un quintetto formato dai cinque fratelli De Paula, e a met\u00e0 degli anni quaranta fu ospite con la sua chitarra di trasmissioni radiofoniche e partecip\u00f2 anche a spettacoli pubblici, suscitando l\u2019apprezzamento di altri chitarristi pi\u00f9 quotati e famosi. Qualche anno dopo il batterista di Milton Nascimento gli assicur\u00f2 un contratto di due mesi in un locale di Copacabana; nonostante la brevit\u00e0, l\u2019esperienza gli forn\u00ec l\u2019opportunit\u00e0 di venire a contatto con molti musicisti che frequentavano la zona, gli diede il modo di incontrare anche Stan Getz, a quel tempo frequentatore dell\u2019ambiente musicale carioca. Ma la soffocante atmosfera della dittatura militare lo indusse a lasciare il Paese di origine e a trasferirsi in Europa come altri musicisti brasiliani esuli.\nA met\u00e0 degli anni settanta approd\u00f2 in Italia al seguito della cantante Elza Soares, insieme al percussionista Mandrake e al batterista Afonso Vieira, facendo presto conoscere il proprio straordinario talento che lo port\u00f2, come sessionman, a collaborare in numerose incisioni discografiche. Significativa la sua partecipazione a \"Per un pugno di samba\", album realizzato a Roma da Chico Buarque de Hollanda con gli arrangiamenti di Ennio Morricone. Con Vieira, Mandrake e Giorgio Rosciglione al contrabbasso, Irio De Paula incise \"Balan\u00e7o\", primo lavoro del chitarrista in Italia. De Paula acquis\u00ec una vasta notoriet\u00e0 presso il pubblico italiano quando la sua canzone \"Crian\u00e7a\" venne inserita nella colonna sonora de \"L'ultima neve di primavera\" (1973) e fu pubblicata sulla facciata B del 45 giri del tema principale del film, che raggiunse il primo posto nella hit parade.\nAveva pubblicato pi\u00f9 di cinquanta album, da solo o in varie formazioni, spaziando dalla musica brasiliana agli standard della musica statunitense. Aveva accompagnato alla chitarra i pi\u00f9 popolari artisti della musica latinoamericana quali S\u00e9rgio Mendes, Elza Soares, Baden Powell, Eumir Deodato, Astrud Gilberto e aveva inoltre partecipato come ospite, sia dal vivo che in studio, a incisioni di prestigiosi jazzisti quali Gato Barbieri, Chet Baker, Tal Farlow, Archie Shepp.\nIn Italia si \u00e8 esibito in diversi concerti a fianco di jazzisti come Hugo Heredia e Dodo Goya."}
{"id": "599704", "revid": "7336", "url": "https://it.wikipedia.org/wiki?curid=599704", "title": "Fortitudo Baseball", "text": ""}
{"id": "599706", "revid": "125927530", "url": "https://it.wikipedia.org/wiki?curid=599706", "title": "Danilo Gallinari", "text": "Con la Nazionale italiana ha partecipato ai campionati europei 2011 e 2015 e ai giochi Olimpici Tokyo 2020.\nBiografia.\n\u00c8 figlio di Vittorio Gallinari, ex giocatore tra le altre di Olimpia Milano e Virtus Bologna, e cugino di Giacomo Devecchi, attualmente in forza alla Dinamo Sassari. Dopo il diploma nel 2007 all'Istituto Studium di Milano, decide di proseguire i suoi studi iscrivendosi all'Universit\u00e0 Cattolica del Sacro Cuore. Nel 2010 pubblica il suo libro autobiografico dal titolo: \"Da zero a otto\", scritto insieme al giornalista e telecronista Flavio Tranquillo. \u00c8 apparso inoltre sulla copertina dell'edizione italiana del videogioco \"NBA 2K17\". Il 7 dicembre 2020 diventa padre di Anastasia, nata dalla relazione con la compagna Eleonora Boi.\nCaratteristiche tecniche.\nGioca nel ruolo di ala, \u00e8 un giocatore molto completo offensivamente con ottimo tiro da 3 punti e dalla media distanza oltre a disporre di buona visione di gioco. Ottimo \"ball-handling\" per la stazza.\nCarriera.\nSerie A.\nDopo aver militato nelle giovanili di alcune squadre del lodigiano e del milanese (tra le quali Borghebasket 91', Basket Lodi e Milano3, Basket Ombriano) Gallinari esordisce a 16 anni nella Serie B d'Eccellenza 2004-05 con la maglia del Casalpusterlengo; colleziona complessivamente 28 presenze.\nRilevato dall'Olimpia Milano nel 2005, viene ceduto in prestito dall'Edimes Pavia dove, nonostante un brutto infortunio, vince il titolo di miglior giocatore italiano del Campionato di Legadue grazie anche ai 14,3 punti di media a partita. La formula del prestito prevedeva la possibilit\u00e0 per Gallinari di disputare con l'Olimpia Milano alcune partite dell'Eurolega 2005-06; fa pertanto il suo esordio in Eurolega il 17 novembre 2005 nella sfida contro il Prokom.\nNella stagione 2006-07 fa parte della rosa dell'Olimpia Milano sponsorizzata Armani Jeans. Con i lombardi conquista i play-off, terminati in semifinale con la sconfitta contro la Virtus Pallacanestro Bologna. Gallinari chiude la stagione con la conquista del premio come miglior giocatore under-22 del campionato.\nLa stagione 2007-08 lo vede chiudere al primo posto nella classifica dei migliori realizzatori italiani, con 508 punti totali. Conquista i play-off con Milano; la squadra viene eliminata ancora in semifinale, dalla Mens Sana Siena.\nIl 23 aprile 2008 si dichiara eleggibile per il draft NBA. Il giorno successivo riceve il Rising Star Trophy, premio destinato al miglior giocatore under-22 dell'Eurolega, selezionato dai 24 allenatori delle formazioni che hanno preso parte all'edizione 2007-08 della massima competizione europea per club. Gallinari chiude la stagione europea con 14,9 punti di media a partita, divenendo il miglior realizzatore dell'Olimpia Milano e tra i primi tre nelle classifiche di rimbalzi, palle recuperate e stoppate della formazione biancorossa.\nIl 30 aprile 2008 vince il premio di miglior giocatore della stagione regolare del campionato italiano. Nella votazione della giuria composta da giornalisti, allenatori e capitani, l'ala ha preceduto Gianmarco Pozzecco e Shaun Stonerook.\nIl 20 settembre 2011 torna ufficialmente all'Olimpia Milano, stipulando un accordo valido fino al termine del lockout NBA 2011. Gioca la sua prima partita il 9 ottobre contro la Pallacanestro Varese, realizzando 12 punti. In dicembre fa il suo ritorno ai Nuggets visto l'inizio, seppur ritardato, della stagione NBA.\nNBA.\nNew York Knicks (2008-2011).\nIl 27 giugno 2008 viene scelto dai New York Knicks del neo-coach Mike D'Antoni come sesta scelta assoluta al draft NBA. Fischiato dal pubblico di casa presente al Madison Square Garden, nella sua prima conferenza stampa da giocatore dei Knicks dichiara: \u00abToccher\u00e0 a me guadagnarmi gli applausi. Sono contentissimo. New York mi ricorda Milano, questa per me \u00e8 la soluzione migliore\u00bb. Gallinari \u00e8 stato l'unico giocatore non statunitense scelto tra i primi diciannove \"rookie\"; ha scelto l'8 come numero di maglia (numero che aveva sempre avuto nelle sue esperienze passate e che considera il proprio numero fortunato, essendo nato l'8/8/1988).\nDopo un'estate costellata di problemi alla schiena, il 30 ottobre fa il suo esordio in NBA a Miami contro gli Heat. Tuttavia dopo due sole partite, il riaggravarsi dei problemi alla schiena lo costringe a un lungo stop. Il 17 gennaio 2009 torna in campo contro i Philadelphia 76ers, mettendo a segno 6 punti, 1 assist e 1 stoppata nei suoi 16 minuti in campo.\nNella sua seconda stagione ai Knicks disputa complessivamente 81 incontri, di cui 74 da titolare. Il 27 gennaio 2010 viene selezionato per la NBA Rookie Challenge, primo evento dell'All-Star Weekend 2010. Viene inoltre selezionato per il \"Three-point Shootout\", essendo al primo posto nella classifica NBA dei tiri da tre.\nDenver Nuggets (2011-2017).\nIl 22 febbraio 2011 viene ceduto dai Knicks ai Denver Nuggets, in uno scambio che vede coinvolti otto giocatori (tra questi anche Carmelo Anthony). Esordisce con i Nuggets il 23 febbraio 2011, nella vittoria casalinga contro i Boston Celtics; Gallinari mette a referto 2 punti, 4 rimbalzi e 3 stoppate in 19 minuti di gioco. Due giorni dopo, resta in campo per 42 minuti nella sfida persa al supplementare contro i Portland Trail Blazers; \u00e8 il migliore della propria squadra: realizza 30 punti e 9 rimbalzi. In maglia Nuggets disputa 14 partite di stagione regolare, di cui 12 da titolare. Nella sua prima partita assoluta di play-off fa registrare 18 punti, 4 rimbalzi e 2 assist contro gli Oklahoma City Thunder. In totale disputa 5 gare di play-off, per un totale di 147 minuti e 60 punti realizzati.\nGallinari, rientrato a Denver dopo aver giocato a Milano mentre l'NBA era ferma per il lockout, il 21 gennaio 2012 stabilisce il suo nuovo record di punti in NBA con 37 punti con 8/16 da 2, 1/3 da 3, 18/20 nei liberi in 51:42 minuti giocati contro i New York Knicks e permettendo una vittoria della sua squadra al secondo tempo supplementare.\nIl 28 dicembre 2012 migliora il suo record di punti in NBA, mettendone a referto 39 con 14/23 dal campo, 7/11 da 3, 4/4 nei liberi in 34 minuti a casa dei Dallas Mavericks. Il 5 aprile 2013 subisce un brutto infortunio durante una partita contro i Dallas Mavericks, riportando la rottura del legamento crociato anteriore del ginocchio sinistro che lo costringer\u00e0 a saltare tutta la stagione successiva.\nIl 22 marzo 2015 migliora ancora il suo career high, segnando 40 punti contro i Magic ad Orlando con 6/8 da 2, 6/13 da 3, 10/11 ai liberi, accompagnati da 7 rimbalzi, 4 assist, 3 palle rubate e 2 stoppate. I Denver Nuggets vincono 119-100 e Gallinari viene eletto uomo-partita. L'11 aprile 2015, nella partita tra Dallas Mavericks e Denver Nuggets, dopo due supplementari segna 47 punti, il suo massimo storico in carriera e record assoluto per un giocatore italiano in NBA. Gallinari ha tirato anche con ottime percentuali, tra cui 7/12 da tre punti (58,3 per cento) e 10/10 ai tiri liberi (100 per cento). Gallinari ha anche preso 9 rimbalzi e fatto 2 assist. Al termine della regular season i Nuggets non riescono a qualificarsi per i play-off, \"Il Gallo \"chiude la stagione con 12,4 punti di media in 24,2 minuti.\nLos Angeles Clippers (2017-2019).\nIl 6 luglio 2017 Gallinari, attraverso una trade a tre tra Clippers, Hawks e Nuggets, approda alla citt\u00e0 degli angeli, con un'offerta da 65 milioni di dollari in tre anni, che lo rende lo sportivo italiano pi\u00f9 pagato al mondo nel 2017.\nCon i Clippers, dopo un primo anno 15,3 punti di media, nel secondo tiene una media di 19,8 punti con cui aiuta la squadra a tornare ai play-off. dove escono al primo turno contro Golden State per 4-2.\nOklahoma City Thunder (2019-2020).\nIl 10 luglio 2019 viene ufficializzato uno scambio che porta Gallinari (oltre a Shai Gilgeous-Alexander e prime scelte non protette) agli Oklahoma City Thunder in cambio di Paul George. Disputa una delle migliori stagioni della sua carriera toccando i 18,7 punti di media nelle 62 partite di regular season. Ai play-off esce al primo turno contro gli Houston Rockets di James Harden e Russell Westbrook che vincono la serie 4-3. Al termine della stagione, con il termine del suo contratto, lascia la squadra e diventa free agent.\nAtlanta Hawks (2020-oggi).\nIl 24 novembre 2020 firma un triennale da 61,5 milioni di dollari con gli Atlanta Hawks. Sceglie di vestire la maglia numero 8. Con gli Hawks ricopre per la prima volta in carriera il ruolo di sesto uomo, uscendo dalla panchina.\nIl 24 febbraio 2021 segna 10 triple su 12 nella partita vinta 127-112 contro i Boston Celtics, migliorando cos\u00ec i record di franchigia e personale per triple segnate in una partita.\nLa franchigia della Georgia chiude la regular season al 5\u00b0 posto ad est con un record di 41 vittorie e 31 sconfitte. Nei playoff gli Hawks sconfiggono dapprima i New York Knicks per 4-2, consentendo cos\u00ec al Gallo di vincere la prima serie di playoff della sua carriera NBA, e successivamente approdano alle finali della Eastern Conference grazie alla vittoria per 4 a 3 contro i Philadelphia 76ers. Proprio in gara 7 il giocatore italiano realizza una delle giocate pi\u00f9 importanti della sua carriera, rubando il pallone a Joel Embiid e andando a schiacciare per il +6 Hawks a 44 secondi dalla fine. Gli Hawks verranno poi sconfitti in 6 gare dai Milwaukee Bucks futuri campioni NBA, anche a causa dell'infortunio subito dalla loro stella Trae Young . \nNazionale.\nConvocato per la prima volta in nazionale dal coach Carlo Recalcati per l'All-Star Game del 2006 disputato a Torino, si \u00e8 aggiudicato la gara del tiro da tre punti battendo in finale Mike Jordan.\nGallinari \u00e8 stato convocato per altre gare amichevoli disputate dalla nazionale, ma ha dovuto rinunciare agli Europei 2007 a causa di un infortunio occorso durante la preparazione estiva con la nazionale. Successivi infortuni gli hanno impedito di prendere parte anche alle gare di qualificazione agli Europei 2009.\nIl 29 luglio 2011 \u00e8 ritornato in nazionale dopo quattro anni di assenza, nella sfida vinta contro la Macedonia in occasione del Trofeo Gianatti di Bormio. Ha successivamente preso parte agli Europei 2011 svoltisi in Lituania.\nNel 2015 partecipa con la Nazionale italiana agli Europei. La squadra arriva ai quarti di finale, dove viene sconfitta dalla Lituania.\nNel 2016 partecipa con la Nazionale italiana al torneo di qualificazione di Torino per le Olimpiadi di Rio de Janeiro ma il 9 luglio viene battuto in finale dalla Croazia.\nIl 30 luglio 2017, durante un'amichevole di preparazione a EuroBasket 2017 contro l'Olanda, reagisce a una gomitata ad altezza viso dell'avversario Jito Kok colpendolo con un pugno al volto. Nell'occasione viene espulso e si frattura il primo metacarpo della mano destra ed \u00e8 costretto a saltare la manifestazione continentale.\nStatistiche.\nRecord individuali.\nDi seguito i record individuali in una singola partita di Danilo Gallinari."}
{"id": "599707", "revid": "1924319", "url": "https://it.wikipedia.org/wiki?curid=599707", "title": "Criteri di convergenza", "text": "In analisi matematica i criteri di convergenza per le serie sono condizioni sufficienti per la determinazione del carattere della serie.\nSerie a termini concordi.\nPrimo criterio del confronto.\nConsideriamo due serie a termini non negativi formula_1 e formula_2 tali che formula_3 formula_4 formula_5:\nQuesto criterio viene utilizzato per dimostrare che la serie armonica generalizzata \u00e8 divergente per \u03b1 \u2264 1.\nDimostrazione.\nData la successione di somme parziali formula_6 di formula_1, dove formula_6 \u00e8 monotona crescente:\nformula_9.\nIdem con formula_10 successione di somme parziali di formula_2: formula_12.\nAbbiamo che: formula_13, dove non \u00e8 da escludere che gli estremi superiori possano assumere anche il valore formula_14.\nQuanto affermato nel criterio ne segue immediatamente.\nSecondo criterio del confronto o del confronto asintotico.\nDate due serie a termini positivi formula_1 e formula_2\nse formula_2 \u00e8 convergente e formula_18, dove formula_19 esiste ed \u00e8 finito, allora formula_1 \u00e8 convergente;\nse formula_2 \u00e8 divergente e formula_22 (anche formula_14), allora formula_1 \u00e8 divergente.\nIl criterio del confronto asintotico \u00e8 utile per far vedere che la serie armonica generalizzata \u00e8 convergente per formula_25.\nDimostrazione.\nDato che formula_26, per definizione di limite di successione abbiamo che:\nformula_27\nse prendo formula_28, allora ho: formula_29, che si pu\u00f2 riscrivere: formula_30.\nDunque poich\u00e9 formula_2 converge anche formula_32 e formula_33 convergono, di conseguenza anche formula_1 converge.\nAnalogamente per formula_2 divergente.\nConfronto con la serie geometrica: criteri derivati e stima del resto.\nPer applicare i criteri di confronto in modo diretto bisogna prendere in considerazione due serie, di cui una abbia un carattere noto (cio\u00e8 si sappia se converge o meno), mentre l'altra abbia un carattere da valutare in base al confronto. Una delle due serie fa dunque da serie di riferimento.\nSe per\u00f2 come serie di riferimento formula_2 fissiamo una particolare serie e confrontiamo una generica serie formula_1 con la serie fissata, allora - avendo fissato una delle serie - il criterio del confronto si riduce a delle condizioni sui termini formula_38. Si ottengono cos\u00ec una serie di criteri derivati, che fanno riferimento esplicitamente ad una sola serie di cui si vuole stabilire il carattere, ma che tuttavia \"sottintendono\" un confronto con la serie di riferimento fissata. Quando si applicano tali criteri \u00e8 importante tenere presente quale sia la serie \"sottintesa\", poich\u00e9 ovviamente la stima del criterio derivato non potr\u00e0 essere pi\u00f9 raffinata di quella che si otterrebbe da un confronto diretto dalla serie studiata con quella di riferimento.\nUna delle serie pi\u00f9 utili come serie di riferimento per il confronto \u00e8 la serie geometrica, cio\u00e8 la successione delle somme parziali delle potenze di un argomento dato:\nApplicando i criteri di confronto al confronto con questa serie si possono ricavare i seguenti criteri derivati:\nCriterio della radice (o di Cauchy).\nConsideriamo una serie a termini non negativi formula_40 per la quale esista\nil limite formula_41 .\nIl carattere della serie risulta: \nDimostrazione.\nBasta osservare che se formula_45 allora possiamo fissare un formula_46 fra formula_47 e 1 tale che per tutti gli formula_48 maggiori di un certo formula_49 abbastanza grande i termini della successione siano minori di formula_46:\nElevando per formula_48 si ottiene dunque:\nApplicando allora il criterio del confronto fra la serie formula_1 e la serie geometrica formula_55 si ha che la serie converge.\nSe formula_56 allora esiste formula_49 tale che per ogni formula_58 si ha formula_59 da cui formula_60. Dato che formula_38 non tende a 0 la serie\ndiverge.\nEsempio.\nStabiliamo il carattere della serie:\nApplicando il criterio della radice abbiamo: \nMa \ncome si deduce facilmente passando al logaritmo: \nda cui:\nDal momento che questa relazione vale per tutti gli formula_48 maggiori di formula_49, partendo da un generico termine formula_38 possiamo procedere a ritroso fino a formula_71:\nA meno di una costante moltiplicativa (si ricordi che formula_49 \u00e8 un numero), la successione formula_38 risulta minorante della successione delle potenze di formula_46, che \u00e8 convergente, essendo formula_76. Di conseguenza, per il primo criterio del confronto, la serie degli formula_38 converge.\n\"Caso II\"\nEssendo formula_78, si consideri un numero formula_79. Esiste allora un valore formula_49 tale che\novvero\ne analogamente\nLa coda della serie degli formula_38 \u00e8 maggiorante di una serie geometrica che ha ragione formula_87 e che \u00e8 quindi divergente:\nformula_88\nDi conseguenza, utilizzando il primo criterio del confronto, anche la serie formula_40 risulta divergente.\nStima del resto.\nIl confronto con la serie geometrica rende particolarmente agevole la valutazione del \"resto\", cio\u00e8 dell'errore che si commette calcolando la somma di una serie fermandosi al suo formula_49-esimo termine:\nSupponiamo infatti di avere una serie formula_1 tale che da un certo formula_49 in poi i termini formula_38 siano minori dei termini di una serie geometrica di argomento formula_47 tale che formula_96 a meno di una costante moltiplicativa formula_97:\nAllora non solo la serie formula_1 converge, ma si ha anche:\nQuesta espressione si semplifica ulteriormente nel caso in cui il confronto della serie formula_1 con la serie geometrica venga ottenuto per mezzo del criterio del rapporto. In quel caso infatti, come si \u00e8 mostrato nella Dimostrazione, esiste una certa costante formula_102 e un certo intero formula_49 abbastanza grande tale che:\nPossiamo dunque applicare la formula per il resto precedentemente trovata, con la costante moltiplicativa formula_105, ottenendo:\nDunque nei casi in cui si applica il criterio del rapporto il resto formula_49-esimo della serie da stimare \u00e8 limitato, a meno di una costante moltiplicativa, dall'formula_108-esimo termine della serie. Questa \u00e8 una relazione molto importante per gli sviluppi in serie di funzioni.\nCriterio di Raabe.\nConsideriamo una serie formula_40 a termini positivi, per la quale esiste il limite \nformula_110 ;\nse formula_111 la serie converge, mentre se formula_112 la serie diverge; \nse formula_113 il criterio non contribuisce a chiarire il suo comportamento.\nDimostrazione.\n\"Dimostriamo la divergenza\"\nDato che formula_112 per definizione di limite di successioni avremo: \nformula_115\nFacendo qualche semplice passaggio si ottiene:\nformula_116 questo vale per formula_117.\nda questa posso scrivere:\nformula_118\ndove:\nformula_119\nPerch\u00e9 quest'ultima \u00e8 una serie armonica moltiplicata per una costante.\nInoltre per il Criterio del Confronto risulta che\nformula_120\nC.V.D.\nCriterio di condensazione di Cauchy.\nSe formula_121 \u00e8 una successione positiva non crescente, la serie\nconverge se e solo se converge la serie\nCriterio dell'integrale.\nSi consideri un intero formula_49 e una funzione continua non negativa formula_125 definita sull'intervallo illimitato formula_126, in cui \u00e8 monotonicamente decrescente. Allora la serie\nconverge a un numero reale se e solo se l'integrale improprio\n\u00e8 finito.\nOsservazione: se l'integrale improprio \u00e8 finito, allora il metodo d\u00e0 anche un maggiorante e un minorante\nformula_129\nper la serie.\nDimostrazione.\nLa dimostrazione utilizza il teorema del confronto fra il termine formula_130 con l'integrale di formula_125 sugli intervalli formula_132 e formula_133, rispettivamente.\nPoich\u00e9 formula_125 \u00e8 decrescente, si sa che\ne\nQuindi, per ogni intero formula_137,\nformula_138\ne, per ogni intero formula_139,\nformula_140\nDalla somma su tutti gli formula_48 da formula_49 a qualche intero maggiore formula_143, si ricava dalle disuguaglianze precedenti che\ne \nCombinando i risultati si ha\nFacendo tendere formula_143 a infinito, segue sia il teorema che la stima del valore della serie.\nSerie a termini discordi.\nCriterio di convergenza assoluta.\nData una serie formula_1, si dice che essa \u00e8 \"assolutamente convergente\" se formula_149 converge.\nTeorema.\nSe una serie \u00e8 \"convergente assolutamente\" \u00e8 anche \"convergente\" semplicemente.\nDimostrazione.\nSia formula_150 una serie.\nConsideriamo formula_151; per ipotesi, essa converge. Allora\nformula_152\n\"(deve essere soddisfatta la condizione di Cauchy sulle serie)\"\nformula_153\n\"(la serie dei moduli non \u00e8 mai negativa)\"\nformula_154\n\"(minorazione tramite la diseguaglianza triangolare: la somma dei moduli \u00e8 maggiore eguale al modulo della somma)\"\nformula_155.\nC.V.D.\nCriterio di Leibniz.\nSi dicono serie a termini di segno alterno le serie a termini reali tali che due termini consecutivi hanno segno opposto.\nLa serie formula_156 \u00e8 dunque a termini di segno alterno, infatti:\nPer queste serie vale il seguente criterio di Leibniz:\nData la serie di termini a segno alterno formula_157, se la successione formula_158 \u00e8 definitivamente positiva, decrescente e tende a formula_159, cio\u00e8: \nallora si ha che: \nCriterio di Dirichlet.\nIl criterio di Dirichlet per le serie generalizza il criterio di Leibniz. Siano formula_166 e formula_167 due successioni. Se formula_38 tende monotonamente a formula_169, e se la serie dei formula_170 \u00e8 limitata, cio\u00e8 se\nallora la serie formula_173 \u00e8 convergente. In particolare, ponendo formula_174 si ottiene il criterio di Leibniz."}
{"id": "599709", "revid": "117636317", "url": "https://it.wikipedia.org/wiki?curid=599709", "title": "Algoritmo di Metropolis-Hastings", "text": "L'algoritmo di Metropolis-Hastings \u00e8 un metodo MCMC usato per generare dei valori formula_1 che presentano una distribuzione formula_2 fissata a priori. Non necessita che la distribuzione formula_2 sia nota, \u00e8 sufficiente che sia conosciuta una funzione formula_4 proporzionale a formula_5 Questo requisito cos\u00ec debole permette di usare l'algoritmo di Metropolis-Hastings, nella statistica bayesiana, per campionare da distribuzioni a posteriori il cui l'integrale sia troppo difficile, o impossibile, da calcolare in forma analitica.\nIl metodo \u00e8 stato descritto da Hastings nel 1970, come generalizzazione dell'algoritmo di Metropolis del 1953.\nAlgoritmo di Metropolis.\nPer comprendere l'algoritmo generale \u00e8 utile imparare prima quello originale, detto di Metropolis.\nIl metodo si basa sulla generazione di valori \"proposti\" che vengono accettati o rigettati in modo da convergere alla distribuzione formula_2 voluta. Necessita di una funzione formula_7 e di una \"proposal distribution\" formula_8 simmetrica, che rispetti cio\u00e8 la propriet\u00e0 formula_9. Le scelte pi\u00f9 comuni per la distribuzione di proposta sono la normale formula_10e l'uniforme formula_11, dove delta \u00e8 un parametro da specificare prima della partenza dell'algoritmo.\nCiascuna iterazione dell'algoritmo di Metropolis consiste nei seguenti passaggi:\nPer generare una sequenza di formula_24 elementi basta ripetere queste operazioni formula_24 volte a partire da un valore iniziale formula_26 scelto arbitrariamente.\nPer avere una buona stima di formula_2 \u00e8 necessario generare sequenze abbastanza lunghe. La scelta del parametro formula_28 pu\u00f2 essere cruciale, se \u00e8 troppo grande solo una piccola parte dei valori di prova proposti verr\u00e0 accettato. Se invece \u00e8 troppo piccolo la catena si muover\u00e0 molto lentamente e i valori risulteranno estremamente autocorrelati.\nDi conseguenza, essendo formula_28 dipendente dalla forma e dalla scala di formula_30 deve essere di volta in volta calibrato correttamente; per la sua stima si pu\u00f2 procedere per approssimazione successiva in modo che, fissato un delta, il numero di valori accettati sia un terzo del totale.\nAnche la scelta del valore iniziale \u00e8 molto importante, in genere conviene partire da valori di formula_31 tali che formula_2 assuma valori massimi in modo da avere una buona statistica nelle zone pi\u00f9 probabili.\nCaso multivariato.\nL'algoritmo descritto sopra funziona esattamente sia nel caso uni- che multivariato, ma esiste un secondo approccio al caso multivariato, particolarmente interessante quando si va a studiare la generalizzazione di Metropolis-Hastings. Anzich\u00e9 generare ad ogni iterazione un nuovo vettore formula_12 e accettarlo o respingerlo in toto, \u00e8 possibile considerare a parte ogni elemento di formula_34 e generare a parte un nuovo valore per ciascuno di questi elementi tramite una distribuzione simmetrica formula_35 per poi accettare o respingere questo valore singolarmente, al fine di definire formula_36\nAlgoritmo di Metropolis-Hastings.\nL'algoritmo di Metropolis richiede, per garantirne la convergenza limite, che la distribuzione di proposta sia simmetrica. Questa condizione limita di fatto il processo che genera i valori proposti al dominio dei random walk. Hastings (1970) propose una generalizzazione dell'algoritmo di Metropolis che permette la scelta di qualsiasi tipo di proposta.\nL'algoritmo di Metropolis-Hastings procede nello stesso modo del suo predecessore, ma non richiede la simmetria della \"proposal distribution\". Questo rilassamento delle ipotesi richiede una modifica nella definizione del rapporto formula_18, che si ridefinisce come formula_38. Il resto dell'algoritmo rimane invariato.\nTempi caratteristici.\nAffinch\u00e9 l'algoritmo perda memoria del dato iniziale e converga verso la distribuzione che si vuole campionare, \u00e8 necessario eseguire un numero iniziale di iterazioni: tale numero si definisce \"tempo di termalizzazione\". Similmente, nel calcolo degli errori \u00e8 necessario considerare un \"tempo di correlazione\", che consideri l'autocorrelazione tra due campionamenti successivi."}
{"id": "599712", "revid": "1906976", "url": "https://it.wikipedia.org/wiki?curid=599712", "title": "Bruno Van Dyck", "text": "Il bruno Van Dyck \u00e8 un colore bruno molto scuro tendente al nerastro; \u00e8 un pigmento inorganico.\nIl colore prende il nome dal pittore Antoon van Dyck, che ne fece largo uso nei suoi quadri.\nQuesto colore antichissimo \u00e8 ancora attualmente molto utilizzato, con una grande quantit\u00e0 di tecniche (olio, acquerello, tempera, ecc.) e di supporti. Il suo tono \u00e8 di un marrone scurissimo, profondo e intenso. \u00c8 composto, di norma, da una miscela di terre naturali e calcinate. Contiene principalmente ossidi di ferro.\nChiamato anche abbastanza impropriamente \"terra di Cassel\" (per via della sua somiglianza di tono e colore), \u00e8 un colore utilissimo alla tavolozza, si trova sotto varie forme, dal tubetto pronto al pigmento puro in polvere, e il prezzo \u00e8 abbastanza basso."}
{"id": "599726", "revid": "125870019", "url": "https://it.wikipedia.org/wiki?curid=599726", "title": "Hats Off (film 1927)", "text": "Hats Off \u00e8 un cortometraggio del 1927 diretto da Hal Yates e interpretato da Laurel &amp; Hardy. \u00c8 l'unico film interamente perduto della coppia. Del film si sono salvate solamente le foto di produzione e la \"cutting continuity\", cio\u00e8 la bozza cartacea che serviva al montatore per assemblare tutte le scene.\nTrama.\nStanlio e Ollio vengono sbattuti fuori da un ristorante, perdendo il loro lavoro di lavapiatti. Camminando per la strada leggono un cartello davanti al negozio di lavatrici Kwickway in cui si cercano venditori dai modi spicci, specificando che l'esperienza non \u00e8 necessaria.\nIl proprietario, uscendo dal negozio si presenta. Stan alza il coperchio di una lavatrice in funzionamento e uno spruzzo d'acqua investe il proprietario. Oliver rimprovera Stan. Credendo nelle capacit\u00e0 dei due neo assunti il proprietario d\u00e0 loro un esemplare di lavatrice per mostrare il funzionamento alle clienti; i due caricano la lavatrice su una Ford con cassone. Il proprietario raccomanda di trattarla con garbo perch\u00e9 quel modello costa un sacco di soldi. Appena i due partono la lavatrice cade addosso al proprietario. I due scendono dalla macchina, rialzano il proprietario e caricano di nuovo la lavatrice.\nI due arrivano ad un complesso di quattro appartamenti, uno a fianco all'altro, e suonano alla prima porta. La quarta porta si apre. Dopo aver spostato la lavatrice fino alla quarta porta, che nel frattempo si \u00e8 chiusa, i due scoprono che la prima porta \u00e8 ora aperta. Ripetono pi\u00f9 volte la cosa senza concludere nulla, quando ad un tratto arriva alle loro spalle un poliziotto; quando finalmente riescono a fermare una donna sulla porta, si accorgono del poliziotto e scappano via con la lavatrice.\nI due cambiano zona e parcheggiano la Ford. Si accorgono che una donna li sta chiamando; sfortunatamente la donna abita in cima ad una lunga scalinata. A met\u00e0 percorso Oliver inciampa e perde il cappello che cade all'inizio della scalinata. Oliver incarica Stan di andarlo a riprendere. Stan torna gi\u00f9 seguito da Oliver che rotola con la lavatrice. I due si scambiano i cappelli e tornano su. I ragazzi pensano che la donna sia interessata alla lavatrice, ma in realt\u00e0 chiede solo il favore di spedirle una lettera. Per cavalleria i due accettano la commissione e sbuffando scendono la scalinata. Una volta arrivati gi\u00f9 la donna fa cenno di tornare su. Oliver ordina a Stan di andare a sentire cosa vuole. Arrivato esanime in cima, la donna dice a Stan di aver dimenticato il francobollo per la lettera, che ha Oliver. Quest'ultimo pensando che la donna abbia cambiato idea, sale con la lavatrice per poi scoprire che non ci sar\u00e0 nessuna vendita. La rabbia \u00e8 tale e che Oliver si sfoga su Stan e la cliente su Oliver.\nTornando gi\u00f9 dalla scalinata la coppia trova un'altra cliente interessata alla macchina, che vorrebbe provare; quando i due scoprono che anche l'abitazione della donna \u00e8 in cima alla scalinata, Stan le molla un calcio nel sedere, la donna si sfoga su Oliver con un pugno sul naso facendo cadere a terra i loro cappelli, che vengono scambiati pi\u00f9 volte dai due fino a far nascere una lite che coinvolge pian piano una serie di passanti, tra i quali anche il proprietario del negozio di lavatrici, che assiste alla distruzione dell'elettrodomestico causata da uno schiacciasassi. La rissa diventa sempre pi\u00f9 grande fino all'arrivo di un poliziotto che vedendo il suo cappello schiacciato chiama i rinforzi e fa portare via tutti. Rimangono a terra solo Stan e Oliver che per l'ultima volta prendono i loro cappelli schiacciati invertendoseli.\nRemake.\nNel 1932 Laurel e Hardy girarono il film \"La scala musicale\", cortometraggio che vinse il premio Oscar come miglior cortometraggio, che riprende il soggetto di \"Hats Off\". Stanlio e Ollio stavolta devono affrontare le scale per consegnare un pianoforte come regalo di compleanno."}
{"id": "599730", "revid": "287204", "url": "https://it.wikipedia.org/wiki?curid=599730", "title": "\u0110\u1ed3ng H\u1edbi", "text": "\u0110\u1ed3ng H\u1edbi \u00e8 la citt\u00e0 capitale della provincia di Qu\u1ea3ng B\u00ecnh nel Vi\u1ec7t Nam Centrale. La citt\u00e0 \u00e8 estesa per 154.54 km\u00b2, con una popolazione che nel 2019 ammontava a circa 133.000 persone. La citt\u00e0 \u00e8 50 chilometri a sud del Parco nazionale di Phong Nha-Ke Bang, 500 chilometri a sud di Hanoi e 1200 chilometri del nord della citt\u00e0 di Ho Chi Minh.\n\u00c8 raggiungibile attraverso la strada nazionale 1A e l'aeroporto di Dong Hoi.\nAttraverso la citt\u00e0 scorre il fiume Nhat Le.\nSuddivisioni.\nDong Hoi \u00e8 suddivisa in 16 circoscrizioni, 10 circoscrizioni urbane (\"phuong\") e 6 comuni rurali (\"xa\")."}
{"id": "599731", "revid": "154639", "url": "https://it.wikipedia.org/wiki?curid=599731", "title": "Karl Lachmann", "text": "Biografia.\nDopo gli studi compiuti a Lipsia e Gottinga, nel 1816 inizi\u00f2 la propria attivit\u00e0 di ricerca presso il Friedrichswerder Gymnasium di Berlino diventando poi \"Privatdozent\".\nNel 1818 fu nominato professore straordinario di Filologia classica presso l'Universit\u00e0 di K\u00f6nigsberg e dedic\u00f2 i propri studi anche ad antichi testi germanici\nInsegn\u00f2 poi filologia classica e tedesca presso l'Humboldt-Universit\u00e4t zu Berlin dal 1825 e nel 1830 venne ammesso alla locale Accademia delle Scienze.\nLachmann e la scienza filologica.\nStudioso di filologia germanica, classica e neotestamentaria, nel 1850 pubblic\u00f2 l'edizione critica del \"De rerum natura\" di Tito Lucrezio Caro, adottando per la prima volta in modo sistematico criteri meccanico-probabilistici che consentono \u2013 partendo da un grande numero di varianti \u2013 la scelta della lezione pi\u00f9 vicina all'originale del testo.\nAncor oggi tale metodo, detto \"metodo di Lachmann\", \u00e8 alla base della moderna scienza filologica: nonostante le molte rivisitazioni seguite alle critiche di Joseph B\u00e9dier sulla sua efficacia, \u00e8 stato poi recuperato, pur con alcune significative innovazioni, verso gli anni trenta del Novecento grazie all'opera del filologo classico italiano Giorgio Pasquali.\nCur\u00f2 anche una pregevole edizione del Nuovo Testamento, pubblicata nel 1831."}
{"id": "599737", "revid": "1784425", "url": "https://it.wikipedia.org/wiki?curid=599737", "title": "Abdoulaye Wade", "text": "Dal 1\u00ba aprile 2000 al 1\u00ba aprile 2012 \u00e8 stato il terzo Presidente del Senegal. Laureato in giurisprudenza a Parigi. Iscritto al partito democratico senegalese (PDS), concorre nelle presidenziali del 2000 contro il presidente uscente Abdou Diouf. Nel 2001 modifica la costituzione, portando il mandato presidenziale da 7 a 5 anni. Il 25 marzo 2012 perde le elezioni presidenziali al ballottaggio contro Macky Sall (al primo turno Abdoulaye Wade aveva ottenuto il 34,8% contro il 26,5% di Sall).\nPolitica culturale.\nLa Biennale di Dakar, edizione 2000 \u00e8 il primo evento culturale patrocinato dal presidente neoeletto. Durante il discorso di inaugurazione, Wade dichiara il suo impegno nel sostegno delle arti, citando l'opera del suo predecessore L\u00e9opold S\u00e9dar Senghor e riallacciandosi alla tradizione nazionale. Promette una \"Casa delle arti\" (facendo riferimento alla dibattuta questione del Museo Dynamique trasformato in Palazzo di Giustizia), una migliore scuola d'arte, delle azioni finanziarie e giuridiche per promuovere il coinvolgimento dell'industria e delle aziende nei progetti culturali. In contemporanea con la Biennale, il ministro della Cultura e della Comunicazione Mamadou Diop Decroix presenta il suo programma: l'aumento del sostegno alla stampa, la creazione di nuovi canali televisivi, la decentralizzazione delle azioni culturali, la promozione della cultura e degli artisti senegalesi all'estero, il miglioramento della situazione giuridica e finanziaria nei confronti delle arti, la costruzione di una grande scuola d'arte e una maggiore collaborazione in progetti culturali bilaterali e multilaterali.\nLa politica culturale del presidente Abdoulaye Wade \u00e8 caratterizzata dalla costruzione di grandi opere tra le quali Monumento al Rinascimento africano; il presidente \u00e8 anche il promotore della terza edizione del Festival mondial des arts n\u00e8gres che si svolge a Dakar.\nWade \u00e8 membro della Massoneria."}
{"id": "599740", "revid": "1305772", "url": "https://it.wikipedia.org/wiki?curid=599740", "title": "Tasters", "text": ""}
{"id": "599741", "revid": "126257", "url": "https://it.wikipedia.org/wiki?curid=599741", "title": "Ospedale Luigi Sacco", "text": "L'ospedale Luigi Sacco, conosciuto in passato come sanatorio di Vialba (dal nome dell'omonimo quartiere in cui \u00e8 situato), \u00e8 una struttura ospedaliera di Milano, fondata nel 1927. \u00c8 dedicato al medico Luigi Sacco e dal 1\u00ba gennaio 2016 fa parte dell'ASST Fatebenefratelli Sacco.\nDescrizione.\nHa un bacino d'utenza di circa 345.000 persone. Annualmente i ricoveri in regime ordinario sono circa 17.000, quelli in day hospital circa 7.500, mentre le prestazioni ambulatoriali si aggirano attorno ai 2 milioni. Il pronto soccorso accoglie ogni anno circa 52.000 pazienti e vengono effettuati circa 8.500 interventi. La presenza di alcuni centri di eccellenza \u00e8 in grado di attrarre un numero notevole di pazienti extraregionali, pari al 10 per cento dei ricoveri ordinari.\nDati principali: 507 posti letto per ricoveri ordinari; 20 posti letto cure subacute, 31 posti letto per day hospital e day surgery, 16 sale operatorie.\nCon l'approvazione della legge regionale di riforma del servizio socio-sanitario n. 23 dell'11 agosto 2015 - che \u00e8 entrata in vigore con la pubblicazione sul supplemento del Bollettino Ufficiale della Regione Lombardia n. 33 del 14 agosto 2015, Regione Lombardia ha ridisegnato il sistema sanitario lombardo, i suoi organi e i relativi compiti. \nA partire dal 1\u00ba gennaio 2016, l'ospedale \"Luigi Sacco\" \u00e8 entrato a far parte dell'ASST Fatebenefratelli Sacco, costituendone la sede legale.\nStoria.\nLa necessit\u00e0 di arginare la diffusione della tubercolosi, in forte ripresa al termine del primo conflitto mondiale, indusse il Comune di Milano ad iniziare nel 1927 la costruzione del sanatorio di Vialba, uno dei primi tisicomi di pianura sorti in Italia. \nLa nascita di un ospedale cittadino per cronici, completava la capacit\u00e0 ricettive di un sistema di accoglienza che comprendeva a livello territoriale anche i sanatori di Garbagnate Milanese, Cuasso al Monte, Legnano, Ornago e Prasomaso.\nInaugurato il 28 ottobre 1931, il sanatorio di Vialba (gestito dall'INPS) \u00e8 rimasto tale sino a quando fu convertito nel 1971 in ospedale generale provinciale per effetto della riforma ospedaliera del 1968.\nDal 1974 l'ospedale, intitolato al medico ed igienista lombardo Luigi Sacco (Varese 1769 - Milano 1836), divent\u00f2 anche polo universitario dell'Universit\u00e0 degli Studi di Milano e attualmente accoglie l'intero corso di laurea in medicina e chirurgia e in scienze infermieristiche.\nNel 1975 l'ospedale Agostino Bassi e l'ospedale ANEA (Associazione nazionale enti assistenziali), furono accorpati con il Sacco, a seguito della soppressione degli istituti di ricovero monospecialistici prevista dal piano ospedaliero regionale lombardo 1974-1978.\nIl passaggio dal vecchio al nuovo assetto istituzionale iniziato con la legge n. 132, del 1968, proseguito con la riforma sanitaria del 23 dicembre 1978, n. 833 - istitutiva del Servizio sanitario nazionale - culminava nel 1995 con il conferimento della qualifica di Azienda Ospedaliera in attuazione del decreto legislativo n. 502 del 30 dicembre 1992.\nTubercolosi, AIDS e cancro, patologie cliniche e, nello stesso tempo, malattie sociali, hanno condizionato profondamente la storia passata e recente di Vialba nella sua evoluzione da sanatorio ad azienda ospedaliera, influenzandone le dinamiche storiche e i riflessi in campo scientifico-assistenziale. \nL'ospedale \"Luigi Sacco\" oggi \u00e8 centro di riferimento per le emergenze epidemiologiche (SARS e bioterrorismo) e per importanti patologie infettive (quali, ad esempio, l'HIV/AIDS), oltre che per altre varie malattie di natura oncologica, cardiologica, ecc., e rappresenta una delle realt\u00e0 ospedaliere milanesi pi\u00f9 conosciute a livello nazionale.\nL'Istituto possiede uno dei due laboratori con livello di biosicurezza 4 presenti in Italia (l'altro \u00e8 presso l'Istituto nazionale per le malattie infettive di Roma).\nNegli ultimi anni l'ospedale \u00e8 cresciuto anche nelle aree della reumatologia, gastroenterologia, oculistica, pediatria, riabilitazione (con la creazione di un Dipartimento interaziendale di riabilitazione assieme alle aziende ospedaliere di Niguarda, ICP, Gaetano Pini e ASL Milano) e nella diagnosi e cura delle malattie psichiatriche. Il suo polo cardiologico e cardiochirurgico \u00e8 tra i pi\u00f9 apprezzati della citt\u00e0 di Milano. Il Sacco, infine, \u00e8 all'avanguardia nel campo della farmacologia clinica e nella ricerca biomedica, in particolare nel settore delle nanotecnologie e nello studio della genetica molecolare.\nUniversit\u00e0 degli Studi di Milano.\nIl Polo didattico di Vialba ospita uno dei tre corsi di laurea in Medicina e Chirurgia dell'Universit\u00e0 degli Studi di Milano. Dalla sua istituzione il Polo si \u00e8 contraddistinto per l'innovazione didattica e la stretta integrazione con l'ospedale Sacco, grazie alla quale gli allievi del corso di Introduzione alla Medicina possono sperimentare l'attivit\u00e0 nei reparti clinici fin dal primo anno.\nAll'interno della struttura si svolgono anche le lezioni del corso di laurea in Infermieristica. Il Polo di Vialba offre inoltre la possibilit\u00e0 di frequentare il corso di Tecnica della riabilitazione psichiatrica e quello di Logopedia. Presso l'ateneo sono presenti alcune Scuole di specializzazione: Chirurgia dell'apparato digerente ed endoscopia digestiva; Chirurgia generale; Malattie infettive e Tropicali; Medicina del lavoro; Oftalmologia II; Pediatria II."}
{"id": "599744", "revid": "36426", "url": "https://it.wikipedia.org/wiki?curid=599744", "title": "Lorenzo di Pier Francesco de' Medici", "text": ""}
{"id": "599745", "revid": "98376903", "url": "https://it.wikipedia.org/wiki?curid=599745", "title": "Mirror Ball", "text": "Mirror Ball \u00e8 un album di Neil Young e dei Pearl Jam, pubblicato nel 1995. Per motivi contrattuali decisi dalla loro casa discografica (la Epic Records), i Pearl Jam non sono presenti in copertina, ma solo accreditati come musicisti del disco. Nelle stesse sessioni si registr\u00f2 un EP con due canzoni uscito a nome dei Pearl Jam, intitolato \"Merkin Ball\".\nL'album fu il pi\u00f9 grande successo commerciale di Neil Young dai tempi di \"Harvest\", raggiungendo il quinto posto nelle classifiche statunitensi, probabilmente grazie alla presenza del gruppo di Seattle.\nIl disco.\n\u00c8 il disco che celebra l'unione tra il padre nobile del genere grunge ed i suoi allievi, che si erano gi\u00e0 incontrati per suonare assieme diverse volte.\nLe tematiche trattate nei brani sono socio-politiche, da sempre care ad entrambi gli artisti.\nLo stile del disco \u00e8 quello di un rock tradizionale senza sperimentazioni o innovazioni di rilievo, comunque potr\u00e0 essere sicuramente apprezzato dagli amanti del rock classico oltre che dai fan dei due artisti.\nTracce.\nTutti i brani sono stati composti da Neil Young, tranne \"Peace and Love\" (Young, Vedder)."}
{"id": "599747", "revid": "953880", "url": "https://it.wikipedia.org/wiki?curid=599747", "title": "Gautier Sans-Avoir", "text": "Nome ed origini della famiglia.\nPlana incertezza sull'origine del nome della famiglia di Gualtieri. Guiberto di Nogent lo indica come \"nato al di l\u00e0 della Senna\", indicandone un'origine borgognona. Lo si considera nipote di un Gualtieri, signore di Poissy, e forse originario del villaggio di Boissy-sans-Avoir. Sarebbe figlio di Ugo Sans-Avoir, citato nel 1058 come testimone di un atto di Galerano III, conte di Meulan, e fratello di Guglielmo e Simone Sans-Avoir, entrambi crociati nel 1096 ed uccisi alla seconda battaglia di Ramla nel maggio 1102.\nGuglielmo di Tiro lo chiama col soprannome di Sensaveir: \nGli altri storici invece usano le parole \"sine habere\" o \"sine pecuni\u00e2\", mentre la antiche cronache francesi lo chiamano \"sens avehor\", \"senz aveir\". Si tratta di un soprannome relativamente comune all'epoca, indicante coloro che erano considerati senza averi nel sistema feudale per non avere pi\u00f9 un feudo. Suo zio sarebbe Gualtieri de Pexejo, un cavaliere spagnolo che fu nominato luogotenente di Pietro l'eremita a capo dell'avanguardia dell'esercito crociato, tant'\u00e8 che Gualtieri Senza Averi ebbe il comando solo dopo la morte di questo zio, all'entrata nei territori bulgari, durante la Crociata dei pezzenti. Ma la traduzione del cognome \"de Pexejo\" potrebbe essere fuorviante: il nome si riferirebbe piuttosto alla citt\u00e0 di Poix, in Picardia, e non a Poissy.\nPartecipazione alle Crociate.\nPartito ben prima di quest'ultima, Gualtieri guid\u00f2 la sua banda armata senza alcuna esperienza logistica, cercando di transitare per via di terra, attraverso le regioni balcaniche per entrare quindi nei territori imperiali bizantini. Il neo-costituito Regno di Ungheria, recentemente cristianizzato, e la Bulgaria furono quindi le entit\u00e0 politiche che egli si trov\u00f2 obbligato ad affrontare. La necessit\u00e0 di approvvigionarsi di viveri - senza che esistesse alcuna possibilit\u00e0 di indennizzo per gli inevitabili espropri - comport\u00f2 l'esasperata reazione degli abitanti delle zone agricole e la loro ira di fronte alle violenze che le forze di Gualtieri perpetrarono, come accadde a Belgrado e nelle aree bulgare, con la conseguente uccisione di molti di quei crociati \"ante-litteram\".\nGualtieri e Pietro (che avevano percorso itinerari diversi per giungere a Costantinopoli) quando vi giunsero furono fatti trasportare al di l\u00e0 del Bosforo in Anatolia dall'Imperatore Alessio I Comneno. I seguaci dei due capi cristiani attaccarono i turchi selgiuchidi ma, senza esperienza bellica e non essendo muniti di provviste, furono facilmente sconfitti.\nPietro riusc\u00ec nondimeno a tornare a Costantinopoli per cercare aiuti (o mettersi comunque in salvo), ma Gualtieri mor\u00ec con i suoi seguaci nel 1096."}
{"id": "599752", "revid": "339392", "url": "https://it.wikipedia.org/wiki?curid=599752", "title": "Gualtiero Sans-avoir", "text": ""}
{"id": "599754", "revid": "339392", "url": "https://it.wikipedia.org/wiki?curid=599754", "title": "Gualtiero Senza Averi", "text": ""}
{"id": "599756", "revid": "767487", "url": "https://it.wikipedia.org/wiki?curid=599756", "title": "C\u00e0 Mau", "text": "C\u00e0 Mau \u00e8 una citt\u00e0 del Vietnam, capoluogo della provincia omonima di C\u00e0 Mau, situata nella zona pi\u00f9 meridionale del Vietnam, nel delta del Mekong, circa 360 km a sud di Ho Chi Minh.\n\u00c8 la citt\u00e0 nella quale \u00e8 nato e cresciuto il Primo ministro vietnamita Nguy\u1ec5n T\u1ea5n D\u0169ng. \nGruppi etnici: Vietnamiti, Khmer, Cinesi. "}
{"id": "599759", "revid": "287204", "url": "https://it.wikipedia.org/wiki?curid=599759", "title": "Ca mau", "text": ""}
{"id": "599767", "revid": "74801", "url": "https://it.wikipedia.org/wiki?curid=599767", "title": "J\u00f3zef Cyrankiewicz", "text": "Fu capo del governo polacco dal 1947 al 1952 e dal 1954 al 1970, e in seguito capo dello Stato dal 1970 al 1972.\nBiografia.\nSegretario del Partito socialista polacco (PPS) nel voivodato di Cracovia, dopo l'invasione nazista (1939) Cyrankiewicz partecip\u00f2 attivamente alla Resistenza, ma venne catturato dai tedeschi e rinchiuso nel campo di concentramento di Auschwitz.\nLiberato a guerra finita, Cyrankiewicz divenne segretario generale del comitato centrale esecutivo del PPS, fu ministro senza portafogli nel governo di unit\u00e0 nazionale presieduto da Edward Os\u00f3bka-Morawski e nel 1946 concluse l'alleanza elettorale tra socialisti e comunisti. Presidente del Consiglio dei ministri dal 1947 al 1952, torn\u00f2 ad occupare tale carica nel 1954, avviando la destalinizzazione in Polonia ed entrando nel Comitato Centrale del Partito Operaio Unificato Polacco.\nNel 1970 assunse la presidenza del Consiglio di Stato, carica che mantenne fino al 1972."}
{"id": "599774", "revid": "110157", "url": "https://it.wikipedia.org/wiki?curid=599774", "title": "Dead Man (colonna sonora)", "text": "Dead Man \u00e8 una colonna sonora sperimentale del film omonimo del regista Jim Jarmusch, realizzata da Neil Young. Il film \u00e8 uscito un anno prima (1995) della pubblicazione di questo disco.\nIl CD \u00e8 composto da 13 brani, spesso lunghe variazioni del tema principale, in cui sono intramezzate parti strumentali di Neil Young e parti vocali dell'attore protagonista del film Johnny Depp che legge versi del poeta inglese William Blake.\nNel videoclip che ha accompagnato il brano portante del disco si vede Young che improvvisa in sala di registrazione, seguendo in contemporanea le immagini del film su uno schermo.\nIl tema principale, che apre e chiude il film, non \u00e8 incluso, ma venne realizzato come singolo.\nCast.\nNeil Young - Compositore, Produttore\nJohnny Depp - Lettore"}
{"id": "599778", "revid": "110157", "url": "https://it.wikipedia.org/wiki?curid=599778", "title": "Galanina", "text": "La galanina \u00e8 un neuropeptide di nuova identificazione largamente distribuito nel sistema nervoso centrale e periferico dei mammiferi, in particolare lo si ritrova nel proencefalo. Svolge azione di neurotrasmettitore.\nNei modelli animali \u00e8 stato dimostrato il coinvolgimento nei processi di apprendimento, riproduzione e alimentazione, ma anche nei processi biologici di nocicezione e la secrezione di ormoni e neurotrasmettitori. La galanina stimola il rilascio di GH ed ha effetti inibitori sulla secrezione di insulina, acetilcolina, serotonina, e noradrenalina, in particolare l'inibizione della liberazione di AcColina nell'ippocampo ventrale produce effetti di deficit di memoria e apprendimento.\nAltri studi pi\u00f9 recenti ipotizzano il coinvolgimento del peptide nella fisiopatologia di alcuni disturbi neuropsichiatrici come Alzheimer, schizofrenia e anoressia nervosa."}
{"id": "599779", "revid": "599013", "url": "https://it.wikipedia.org/wiki?curid=599779", "title": "Jean Maillard", "text": "Poche sono le informazioni certe sulla sua vita, potrebbe essere associato alla Corona francese soprattutto per un mottetto scritto in suo onere. Molto probabilmente visse e lavor\u00f2 a Parigi, tale affermazione \u00e8 basata principalmente sulle edizioni dei suoi scritti, che qui furono preparate.\nVerso la fine della carriera, lavor\u00f2 inoltre per il poeta ugonotto Guillaume Gu\u00e9roult.\nCome Cl\u00e9ment Marot, probabilmente si fece protestante o comunque matur\u00f2 simpatie per tale corrente religiosa. Ci\u00f2 pu\u00f2 spiegare il suo allontanamento da Parigi nel 1570, con destinazione sconosciuta, dopo il quale non si hanno pi\u00f9 notizie di lui.\nMaillard \u00e8 menzionato da Rabelais in \"Gargantua e Pantagruel\", e da Ronsard nel suo \"Livre des M\u00e9langes\" (rispettivamente 1560 e 1572). Ci\u00f2 evidenzia come il compositore fosse celebre nel periodo, e molti dei suoi mottetti furono usati come materiale originario per messe parodistiche da compositori come Giovanni Pierluigi da Palestrina; inoltre Lassus rielabor\u00f2 alcune delle sue musiche. Claude Goudimel us\u00f2 inoltre una sua canzone secolare come base per la composizione di una messa.\nA noi sono giunte sei messe di Maillard (di altre due si conosce l'esistenza ma la musica \u00e8 andata perduta), 86 mottetti, magnificat, lamenti, canzoni spirituali e profane. "}
{"id": "599780", "revid": "181699", "url": "https://it.wikipedia.org/wiki?curid=599780", "title": "Distretto di Ru\u017eomberok", "text": "Il distretto di Ru\u017eomberok (\"okres Ru\u017eomberok\") \u00e8 uno dei distretti della Slovacchia, situato nella regione di \u017dilina, nella parte centrale del Paese.\nFino al 1918, il territorio dell'attuale distretto era appartenuto alla contea ungherese di Liptov.\nSuddivisione amministrativa.\nIl distretto \u00e8 composto da 1 citt\u00e0 e 24 comuni:"}
{"id": "599782", "revid": "77594", "url": "https://it.wikipedia.org/wiki?curid=599782", "title": "C\u1ea7n Th\u01a1", "text": "C\u1ea7n Th\u01a1 \u00e8 una citt\u00e0 del Vietnam, tra le cinque principali del paese. \u00c8 la citt\u00e0 pi\u00f9 grande nella regione del Delta del Mekong ed \u00e8 situata 180\u00a0km a sud di Ho Chi Minh. Nel 2019 vi abitavano 1.235.171 persone, divise in tre gruppi etnici: khmer, vietnamiti, cinesi.\nNei pressi di C\u1ea7n Th\u01a1' (Cairang), \u00e8 visitabile il \"Mercato galleggiante\", dove gli scambi commerciali vengono fatti su piccole imbarcazioni sul Mekong.\nC\u1ea7n Th\u01a1' \u00e8 famosa anche per le sue specialit\u00e0 gastronomiche come i \"Nem n\u01b0\u1edbng\" (carne allo spiedo)."}
{"id": "599785", "revid": "92723", "url": "https://it.wikipedia.org/wiki?curid=599785", "title": "Distretto di Nov\u00e9 Mesto nad V\u00e1hom", "text": "Il distretto di Nov\u00e9 Mesto nad V\u00e1hom (in slovacco: \"okres Nov\u00e9 Mesto nad V\u00e1hom\") \u00e8 un distretto della regione di Tren\u010d\u00edn, nella Slovacchia occidentale.\nFino al 1918, la maggior parte del territorio dell'attuale distretto apparteneva al comitato di Nyitra, mentre una zona nella parte settentrionale ricadeva nel comitato di Trencs\u00e9n.\nSuddivisione amministrativa.\nIl distretto \u00e8 composto da 2 citt\u00e0 e 32 comuni:"}
{"id": "599787", "revid": "287204", "url": "https://it.wikipedia.org/wiki?curid=599787", "title": "Distretto di Nove Mesto nad Vahom", "text": ""}
{"id": "599788", "revid": "767487", "url": "https://it.wikipedia.org/wiki?curid=599788", "title": "Broken Arrow (Neil Young)", "text": "Broken Arrow \u00e8 un album di Neil Young e del suo gruppo Crazy Horse del 1996.\nStoria.\nNel 1995 Neil Young aveva pubblicato Mirror Ball, frutto della collaborazione con i Pearl Jam. Il 26 novembre 1995 David Briggs, storico produttore e collaboratore di Young, mor\u00ec. Broken Arrow esce nel 1996 e sar\u00e0 una sorta di album \"esercizio\" senza la collaborazione di Briggs. Esce nello stesso anno in cui il musicista canadese lavora a fianco di Jim Jarmusch per la realizzazione del documentario Year of the Horse, che sar\u00e0 incentrato sul tour del 1996. Broken Arrow \u00e8 caratterizzato dalla presenza di tre lunghe ballate elettriche (\"Big Time\", \"Loose Change\" e \"Slip Away\") con i Crazy Horse a supporto della chitarra principale di Young, e un brano acustico (\"Music Arcade\"). In una intervista Young dichiarer\u00e0 che l'album \u00e8 stato considerato da alcuni come una delle migliori prove dei Crazy Horse."}
{"id": "599790", "revid": "287204", "url": "https://it.wikipedia.org/wiki?curid=599790", "title": "Distretto di Ruzomberok", "text": ""}
{"id": "599793", "revid": "1402222", "url": "https://it.wikipedia.org/wiki?curid=599793", "title": "Partito Nazionale Liberale (Romania)", "text": "Il Partito Nazionale Liberale (\"Partidul Na\u021bional Liberal\", PNL) \u00e8 un partito politico rumeno.\nIl PNL \u00e8 un partito liberale conservatore, aderente all'Internazionale Liberale (fino al 2016), all'Internazionale Democratica Centrista ed al Partito Popolare Europeo. Il PNL si fa portavoce delle tradizionali istanze liberali: separazione dei poteri, libero mercato, laicit\u00e0 dello stato. Rifondato nel 1990 da Radu C\u00e2mpeanu, reclama l'eredit\u00e0 del partito con lo stesso nome attivo tra il 1875 e il 1940. In base a tale assunto si presenta come il primo partito fondato nel paese e come il pi\u00f9 antico partito liberale d'Europa.\nPresente in parlamento dal 1990, eccetto che nel periodo 1992-1996, nel corso degli anni Novanta fu protagonista di una serie di scissioni e, poi, di una crescita che lo port\u00f2 a divenire uno dei pi\u00f9 importanti partiti del paese. Partecip\u00f2 come partner di governo all'interno della Convenzione Democratica Romena (1996-2000) e come partito di maggioranza tra il 2004 e il 2008 nell'ambito dei governi T\u0103riceanu I e T\u0103riceanu II.\nDopo un nuovo periodo all'opposizione, nel 2012 sigl\u00f2 un patto con il Partito Social Democratico, che condusse alla nascita della coalizione dell'Unione Social-Liberale, che govern\u00f2 il paese fino al 2014. Nello stesso anno il PNL lasci\u00f2 il Partito dell'Alleanza dei Liberali e dei Democratici per l'Europa alla volta del Partito Popolare Europeo.\nIn seguito al successo ottenuto alle elezioni presidenziali del novembre 2014 il leader del PNL Klaus Iohannis divenne il primo Presidente della Repubblica proveniente dalla formazione liberale. Nel 2019 fu riconfermato dagli elettori per un ulteriore mandato di cinque anni.\nAlle elezioni parlamentari del 2016 (20%) il PNL si conferm\u00f2 come maggior partito di opposizione, mentre nel novembre 2019 riusc\u00ec a costituire un proprio governo con a capo Ludovic Orban. In seguito alle elezioni del 2020 fu il partito principale di un governo di coalizione presieduto da Florin C\u00ee\u021bu.\nNel 2021 form\u00f2 un nuovo governo presieduto da Nicolae Ciuc\u0103 insieme a PSD e UDMR.\nStoria.\nLa presidenza C\u00e2mpeanu.\nLa rifondazione.\nIl Partito Nazionale Liberale si dichiarava prosecutore dell'omonimo gruppo politico fondato il 24 maggio 1875, che aveva rivestito un ruolo di primo piano nella storia della Romania tra gli ultimi decenni del XIX e i primi del XX. Il PNL \"storico\" era stato dichiarato fuori legge nel 1947, dopo che la neonata Repubblica Popolare di Romania aveva messo al bando tutti i partiti fatta eccezione del Partito Comunista Rumeno (PCR).\nIn seguito alla rivoluzione romena del 1989 che rovesci\u00f2 il regime di Nicolae Ceau\u0219escu il potere fu assunto ad interim da un governo provvisorio (il Consiglio del Fronte di Salvezza Nazionale, CFSN) costituito principalmente da ex membri del PCR. Il 31 dicembre 1989 il CFSN eman\u00f2 il decreto di abolizione del partito unico, consentendo la formazione di nuovi gruppi. I primi furono quelli \"storici\", che si basavano su una precedente tradizione politica, cio\u00e8 il Partito Nazionale Liberale (PNL), il Partito Nazionale Contadino Cristiano Democratico (PN\u021aCD) e il Partito Social Democratico Romeno (PSDR).\nIscritto ufficialmente al registro dei partiti politici il 15 gennaio 1990, il PNL tenne il suo primo congresso il 31 marzo 1990. Radu C\u00e2mpeanu fu nominato presidente, mentre furono approvati statuto e programma politico. In base al proprio documento programmatico il PNL si presentava nell'arena politica come il continuatore della tradizione democratica romena, strenuo oppositore dell'ideologia comunista, favorevole ad un modello economico che prevedeva un intervento ridotto dello stato, alla garanzia della propriet\u00e0 privata, alla privatizzazione graduale delle aziende di stato, al consolidamento della classe media, alla separazione dei poteri dello stato, alla libert\u00e0 di stampa, di espressione, di religione, di associazione e al rispetto dei diritti delle minoranze etniche\"\".\nOpposizione al Fronte di Salvezza Nazionale.\nInsieme agli altri partiti \"storici\" il PNL fu uno degli oppositori del Fronte di Salvezza Nazionale (FSN) del presidente del CFSN Ion Iliescu, grande gruppo politico post-comunista che domin\u00f2 la presenza nelle istituzioni e i mezzi di informazione nel primo periodo di transizione alla democrazia. PNL e PN\u021aCD accusarono la maggioranza di governo di voler ricostituire il partito unico e di mettere in pericolo il futuro della democrazia nel paese. Per tale motivo organizzarono grandi proteste lamentando la mancanza di una vera pluralit\u00e0 politica. Per reprimere le manifestazioni e ristabilire l'ordine, Iliescu fece appello al senso di responsabilit\u00e0 della popolazione, chiamando all'intervento nella capitale i minatori della valle del Jiu. Apparve, quindi, il fenomeno delle \"mineriade\", termine generico che faceva riferimento alle violenze perpetrate dai minatori ai danni della popolazione civile, spesso su sprone delle autorit\u00e0 statali\"\". Una pi\u00f9 ampia protesta appoggiata dall'opposizione, iniziata in aprile e che prese il nome di golaniada, fu brutalmente repressa dai minatori convocati a Bucarest da Iliescu nel giugno del 1990, in quella che pass\u00f2 alla storia come terza mineriada, evento che ebbe risonanza internazionale e fu criticato dalla stampa e dai governi di tutto il mondo.\nPur promettendo riforme radicali sul piano economico, con una politica basata su ampie privatizzazioni, su investimenti esteri, sul rafforzamento del diritto alla propriet\u00e0 privata e su garanzie istituzionali sui diritti civili e politici, alle elezioni parlamentari del maggio 1990 il PNL ottenne il 7%, mentre il FSN consegu\u00ec una maggioranza bulgara (66%). Alle presidenziali C\u00e2mpeanu non and\u00f2 oltre il 10%, contro l'85% di Iliescu.\nSubito dopo le elezioni le tensioni tra la vecchia e la nuova generazione condussero alla prima scissione del PNL, che comport\u00f2 la nascita del Partito Nazionale Liberale-Ala Giovanile (\"Partidul Na\u021bional Liberal-Aripa T\u00e2n\u0103r\u0103\", PNL-AT).\nLa comune diffidenza nei confronti di Iliescu e il ruolo marginale riservato agli altri partiti in seno alle istituzioni, spinsero le opposizioni ad organizzarsi intorno ad un'alleanza definita Convenzione nazionale per l'instaurazione della democrazia sotto la guida del leader del PN\u021aCD Corneliu Coposu. Gli obiettivi principali del nuovo organismo, come da programma, erano \u00abl'instaurazione di una societ\u00e0 profondamente democratica, la promozione del vero in tutti i campi della vita pubblica, l'instaurazione di un clima di comprensione, tolleranza, armonia sociale e patriottismo autentico\u00bb. Nel novembre 1991 il CNID divent\u00f2 ufficialmente una coalizione politica, denominata Convenzione Democratica Romena (CDR), ampio raggruppamento di centro-destra che si proponeva di contendere la guida del paese al partito di Iliescu. Pur aderendo alla CDR, nell'autunno 1991 il PNL accett\u00f2 l'invito del nuovo primo ministro Theodor Stolojan a partecipare al suo governo insieme al FSN e ad altre forze politiche.\nElezioni del 1992.\nIl PNL prese parte alle elezioni amministrative locali del febbraio 1992, le prime dell'era democratica, nel quadro della CDR, riuscendo ad ottenere con Crin Halaicu la guida del municipio di Bucarest, oltre a 30 consiglieri di distretto, 576 consiglieri locali e 14 poltrone di sindaco. L'11 aprile 1992, tuttavia, C\u00e2mpeanu prese la decisione di abbandonare la CDR per ragioni politiche, causando un duro colpo all'alleanza. Una fazione del partito, assolutamente contraria alla scelta, annunci\u00f2 una nuova scissione che port\u00f2 alla fondazione del Partito Nazionale Liberale-Convenzione Democratica (\"Partidul Na\u021bional Liberal-Conven\u021bia Democratic\u0103\", PNL-CD), formazione che rimase nell'alleanza guidata dal PN\u021aCD\nAlle parlamentari svoltesi in autunno i risultati per il PNL furono impietosi: ottenendo solo il 2,60% non raggiunse la soglia di sbarramento e rimase fuori dal parlamento. La sconfitta apr\u00ec una crisi immediata, che spinse una parte dei militanti a chiedere un cambio al vertice. Il 2 dicembre 1992, tuttavia, fu decretata l'espulsione del gruppo dissidente, che si un\u00ec al PNL-AT e ad una fazione del PNL-CD, dando vita al Partito Liberale 1993 (\"Partidul Liberal 1993\", PL93).\nLa presidenza Ionescu-Quintus.\nGoverni nella Convenzione Democratica Romena.\nIl congresso di Bra\u0219ov del 25-26 febbraio 1993 deliber\u00f2 il cambio alla presidenza auspicato da molti membri. Mircea Ionescu-Quintus sconfisse al secondo turno di scrutinio C\u00e2mpeanu che, per\u00f2, contest\u00f2 il risultato dell'elezione, facendo seguire un periodo di instabilit\u00e0 nel partito. Il conflitto sulla leadership tra Ionescu-Quintus e C\u00e2mpeanu port\u00f2 a tensioni crescenti e alla nascita di ulteriori fazioni interne. La diatriba tra i due leader liberali, alla fine, nel maggio 1995 spinse C\u00e2mpeanu a fondare una nuova formazione politica insieme ai suoi fedeli, il Partito Nazionale Liberale-C\u00e2mpeanu (PNL-C).\nPer riportare il partito in parlamento, nel dicembre 1995 Ionescu-Quintus decise di legarsi nuovamente alla Convenzione Democratica Romena al fianco del PN\u021aCD al fine di rafforzare il fronte di centro-destra. Dopo quattro anni all'opposizione, infatti, la CDR cercava nuovamente di contendere la supremazia al Partito della Democrazia Sociale di Romania (PDSR) di Iliescu.\nLe elezioni amministrative dell'estate 1996 segnarono una crescita della CDR, che fu il secondo partito alle spalle del PDSR ed ottenne la guida della maggior parte dei grossi centri urbani. Alle elezioni parlamentari del 3 novembre la CDR riusc\u00ec nella storica impresa di superare il PDSR e diventare il primo partito del paese, ottenendo il 30% delle preferenze. Per la prima volta dopo 50 anni, quindi, un partito liberale torn\u00f2 alla guida della Romania. Mentre la forza pi\u00f9 rappresentata rimase comunque il PN\u021aCD, il PNL ottenne 25 deputati e 16 senatori.\nAlle ballottaggio delle presidenziali il candidato della CDR Emil Constantinescu super\u00f2 Iliescu di diversi punti percentuali, divenendo nuovo presidente della Romania. La CDR, quindi, form\u00f2 un governo di coalizione con il Partito Democratico (PD) e l'Unione Democratica Magiara di Romania (UDMR). Tramite l'accordo le forze di governo si impegnavano a portare a termine le privatizzazioni, le riforme economiche e la costruzione di una Romania sul modello occidentale. Nonostante gli entusiasmi, la stabilit\u00e0 del governo fu presto compromessa da debilitanti lotte interne alla coalizione. La legislatura fu di fatto bloccata e rallentata da continui contrasti tra la CDR e i partner, che rifiutarono i termini di numerose leggi.\nMalgrado le difficolt\u00e0 del governo, negli anni successivi il PNL mise in atto una strategia di unione del fronte liberale. Nel 1998 furono assorbiti Partito Alleanza Civica (PAC) e Partito Liberale. Nel marzo 1999 il PNL ottenne lo status di membro dell'Internazionale Liberale.\nRottura della CDR ed elezioni del 2000.\nVisto il declino della Convenzione Democratica Romena e la scarsa incisivit\u00e0 del governo sostenuto dalla coalizione, in seguito a lunghe trattative con il PN\u021aCD sulla modifica dello statuto della CDR e sulle condizioni di partecipazione alle future elezioni, il PNL prese la decisione di abbandonare l'alleanza, segnando de facto il disfacimento della coalizione. Il PNL prese parte individualmente alle amministrative del giugno 2000, ottenendo 251 sindaci (8,5%), 160 consiglieri di distretto (9,31%) e 3.978 consiglieri locali (10,02%), numeri superiori rispetto a quelli conseguiti dalla CDR.\nLa dirigenza, quindi, prepar\u00f2 il terreno per le elezioni generali dell'autunno. Il congresso straordinario dell'agosto 2000 stabil\u00ec la candidatura alla presidenza della repubblica di Theodor Stolojan. Il fronte di centro-destra si present\u00f2 frammentato, elemento che condusse alla ripresa del PDSR e all'apparizione del fenomeno ultranazionalista del Partito Grande Romania (PRM). Al primo turno delle presidenziali Stolojan consegu\u00ec quasi il 12%, arrivando al terzo posto, senza la possibilit\u00e0 di partecipare al ballottaggio che coinvolse Ion Iliescu (PDSR) e Corneliu Vadim Tudor (PRM). Il timore della vittoria degli estremisti mise in allarme le forze del centro-destra moderato, tra le quali il PNL, che al ballottaggio del 10 dicembre 2000 sostenne apertamente il candidato socialdemocratico. Grazie al sostegno trasversale di diverse forze politiche Iliescu riusc\u00ec a riconquistare la presidenza della repubblica.\nAlle elezioni parlamentari il PNL ottenne circa il 7%, che assicur\u00f2 30 deputati e 13 senatori. Il primo ministro designato, il socialdemocratico Adrian N\u0103stase, che non godeva della maggioranza assoluta per ottenere l'investitura e garantire la sopravvivenza del governo, fu costretto a richiedere l'appoggio parlamentare di Partito Nazionale Liberale e Unione Democratica Magiara di Romania. Sulla base di interessi comuni, quali lo sviluppo economico della Romania, l'integrazione euro-atlantica del paese e una riforma costituzionale che chiarisse i compiti delle due camere, il 27 dicembre fu firmato un protocollo di intesa tra il partito di governo e le altre due formazioni. Le politiche portate avanti da N\u0103stase, tuttavia, non convinsero il PNL, che il 18 aprile 2001 decise di stracciare l'accordo e passare pienamente all'opposizione.\nLa presidenze Stoica e Stolojan.\nIl primo congresso successivo alle elezioni si tenne il 17 febbraio 2001 ed elesse quale nuovo presidente Valeriu Stoica. Il 19 gennaio 2002 fu organizzato un congresso straordinario che ratific\u00f2 l'assorbimento di Alleanza per la Romania.\nNonostante l'ampliamento del PNL, la figura del nuovo presidente attrasse le antipatie di una parte dei membri, che vedevano messo in pericolo il mantenimento di una linea politica nettamente liberale. Un'opposizione ritenuta poco incisiva e il calo di popolarit\u00e0 del partito nei sondaggi, spinsero diversi membri, tra i quali Dinu Patriciu, Ludovic Orban e Crin Antonescu a criticare duramente la dirigenza. Per risolvere la crisi interna, l'11 luglio 2002 Stoica annunci\u00f2 la sua rinuncia alla presidenza e l'indizione di un congresso straordinario per il mese successivo.\nSostenuto apertamente da Stoica, che invit\u00f2 direttamente i delegati del PNL accorsi a Bucarest a votare per lui, Theodor Stolojan fu il vincitore del congresso del 24-25 agosto 2002. Intenzionato a rafforzare il ruolo del centro-destra grazie ad una visione pi\u00f9 pragmatica e meno legata all'eredit\u00e0 ideologica del partito, Stolojan favor\u00ec l'avvicinamento al Partito Democratico di Traian B\u0103sescu, con cui il PNL condivideva l'opposizione al governo del Partito Social Democratico (PSD).\nNello stesso periodo il partito continu\u00f2 ad integrare altri gruppi politici e a rafforzare i rapporti con il Partito Europeo dei Liberali, Democratici e Riformatori, che premeva per l'allargamento dell'Unione Europea e per la creazione di partenariati con i paesi dell'Europa dell'est. Il 18 aprile 2003 fu celebrata la fusione con l'Unione delle Forze di Destra, mentre il 27 settembre 2003 rientr\u00f2 nel PNL persino l'ala di Radu C\u00e2mpeanu, il PNL-C, evento che segn\u00f2 la ricomposizione in un unico partito di tutte le correnti scissioniste del PNL sorte negli anni novanta. Un ulteriore successo del congresso del 27 settembre fu la firma dell'accordo sulla nascita dell'alleanza tra PNL e PD, che prese il nome di Alleanza Giustizia e Verit\u00e0 (\"Alian\u021ba Dreptate \u0219i Adev\u0103r\", DA). Nella stessa giornata le due formazioni presentarono il proprio programma politico, che si rivolgeva \u00abai rumeni scontenti e delusi della corruzione della Romania\u00bb e che tra i punti prevedeva il consolidamento dello stato di diritto, il rispetto della propriet\u00e0 privata, la realizzazione di un'economia di mercato funzionale, lo stimolo all'integrazione europea ed euratlantica.\nIl primo test elettorale per DA furono le elezioni amministrative dell'estate del 2004, che segnarono un sostanziale pareggio tra la coalizione di centro-destra e il PSD, con entrambi gli schieramenti che arrivarono su percentuali intorno al 30%. Il PSD in ogni caso ottenne la maggioranza dei sindaci, mentre a Bucarest il rappresentante di DA Traian B\u0103sescu ottenne la riconferma. Al PNL andarono 443 sindaci, 281 consiglieri di distretto, 7.037 consiglieri locali e la presidenza di sei distretti.\nLa presidenza T\u0103riceanu.\nElezioni del 2004.\nNel pieno della campagna elettorale per le elezioni generali, il 2 ottobre 2004 Theodor Stolojan, leader proposto dalla coalizione per la presidenza della repubblica, annunci\u00f2 il proprio ritiro dalla corsa elettorale e dalla guida del PNL, giustificando la scelta con gravi problemi di salute. Mentre da una parte lasci\u00f2 il teste a Traian B\u0103sescu, che divenne il nuovo candidato di DA alla presidenza del paese, il PNL indic\u00f2 C\u0103lin Popescu T\u0103riceanu come presidente del partito.\nIl voto per le legislative del 28 novembre 2004 vide un lieve vantaggio per il PSD rispetto a DA, senza la possibilit\u00e0 per nessuna delle due forze di costruire una maggioranza, mentre il primo turno per le presidenziali conferm\u00f2 la superiorit\u00e0 di N\u0103stase sul candidato del centro-destra Traian B\u0103sescu (41% contro 34%). Al ballottaggio del 12 dicembre, tuttavia, il rappresentante di DA riusc\u00ec a sorpresa a ribaltare i sondaggi e ad ottenere il 51,23% delle preferenze. La stampa internazionale interpret\u00f2 la vittoria come un segnale della volont\u00e0 della Romania urbana e liberale di appoggiare il programma europeista proposto dal nuovo presidente, che prometteva di riformare il sistema giudiziario e liberare le istituzioni delle interferenze politiche dell'era di governo del centro-sinistra. La vittoria di B\u0103sescu apr\u00ec le porte anche per la costituzione del nuovo governo. In dicembre il Partito Umanista Rumeno (PUR) abbandon\u00f2 l'alleanza con il PSD e sigl\u00f2 un patto con DA e UDMR per la creazione di un nuovo esecutivo di centro-destra con a capo C\u0103lin Popescu T\u0103riceanu. Il 29 dicembre nacque il governo T\u0103riceanu I.\nRottura di DA e scissione del Partito Liberale Democratico.\nL'amministrazione T\u0103riceanu, seppur scossa da diversi scandali che colpirono i suoi ministri, dal ritiro del sostegno della maggioranza parlamentare e da continui contrasti con la presidenza della repubblica, riusc\u00ec a completare l'intero mandato fino al 2008, conseguendo una costante crescita economica e l'aumento degli investimenti esteri.\nL'alleanza con il PD fu segnata da dure tensioni. B\u0103sescu caldeggi\u00f2 pi\u00f9 volte per elezioni anticipate, prevedendo la possibilit\u00e0 di chiedere le dimissioni di T\u0103riceanu per conquistare un'eventuale pi\u00f9 stabile maggioranza parlamentare. Nel 2005, mentre inizialmente il primo ministro ammise pubblicamente l'idea di abbandonare l'incarico, successivamente rigett\u00f2 tale eventualit\u00e0. Da quel momento le relazioni tra il presidente della repubblica e il primo ministro, intenzionato a rimanere in funzione, furono da marcate da frequenti e crescenti nervosismi su ogni aspetto della vita politica. I continui scontri nell'aprile 2007 portarono all'esclusione del Partito Democratico dalla coalizione di governo e allo scioglimento dell'alleanza DA. T\u0103riceanu, che accus\u00f2 B\u0103sescu di essere stato l'unico responsabile delle tensioni interne alla maggioranza, quindi, form\u00f2 un instabile governo minoritario con l'UDMR. Nello stesso mese PNL, PSD e PC (ridenominazione del PUR) votarono a favore della celebrazione di un referendum per procedere alla rimozione del Presidente dal suo incarico, sul presupposto che questi avrebbe commesso reati contro la costituzione. Il 19 maggio 2007 la popolazione si espresse a favore del presidente, che rientr\u00f2 nelle proprie funzioni dopo una breve sospensione.\nNell'ottobre 2006, inoltre, i liberali fecero fronte ad una scissione guidata da Theodor Stolojan e Valeriu Stoica che, espulsi dal partito, fondarono una nuova organizzazione, che reclamava la necessit\u00e0 di strappare il PNL dalle mani di T\u0103riceanu e abbracciare l'idea di una fusione con il partito di B\u0103sescu, abbandonare l'affiliazione all'ELDR ed iscriversi al Partito Popolare Europeo (PPE). Nel dicembre 2006 i dissidenti presentarono un nuovo partito politico con a capo Stolojan, il Partito Liberale Democratico, cui aderirono anche altri membri della dirigenza del PNL.\nPer la propria sopravvivenza, il governo T\u0103riceanu II fu costretto a contare sul discontinuo appoggio esterno del PSD. Dall'aprile 2007 al dicembre 2008 il governo composto da PNL e UDMR riusc\u00ec a sopravvivere in netta minoranza grazie al sostegno non dichiarato di diverse frange del PSD, interessate a rafforzare i rapporti con i liberali al fine di ottenere concessioni politiche pur stando all'opposizione come, ad esempio, il progetto riguardante i trattamenti pensionistici.\nElezioni del 2007 e del 2008.\nNel novembre 2007 si celebrarono le prime elezioni per il parlamento europeo nella storia della Romania. Queste furono combattute tra il PD e il PSD, mentre il PNL pass\u00f2 in secondo piano, ottenendo solamente il 13,5% e sei seggi; gli eurodeputati eletti nelle liste del PNL si iscrissero al Gruppo dell'Alleanza dei Democratici e dei Liberali per l'Europa.\nDopo aver assorbito Azione Popolare nell'aprile 2008, anche nelle successive tornate elettorali il PNL si conferm\u00f2 terza forza politica del paese. Alle amministrative dell'estate 2008 ottenne 5 presidenti di distretto (12%), 706 sindaci, 297 consiglieri di distretto (18,64%) e 8.529 consiglieri locali. Alle elezioni parlamentari dell'autunno 2008 i risultati videro un sostanziale pareggio tra le due forze pi\u00f9 votate, il Partito Democratico Liberale (ridenominazione del PD) e il PSD, mentre il PNL fu il terzo partito, con il 19% (65 deputati e 28 senatori). Vista l'impossibilit\u00e0 di formare individualmente una maggioranza, il PD-L, che aveva ottenuto un risicato vantaggio, si vide costretto ad intavolare le trattative per la formazione di un'ampia coalizione di governo con altre forze politiche. T\u0103riceanu rifiut\u00f2 ogni forma di compromesso sul programma del partito, bloccando a priori qualunque dialogo tanto con il Partito Democratico Liberale, quanto con i socialdemocratici. Nacque, perci\u00f2, un governo con a capo Emil Boc, che godette del sostegno di PD-L e PSD, la cui alleanza fu aspramente criticata dal PNL, che si configurava come il maggior partito di opposizione.\nLa presidenza Antonescu.\nElezioni del 2009.\nQuattro mesi dopo le elezioni parlamentari, il 20 marzo 2009, si tenne un congresso straordinario per la nomina del nuovo presidente del PNL. Crin Antonescu succedette a T\u0103riceanu e diede il via ad un processo di reorientamento del partito.\nNel giugno 2009 il PNL rimase su percentuali intorno al 15% alle elezioni europee, conquistando 5 eurodeputati e confermandosi ancora una volta alle spalle di PD-L e PSD.\nNell'ottobre 2009 la rottura della maggioranza ebbe l'effetto di rafforzare l'opposizione, cui si aggiunse anche il PSD. Il 13 ottobre il governo Boc I cadde su una mozione di sfiducia votata da PSD, PNL e UDMR, che premevano per la formazione di un governo tecnico provvisorio presieduto da Klaus Iohannis, allora sindaco di Sibiu. Al primo turno delle elezioni presidenziali del 22 novembre 2009 Antonescu consegu\u00ec il 20% delle preferenze, giungendo terzo dietro ai rappresentanti di PD-L (B\u0103sescu) e PSD (Geoan\u0103), che si qualificarono per il ballottaggio. Nei giorni successivi al voto del 22 novembre, i socialdemocratici provarono a rafforzare l'endorsement al proprio candidato, stringendo un accordo con il PNL, cui sarebbe stata garantita la funzione di primo ministro (verosimilmente per Klaus Iohannis) in caso di vittoria di Mircea Geoan\u0103 al ballottaggio. Nonostante il sostegno di pi\u00f9 partiti al candidato del PSD, B\u0103sescu riusc\u00ec a vincere il confronto, con il 50,34%. La vittoria di B\u0103sescu ebbe effetti immediati anche sulla formazione del governo. Il 17 dicembre il presidente design\u00f2 nuovamente Emil Boc, che riusc\u00ec a costruire una nuova maggioranza.\nL'Unione Social-Liberale.\nLe iniziative comuni contro il PD-L e le politiche del presidente della repubblica portarono alla nascita di una serie di alleanze tra i gruppi di opposizione. Il 10 gennaio 2011 il PNL e il Partito Conservatore di Daniel Constantin siglarono un protocollo di collaborazione per la creazione di una coalizione tra le due forze, che prese il nome di Alleanza di Centro-Destra (\"Alian\u021ba de Centru-Dreapta\", ACD). Nel mese di febbraio 2011 l'ACD finalizz\u00f2 un ulteriore accordo con il PSD di Victor Ponta, dal quale nacque l'Unione Social-Liberale (USL), il cui obiettivo principale era quello di riunire gli sforzi dell'opposizione e di allontanare B\u0103sescu dalla sua posizione tramite una procedura di impeachment parlamentare in modo da ribaltare anche il governo guidato dal PD-L.\nNonostante l'eterogeneit\u00e0 ideologica, l'USL condusse una durissima opposizione al governo, con il passare dei mesi sempre pi\u00f9 svantaggiato nei sondaggi a causa di una complicata politica di austerity imposta al paese per far fronte alla crisi economica globale esplosa nel 2011. Le proteste che si protrassero in Romania nei primi mesi del 2012 furono il segnale dell'incapacit\u00e0 del governo di dare risposte alla crisi, situazione cavalcata dall'USL che, appoggiando gli scioperi, guadagn\u00f2 ampio consenso elettorale. Pressato dall'opinione pubblica, B\u0103sescu fu costretto ad assegnare l'incarico di primo ministro a Victor Ponta, che il 1\u00ba maggio 2012 diede vita al governo Ponta I, in cui il PNL ottenne otto ministeri.\nIl 10 giugno si svolse il voto per le amministrative, che segnarono un indiscutibile successo per l'USL e una sconfitta per lo stile politico del presidente della repubblica B\u0103sescu. Nel luglio 2012 l'USL avvi\u00f2 la procedura di destituzione dei presidenti delle due camere in area PD-L e present\u00f2 il documento per l'impeachment di B\u0103sescu che, temporaneamente sospeso, rientr\u00f2 in funzione solamente dopo la celebrazione del referendum del 29 luglio che, ritenuto nullo per il mancato raggiungimento del quorum, fu successivamente fonte di ulteriori contestazioni dell'USL alla corte costituzionale.\nAlle elezioni parlamentari del 9 dicembre 2012, l'USL conquist\u00f2 ben 2/3 dei seggi in parlamento con il 59% dei voti, mentre la coalizione cristiano-democratica costruita intorno al PD-L ottenne il 16% e si dissolse dopo le elezioni. Il 21 dicembre 2012 nacque il governo Ponta II.\nFine dell'alleanza con il PSD.\nLe due maggiori forze di governo condivisero le priorit\u00e0 dello stimolo alla crescita del settore privato e quella di riportare il livello dei salari dei dipendenti pubblici a come erano prima della crisi, dopo che questi avevano subito pesanti tagli a causa delle riforme operate dal PD-L. Qualche contrasto, tuttavia, si verific\u00f2 sul piano delle nomine alle presidenze degli enti di stato. Diversi osservatori con i mesi notarono la marginalizzazione del PNL in seno al governo.\nNella parte iniziale del 2014 forti divergenze ideologiche e scelte politiche legate alle nomine di nuovi ministri in area PNL fecero crescere la tensione tra i due alleati dell'USL. Ponta e Antonescu si accusarono reciprocamente di voler rompere la coalizione e, senza approdare ad alcuna soluzione, il 25 febbraio 2014 Antonescu annunci\u00f2 il ritiro del PNL dal governo e la fine dell'alleanza con il PSD. Il PNL pass\u00f2 all'opposizione, mentre Antonescu, in polemica con la decisione di Ponta di non rimettere il mandato nelle mani del presidente della repubblica, critic\u00f2 pesantemente il premier e annunci\u00f2 le proprie dimissioni da capo del senato. Nel febbraio 2014, inoltre, C\u0103lin Popescu T\u0103riceanu decise di abbandonare il partito insieme ad altri dissidenti e fond\u00f2 una nuova formazione politica di ispirazione liberale, il Partito Liberale Riformatore (PLR), che vide ufficialmente la luce in luglio.\nIl 25 maggio 2014 si svolsero le elezioni europee, che consacrarono il confronto tra il PNL e il PSD. Il voto, tuttavia, premi\u00f2 i socialdemocratici, che raggiunsero il 37%, mentre il PNL si ferm\u00f2 al 15%, con un sottilissimo vantaggio rispetto al PD-L. In seguito alle elezioni Antonescu annunci\u00f2 la decisione del PNL di avviare le procedure per l'iscrizione al Partito Popolare Europeo (PPE), ritenuto dal leader liberale il gruppo pi\u00f9 affine al pensiero di centro-destra rappresentato dal PNL. La richiesta di ammissione del PNL al PPE fu ufficialmente accettata in settembre.\nIl trionfo del PSD alle europee, contestualmente, spinse Antonescu a rivedere gli effetti della propria leadership nel partito. Preso atto della pesante sconfitta e di un numero di preferenze ben inferiore rispetto a quello prospettato, annunci\u00f2 le proprie dimissioni dalla dirigenza del PNL. I risultati delle europee ebbero l'effetto di avvicinare PNL e PD-L, che insieme avevano ottenuto il 27%, meno del solo PSD. Furono avviati, infatti, una serie di incontri ufficiali con i leader del PD-L, ormai privo dell'influenza politica di B\u0103sescu, per la creazione di un grande fronte anti-PSD e per il supporto ad un unico candidato alla presidenza della repubblica.\nLa presidenza Iohannis.\nKlaus Iohannis fu eletto presidente del PNL nel corso del congresso del 27-28 giugno, che approv\u00f2 anche la fusione con il PD-L. L'incontro ufficiale che stabil\u00ec la nascita del nuovo soggetto politico, che mantenne il nome di Partito Nazionale Liberale, ebbe luogo nel luglio 2014. L'11 agosto Iohannis fu indicato formalmente come candidato alla presidenza della repubblica.\nIl leader del PSD Victor Ponta si presentava in vantaggio nei sondaggi per elezioni presidenziali del novembre 2014 e aveva tutte le probabilit\u00e0 di uscirne vincitore. Al primo turno conferm\u00f2 tale distacco, ottenendo il 40% contro il 30% di Iohannis, con ben un milione di voti di differenza. Le operazioni di voto, tuttavia, furono caratterizzate da enormi difficolt\u00e0 di organizzazione presso i seggi elettorali ubicati all'estero, dove Iohannis era favorito, elemento che costrinse alle dimissioni il ministro degli esteri Titus Corl\u0103\u021bean e mise in imbarazzo il candidato del PSD.\nIl ballottaggio del 16 novembre segn\u00f2 l'inaspettato successo di Iohannis, che ottenne il 54,5% dei voti contro il 45,5% di Ponta. Iohannis trionf\u00f2 nelle circoscrizioni estere (in cui il numero totale degli elettori era stimato intorno ai 4 milioni) e nelle aree della Transilvania. Il neopresidente dichiar\u00f2 di voler rafforzare il ruolo della Romania, combattere la corruzione, consolidare lo stato di diritto e stringere forti legami con l'Europa e l'occidente.\nGi\u00e0 in avvio di mandato Iohannis non perse occasione di invocare le dimissioni del premier socialdemocratico Victor Ponta, implicato in numerosi scandali giudiziari che coinvolgevano la sua persona o i membri del governo.\nA livello di partito Iohannis, eletto presidente della repubblica e quindi costituzionalmente impossibilitato a rivestire incarichi politici, lasci\u00f2 il ruolo di presidente del PNL.\nLe presidenze Blaga-Gorghiu e Turcan.\nIl protocollo di fusione prevedeva l'esistenza di due copresidenti, uno proveniente dal vecchio PD-L e uno dal PNL. Mentre Vasile Blaga rappresent\u00f2 l'ala del PD-L, il 18 dicembre l'ufficio politico nazionale del PNL elesse come proprio rappresentante Alina Gorghiu. Nel 2015 le due forze si fusero ufficialmente. Nel mese di febbraio i gruppi parlamentari si unirono in uno solo sia alla camera che al senato, mentre il PNL unificato continu\u00f2 a sostenere l'opposizione al governo Ponta.\nVictor Ponta fu costretto alle dimissioni nel novembre 2015 in seguito all'incendio del Colectiv. Iohannis, quindi, propose la formazione di un governo tecnico presieduto dall'ex Commissario europeo per l'agricoltura e lo sviluppo rurale Dacian Ciolo\u0219, che godette del sostegno parlamentare di quasi tutte le forze politiche e fu presentato dal PNL come una soluzione ai problemi causati dall'amministrazione Ponta. Promotore di un programma europeista, intenzionato a ridurre gli sprechi, a combattere la corruzione, a riformare il settore della pubblica amministrazione e a consolidare i parametri macro-economici, gli obiettivi politici del nuovo primo ministro furono condivisi anche dal PNL.\nIl primo appuntamento elettorale cui prese parte il PNL post-fusione fu quello delle amministrative locali del giugno 2016. Al voto estivo il PNL fu il secondo partito, finendo a 3,5 punti percentuali dal PSD, che conquist\u00f2 il maggior numero di posizioni. Con il 31,5% il PNL ottenne 1.081 sindaci, 13.193 consiglieri locali e 496 consiglieri distrettuali. Il partito, quindi, prepar\u00f2 la corsa alle elezioni parlamentari. In settembre, nel pieno della campagna elettorale, per\u00f2, la leadership del PNL sub\u00ec un duro colpo, quando Vasile Blaga ricevette la comunicazione dell'avvio di una procedura penale per traffico d'influenza e fu costretto alle dimissioni. L'8 ottobre il consiglio nazionale di coordinamento del PNL convalid\u00f2 la presidenza di Alina Gorghiu, senza procedere alla nomina di un ulteriore copresidente. Il PNL abbracci\u00f2 esplicitamente il programma politico di Dacian Ciolo\u0219 e annunci\u00f2 che il premier uscente sarebbe stato il nome proposto dai liberali come primo ministro in caso di vittoria alle elezioni.\nIl voto dell'11 dicembre, ad ogni modo, fu il riflesso della mancanza di leadership e dell'inferiore capacit\u00e0 organizzativa del PNL rispetto al PSD. Il crollo nei sondaggi fu confermato dalla netta vittoria dei socialdemocratici, che staccarono il PNL di oltre 20 punti (45% contro 20%). L'evidente sconfitta caus\u00f2 un'immediata ondata di dimissioni in seno alla dirigenza del partito. Alina Gorghiu annunci\u00f2 la rinuncia al ruolo gi\u00e0 il giorno dopo le elezioni. Raluca Turcan, deputata per il distretto di Sibiu, fu incaricata dall'ufficio politico nazionale della funzione di nuovo presidente ad interim.\nNei mesi successivi il PNL condusse una strenua opposizione insieme all'altra maggiore forza della minoranza, l'USR, scagliandosi contro il PSD, specialmente in materia di giustizia, sostenendo le proteste antigovernative esplose nel gennaio 2017.\nLa presidenza Orban.\nOpposizione ai governi socialdemocratici.\nIl 17 giugno 2017 Ludovic Orban fu nominato nuovo presidente del partito. L'11 marzo 2018 il consiglio nazionale del PNL si riun\u00ec per confermare le nomine alle future elezioni. Klaus Iohannis fu indicato come candidato presidenziale per il 2019, mentre Orban fu scelto per il ruolo di premier per le legislative del 2020.\nI rapporti tra maggioranza e opposizione furono marcati da costanti e ripetuti conflitti, mentre Orban si inser\u00ec ripetutamente nella battaglia in atto tra l'esecutivo PSD e la presidenza della repubblica. Le continue raccomandazioni della Commissione europea al PSD, accusato di fare passi indietro per quanto riguardava la lotta alla corruzione, furono motivo di un ennesimo scontro frontale con le forze di governo e precedettero l'organizzazione della campagna elettorale per le elezioni europee del maggio 2019.\nIl partito puntava apertamente a vincere le elezioni e legava tali argomenti alla campagna per il \"S\u00ec\" al referendum del 26 maggio 2019, convocato da Iohannis per evitare il costante ricorso governativo alle ordinanze d'urgenza in tema di giustizia e corruzione. Il discorso del PNL oscill\u00f2 tra soggetti riguardanti l'agenda politica europea e critiche alla coalizione di governo. La lista dei candidati fu ufficializzata nel corso del summit del Partito Popolare Europeo organizzato dal PNL a Bucarest il 16 marzo, cui presero anche il leader del PPE Manfred Weber e il presidente della repubblica Klaus Iohannis, intenzionato a sostenere apertamente e attivamente la campagna elettorale del partito.\nIl risultato elettorale premi\u00f2 ampiamente i partiti di opposizione. Il PNL, primo con dieci eletti, ottenne il 27%, diventando il gruppo rumeno con il numero maggiore di rappresentanti al parlamento europeo. Forte della vittoria, la dirigenza chiese a gran voce le dimissioni del governo senza, per\u00f2, ottenerle.\nLa rielezione di Iohannis e il governo Orban.\nNei mesi successivi il PNL sfrutt\u00f2 la rottura della maggioranza che, indebolita dall'addio dei partner dell'ALDE, diede modo ai liberali di presentare una mozione di sfiducia, che il 10 ottobre 2019 fu accolta dalla maggior parte dei parlamentari e segn\u00f2 la fine del governo D\u0103ncil\u0103. Il capo di Stato, rifiutando categoricamente di conferire nuovamente l'incarico ad un esponente del PSD, si rivolse al PNL, assegnando a Ludovic Orban il compito di formare un nuovo governo di centro-destra, al fine di correggere quelle che riteneva politiche fallimentari propugnate dai socialdemocratici negli anni al potere. L'esecutivo monocolore PNL fu investito il 4 novembre 2019 con l'appoggio esterno della maggior parte delle forze parlamentari, fatta eccezione di PSD e PRO Romania. Fra le linee guida del proprio governo il primo ministro indic\u00f2 la stabilizzazione dei parametri macroeconomici e il rispetto della giustizia secondo le indicazioni delle istituzioni europee, superando gli errori commessi dall'amministrazione PSD.\nLa nomina di Orban da parte di Iohannis si inseriva in una strategia politica che precedeva la campagna elettorale per le elezioni presidenziali in programma in novembre, alle quali il capo di Stato presentava la propria ricandidatura con il sostegno del PNL, professandosi come l'autentico difensore dello stato di diritto in Romania contro le ingerenze del PSD. Nel proprio programma politico Iohannis considerava quali punti cardine la lotta alla corruzione, l'ammodernamento del paese e una politica estera filo-occidentale. La vittoria di Iohannis contro Viorica D\u0103ncil\u0103 fu ampiamente prevista dai sondaggi e confermata dal voto del 24 novembre 2019.\nLa mancanza di una solida maggioranza parlamentare, tuttavia, ad appena tre mesi dalla formazione del gabinetto, il 5 febbraio port\u00f2 alla sfiducia del governo Orban I. Malgrado le dimissioni, incaricato ancora una volta dal presidente della repubblica, fu lo stesso Ludovic Orban a riuscire a formare un nuovo governo, in cui riconferm\u00f2 integralmente la squadra di ministri che aveva preso parte al precedente. Il governo Orban II nacque il 14 marzo 2020 nel contesto dello scoppio della pandemia di COVID-19 che, date la situazione d'emergenza e la necessit\u00e0 di rapide risposte alla crisi, spinse persino il PSD a concedere il proprio sostegno parlamentare.\nElezioni del 2020.\nForte della vittoria alle elezioni locali del settembre 2020 e favorito dai sondaggi, il partito si aspettava di ripetersi elezioni parlamentari del mese di dicembre. Oltre a promettere di liberare il paese dalle ingerenze del PSD, il partito auspicava quattro anni di stabilit\u00e0 politica, grazie ai buoni rapporti con il presidente Iohannis, e una crescita economica basata sugli investimenti a lungo termine, piuttosto che sul consumo. Il discorso elettorale del PNL fu ampiamente sostenuto dal capo di Stato Klaus Iohannis, protagonista di dure critiche nei confronti del PSD.\nLa realt\u00e0 del voto, per\u00f2, deluse le aspettative. Il PSD risult\u00f2 il gruppo pi\u00f9 votato, con l'effetto di spingere Ludovic Orban a rassegnare le proprie dimissioni da primo ministro il giorno successivo a quello delle elezioni. In sua sostituzione fu indicato ad interim il ministro della difesa Nicolae Ciuc\u0103. Il PNL, in ogni caso, riusc\u00ec a costituire un nuovo governo di coalizione con USR PLUS e UDMR con a capo l'ex ministro delle finanze Florin C\u00ee\u021bu, che entr\u00f2 in carica il 23 dicembre 2020.\nLa presidenza C\u00ee\u021bu.\nSubito dopo le elezioni del 2020 apparvero i primi malumori contro il presidente del PNL. Una parte della dirigenza lo accus\u00f2 di non prendere in considerazione i consigli dei colleghi e di aver commesso errori nei negoziati per la formazione del governo, con la cessione di ministeri importanti agli alleati al solo fine di ottenere per s\u00e8 la presidenza della camera dei deputati.\nI contestatori di Orban si strinsero intorno a Florin C\u00ee\u021bu, che il 30 maggio 2021 annunci\u00f2 la propria candidatura alla presidenza del PNL, in contrapposizione a quella del leader uscente. La campagna interna fu caratterizzata da toni alti e dure critiche reciproche. Il 1\u00ba settembre 2021, oltre a ci\u00f2, il premier revoc\u00f2 il ministro della giustizia Stelian Ion (USR PLUS), evento che dopo una breve crisi politica spinse gli alleati ad uscire dal governo. Florin C\u00ee\u021bu, quindi, si assunse la responsabilit\u00e0 di un governo senza la maggioranza parlamentare e ritenne impossibile la ricostruzione dei rapporti con l'USR PLUS. Il premier, tuttavia, godeva del favore del presidente della Romania Iohannis, che lo aveva sostenuto in tutte le scelte riguardanti la politica di governo, elemento che avrebbe avuto un peso anche sull'esito del congresso per la scelta del nuovo presidente del PNL.\nAl termine di un'accesa campagna elettorale, i quasi 5.000 delegati del partito presenti al congresso del 25 settembre 2021, infatti, elessero presidente Florin C\u00ee\u021bu con 2.878 voti (60,2%), mentre Orban ne ottenne 1.898 (39,7%).\nIl successivo 5 ottobre 2021, per\u00f2, il governo fu costretto alle dimissioni, poich\u00e9 battuto da una mozione di sfiducia presentata dal PSD e votata anche da USR PLUS e AUR. La crisi politica si sblocc\u00f2 due mesi dopo, quando il PNL accett\u00f2 di collaborare con il PSD e l'UDMR per la formazione di un governo di coalizione. Entrambi i partiti approvarono la soluzione di un governo di rotazione. Secondo gli accordi dell'alleanza chiamata Coalizione nazionale per la Romania il PNL avrebbe espresso il primo ministro fino al maggio 2023, quando il premier sarebbe diventato un membro del PSD. Il governo presieduto da Nicolae Ciuc\u0103 entr\u00f2 in carica il 25 novembre 2021.\nLa scelta della dirigenza di appoggiare un governo di coalizione con il PSD, tuttavia, fu causa delle dimissioni dal PNL di diciassette parlamentari, mentre Ludovic Orban dichiar\u00f2 che avrebbe fondato un partito, chiamato Forza della Destra.\nIdeologia e base elettorale.\nAl momento della sua apparizione nel 1990 il partito si richiam\u00f2 esplicitamente all'eredit\u00e0 ideologica del liberalismo storico di matrice riformista, rappresentato dall'antico PNL al potere a cavallo tra XIX e XX secolo e nel periodo tra le due guerre. Sebbene ancora carente dal punto di vista strutturale rispetto agli avversari, il nuovo PNL di C\u00e2mpeanu si configurava in opposizione al costrutto politico comunista e filo-comunista (rappresentato dal FSN di Iliescu), percepito come un blocco radicale contrario alla promozione delle libert\u00e0 dell'uomo. Avversando ogni estremismo, il PNL si professava come il patrocinatore della lotta al totalitarismo comunista e di tutte le tendenze politiche egemoniche. Il PNL si proponeva, quindi, di completare la rivoluzione liberale iniziata dal suo partito predecessore e bloccata dall'avvento della dittatura. A tal proposito nel programma politico del 1990 il PNL si proclamava difensore di un liberalismo integrale sul piano politico, economico e culturale. I principi liberali enunciati nel documento erano la garanzia delle libert\u00e0 individuali, la separazione dei poteri dello stato, il pieno raggiungimento della democrazia, l'instaurazione di un organismo incaricato del controllo e della semplificazione della burocrazia, le libert\u00e0 di opinione e di stampa, l'abolizione della censura, il rispetto delle minoranze etniche, il diritto alla propriet\u00e0 privata, la privatizzazione delle unit\u00e0 economiche in mano allo stato e la loro integrazione nell'economia di mercato\"\". Tra gli altri punti programmatici figuravano la libert\u00e0 di culto, la restituzione delle propriet\u00e0 della chiesa greco-cattolica confiscate dal regime e il rispetto dei diritti di tutte le minoranze etniche.\nIl messaggio politico del partito attrasse la classe media urbana, gli intellettuali e gli studenti, categorie sociali che rappresentarono la base del partito. Negli anni il PNL si present\u00f2 all'elettorato come il paladino del liberalismo economico, del riformismo e della democratizzazione, stabilizzandosi ideologicamente come partito di centro-destra in contrapposizione al pensiero socialdemocratico rappresentato da FDSN, PDSR e PSD. Nonostante un costante appello al liberalismo religioso e alla laicit\u00e0 dello stato, tuttavia, numerosi membri del partito strinsero legami con la chiesa ortodossa rumena e mostrarono individualmente atteggiamenti conservatori, indipendentemente dalla dottrina ufficiale espressa dal PNL.\nLa preoccupazione del PNL per la liberalizzazione dell'economia del paese fu costante. Il partito si batt\u00e9 per la privatizzazione delle aziende di stato, per la riduzione del ruolo delle istituzioni nell'economia, per l'alleggerimento della pressione fiscale, per la promozione dell'iniziativa imprenditoriale, il capitalismo e la concorrenza, tanto da inserire il perseguimento di tali principi sul proprio statuto. Sul piano della politica estera, anche a livello statutario, il partito mostr\u00f2 un'analoga attenzione all'integrazione del paese alle strutture europee e alla NATO e al rafforzamento dei rapporti strategici con gli Stati Uniti.\nLoghi.\nNel 1990 il partito adott\u00f2 come simbolo la freccia, elemento grafico gi\u00e0 proprio del Partito Nazionale Liberale storico, che lo utilizz\u00f2 per la prima volta in occasione delle elezioni del 1932. Lo statuto prevedeva come colori ufficiali il bianco, il giallo (tipico dei liberali) e il blu (dei conservatori).\nNel 2014, dopo la fusione con il Partito Democratico Liberale, il PNL aggiunse al simbolo dodici stelle, caratteristica che sottolineava l'inclinazione europeista della formazione politica.\nAspetti controversi.\nCome la maggior parte dei principali partiti, nel corso della sua storia il PNL fece fronte alle problematiche proprie del sistema politico romeno in materia di corruzione e di costante passaggio di parlamentari ad altri partiti sulla base di interessi personali (\"traseism politic\"). Per provare a limitare gli effetti della corruzione, il partito nel 2015 inser\u00ec nello statuto una clausola che costringeva i membri della dirigenza alla perdita della loro funzione in caso di sottoposizione a misura di custodia cautelare o condanna in prima istanza, o all'espulsione dal partito nel caso di condanne definitive per reati penali. Nel 2016, venuto meno alle disposizioni del codice etico del PNL in seguito all'avvio di un'inchiesta penale nei suoi confronti, persino il presidente del partito Vasile Blaga prese la decisione di dimettersi dall'incarico.\nDi seguito una lista di rappresentanti istituzionali facenti capo al PNL (presidenti della repubblica, primi ministri, ministri, parlamentari, presidenti di consiglio di distretto, sindaci di capoluoghi di distretto, prefetti) indagati a vario titolo per fatti costituenti reato. In grassetto i condannati in via definitiva:\nStruttura.\nNel corso degli anni lo statuto fu pi\u00f9 volte sottoposto a revisione, con l'effetto di rimuovere o introdurre determinate figure come, ad esempio, quella del primo vicepresidente (posizione non esistente tra il 1993 e il 1997). Di seguito gli organi e le funzioni principali del partito previsti dallo statuto:\nCongresso.\nIl congresso (\"Congresul\", CON) \u00e8 l'organo di potere principale, composto dai delegati eletti dalle organizzazioni di distretto e dai delegati di diritto (membri in carica del consiglio nazionale, della commissione nazionale per lo statuto e il regolamento, della commissione nazionale di revisione e sorveglianza e della corte di arbitraggio) e si riunisce ogni quattro anni o in casi straordinari, su convocazione del consiglio nazionale.\nStabilisce la linea politica generale del partito, vota le mozioni programmatiche, elegge il presidente del partito e i presidenti della corte di arbitraggio e della commissione nazionale di revisione e sorveglianza, adotta e approva le modifiche allo statuto e il programma politico.\nConsiglio nazionale.\nIl consiglio nazionale (\"Consiliul Na\u021bional\", CN) \u00e8 l'organo direzionale, politico e organizzativo che coordina le attivit\u00e0 del partito tra due congressi e si riunisce ogni sei mesi, oppure in casi straordinari. \u00c8 composto dai membri dell'ufficio politico nazionale, dai ministri in funzione, dai parlamentari nazionali ed europei, dai presidenti, vicepresidenti o leader dei gruppi consiliari dei consigli di distretto, dal sindaco di Bucarest, dai sindaci di settore di Bucarest, dai presidenti delle organizzazioni di distretto, dal presidente del senato del PNL, da 35 promotori di mozioni sottoposte al congresso, dai membri scelti a livello locale da ogni collegio direttore di distretto (\"Colegiul Director Jude\u021bean\").\nAdotta le misure per la realizzazione del programma politico votato dal congresso, elegge il candidato alla funzione di primo ministro, i primi vicepresidenti, i vicepresidenti, i membri dell'ufficio esecutivo, della corte di arbitraggio e della commissione nazionale di revisione e sorveglianza e il segretario generale, su proposta del presidente del partito. Approva le proposte di ufficio esecutivo e ufficio politico nazionale sulle strategie elettorali nazionali, prende decisioni e adotta sanzioni basandosi sulle informative di corte di arbitraggio, commissione nazionale di revisione e sorveglianza e commissione nazionale sullo statuto e i regolamenti, convoca il congresso, approva alleanze politiche ed elettorali con altre formazioni.\nUfficio politico nazionale.\nL'ufficio politico nazionale (\"Biroul Politic Na\u021bional\", BPN) \u00e8 l'organo decisionale tra le sedute del consiglio nazionale e si riunisce mensilmente o in casi straordinari. \u00c8 composto dai membri dell'ufficio esecutivo, dai presidenti delle organizzazioni distrettuali, dal presidente della lega degli eletti a livello locale e dal tesoriere. Alle sedute dell'ufficio politico nazionale partecipano con diritto di voto i capigruppo parlamentari al parlamento nazionale ed europeo, i presidenti nazionali delle organizzazioni interne, il primo ministro, gli ex presidenti del partito.\nApprova le politiche del partito e il coordinamento dei programmi settoriali, stabilisce le strategie di governo, decide il ritiro dal governo dei membri, propone la creazione di alleanze politiche al consiglio nazionale, stabilisce i candidati alla funzione di presidente della camera e del senato, propone al consiglio nazionale il candidato a primo ministro, elegge i candidati alla funzione di ministro, convalida i candidati alle elezioni nazionali ed europee e i candidati alla funzione di sindaco delle citt\u00e0 capoluogo di distretto, di Bucarest e dei settori di Bucarest proposti dei consigli di coordinamento distrettuale. Organizza, coordina e valuta l'attivit\u00e0 delle filiali locali.\nUfficio esecutivo.\nL'ufficio esecutivo (\"Biroul Executiv\", BEx) \u00e8 l'organo decisionale permanente che coordina le attivit\u00e0 del partito tra due sedute dell'ufficio politico nazionale. \u00c8 composto dal presidente del partito, dai quattro primi vicepresidenti, dal segretario generale, da 16 vicepresidenti (otto per campi settoriali, otto per ognuna delle regioni di sviluppo), da 16 membri con rango di vicepresidenti politici, dagli ex presidenti del partito.\nOrganizza e coordina l'intera attivit\u00e0 interna e internazionale del partito, adotta e mette in pratica le misure stabilite dagli organi direzionali del partito, definisce la linea politica concreta e le priorit\u00e0 del partito, coordina i programmi politici settoriali e li propone per analisi all'ufficio politico nazionale o al consiglio nazionale. Ratifica i capigruppo al parlamento nazionale ed europeo, ratifica le candidature a presidente della camera o del senato, stabilisce la politica da tenere nei confronti delle autorit\u00e0 statali, organizza i rapporti con gli altri partiti ed istituzioni, con l'approvazione dell'ufficio politico nazionale avvia trattative per stipulare alleanze politiche ed elettorali, concepisce e sottopone al consiglio nazionale l'organizzazione delle campagne elettorali, propone all'ufficio politico nazionale il candidato a primo ministro, su proposta del presidente approva e revoca il portavoce del partito, elegge il tesoriere\nPresidente.\nIl presidente (\"Pre\u0219edintele\") \u00e8 il garante della messa in atto del programma politico, del rispetto e dell'applicazione dello statuto e della conservazione dell'identit\u00e0, dell'unit\u00e0 e del prestigio del partito. Il presidente rappresenta i valori ideologici del PNL e ne \u00e8 il leader dottrinario e l'immagine.\nPrimi vicepresidenti.\nI primi vicepresidenti (\"Prim-vicepre\u0219edin\u021bii\") sono responsabili e coordinano il proprio dominio di pertinenza in base ad un campo settoriale (strategia politica, comunicazione, imprenditoria e societ\u00e0 civile, relazioni internazionali).\nSegretario generale.\nIl segretario generale (\"Secretarul general\") coordina l'attivit\u00e0 di organizzazione ed \u00e8 responsabile per la messa in atto delle decisioni del consiglio nazionale, dell'ufficio politico nazionale e dell'ufficio esecutivo\nCommissione nazionale per lo statuto e i regolamenti.\nLa commissione nazionale per lo statuto e il regolamento (\"Comisia Na\u021bional\u0103 pentru Statut \u0219i Regulamente\", CNSR) \u00e8 composta da un presidente e otto membri eletti dall'ufficio politico nazionale su proposta del presidente del partito. Elabora regolamenti interni e verifica la concordanza tra lo statuto e tutti i documenti prodotti dal partito.\nCommissione nazionale di revisione e sorveglianza.\nLa commissione nazionale di revisione e sorveglianza (\"Comisia Na\u021bional\u0103 de Revizie \u0219i Cenzori\", CNRC) \u00e8 l'organo di verifica dell'intera attivit\u00e0 finanziaria del partito. \u00c8 composta da un presidente eletto dal congresso e da sei membri eletti dal consiglio nazionale.\nCorte di arbitraggio.\nLa corte di arbitraggio (\"Curtea de Arbitraj\", CA) \u00e8 composta da un presidente eletto dal congresso e da 24 membri nominati dal consiglio nazionale. \u00c8 l'istanza suprema incaricata di sorvegliare sul rispetto dello statuto e del codice etico e di risolvere le dispute.\nStrutture interne.\nLo statuto, inoltre, prevede le seguenti strutture interne in base alla categoria sociale o professionale:"}
{"id": "599796", "revid": "43530", "url": "https://it.wikipedia.org/wiki?curid=599796", "title": "Borgorosso F.C.", "text": ""}
{"id": "599798", "revid": "77594", "url": "https://it.wikipedia.org/wiki?curid=599798", "title": "V\u0169ng T\u00e0u", "text": "V\u0169ng T\u00e0u \u00e8 una citt\u00e0 del Vietnam nella Regione sud-orientale che nel 2019 contava 357.124 abitanti.\nV\u0169ng T\u00e0u \u00e8 l'unico centro petrolifero del Vietnam ed \u00e8 anche un importante centro turistico. La Petro Vietnam e PTSC impiegano migliaia di lavoratori, tanto che il giro d'affari legato ai cantieri che costruiscono piattaforme petrolifere muove gran parte dell'economia cittadina. Dall'aeroporto di V\u0169ng T\u00e0u partono i voli in elicottero per raggiungere le piattaforme petrolifere e i mezzi navali che operano nei mari vietnamiti del sud.\nLa citt\u00e0 \u00e8 situata 120 chilometri a sudest di Ho Chi Minh e possiede alcune belle spiagge. Per raggiungerla da Ho Chi Minh sono necessarie circa 3 ore in auto o poco pi\u00f9 di un'ora se si naviga sul fiume."}
{"id": "599801", "revid": "712828", "url": "https://it.wikipedia.org/wiki?curid=599801", "title": "Ami Mizuno", "text": ""}
{"id": "599802", "revid": "287204", "url": "https://it.wikipedia.org/wiki?curid=599802", "title": "Thelma Schoonmaker", "text": "Biografia.\nNata da genitori statunitensi in Algeria, dove suo padre lavorava per la compagnia petrolifera Standard Oil, trascorse la sua infanzia e la sua adolescenza nell'isola di Aruba e successivamente in Portogallo. Dopo il suo rientro negli Stati Uniti nel 1955, studi\u00f2 scienze politiche alla Cornell University e impar\u00f2 il russo con la prospettiva di entrare nella carriera diplomatica. Conseguita la laurea nel 1961, cominci\u00f2 a fare concorsi per entrare nella pubblica amministrazione statunitense. Durante una simulazione di ricevimento nell'ambasciata sudafricana, nel corso di una conversazione commise l'errore di esprimere le sue opinioni contrarie all'apartheid. La commissione selezionatrice, a causa delle sue idee decisamente \"schierate\" e all'epoca incompatibili con il lavoro scelto, le consigli\u00f2 di abbandonare la strada intrapresa. La Schoonmaker si iscrisse allora a un corso di arte cinematografica all'Universit\u00e0 di New York e rispose a un annuncio in cui si richiedeva un assistente al montaggio; presso questo studio impar\u00f2 a tagliare i negativi e, per puro caso, si offr\u00ec di collaborare a rimontare il film girato da un giovane studente per la sua tesi di laurea e rovinato da un cattivo montaggio. Lo studente era Martin Scorsese e il film era \"Chi sta bussando alla mia porta\". Da quel momento, Thelma Schoonmaker \u00e8 diventata la collaboratrice fissa di Scorsese. \nNel 1971 viene candidata all'Oscar al miglior montaggio per il film \"Woodstock - Tre giorni di pace, amore e musica\". Ha collaborato al montaggio di \"Toro scatenato\", \"Re per una notte\", \"Fuori orario\", \"Quei bravi ragazzi\", \"Cape Fear - Il promontorio della paura\", \"L'et\u00e0 dell'innocenza\", fino a \"The Aviator\".\nDurante la notte della cerimonia per la 79\u00aa edizione degli Academy Awards riceve l'Oscar per il montaggio del film di Scorsese \"The Departed - Il bene e il male\", il terzo della sua carriera dopo quelli ottenuti per \"Toro scatenato\" e \"The Aviator\" e dopo le nomination per\" Quei bravi ragazzi\", \"Gangs of New York\" e \"Hugo Cabret\". Nel 2014, assieme al regista Frederick Wiseman, le viene assegnato il Leone d'oro alla carriera alla 71\u00aa Mostra internazionale d'arte cinematografica di Venezia, primo caso nella storia della Mostra in cui il riconoscimento viene assegnato ad un montatore.\nVita privata.\n\u00c8 stata sposata con il regista Michael Powell, di 35 anni pi\u00f9 grande di lei e conosciuto proprio grazie a Scorsese, dal 1984 fino alla sua morte nel 1990. La coppia non ha avuto figli.\nRiconoscimenti.\nPremio Oscar\nPremio BAFTA\nMostra del Cinema di Venezia\nEddie Award\nSaturn Award\nEDA Award\nCamerimage\nSatellite Award"}
{"id": "599815", "revid": "4719095", "url": "https://it.wikipedia.org/wiki?curid=599815", "title": "Province del Canada", "text": ""}
{"id": "599818", "revid": "122971193", "url": "https://it.wikipedia.org/wiki?curid=599818", "title": "ISO 19011", "text": "La ISO 19011 descrive le linee guida per gli audit di sistemi di gestione ambientali, della qualit\u00e0, della sicurezza delle informazioni. \u00c8 una norma che unifica le regole da seguire nelle verifiche ispettive (anche dette audit) sui sistemi di gestione ed \u00e8 stata approntata a livello internazionale dall'ISO (Organizzazione internazionale per la normazione) nel 2002, e tradotta poi in italiano nel 2003 (\"UNI EN ISO 19011:2003 - Linee guida per gli audit dei sistemi di gestione per la qualit\u00e0 e/o di gestione ambientale\"). Questa norma era stata precedentemente pubblicata nel 1990 come ISO 10011-1 per la gestione dell'audit, e successivamente nel 1991 la ISO 10011-2 per la definizione del programma di audit e la ISO 10011-3 per la gestione del programma di audit. \nContenuto.\nLa nuova revisione del 2011 (pubblicata in Italia come \"UNI EN ISO 19011:2012 - Linee guida per \"audit\" di sistemi di gestione\") ha allargato il suo respiro con specifiche indicazioni per i sistemi di gestione:\nLa norma intende dare delle linee guida sui principi dell'attivit\u00e0 di \"audit\", sulla gestione dei programmi di \"audit\", sulla conduzione dell'audit e sulla valutazione e competenza degli \"auditor\" dei sistemi di gestione.\nDestinatari.\nLa ISO 19011 \u00e8 destinata ad una estesa gamma di potenziali utilizzatori, che comprendono:"}
{"id": "599824", "revid": "663330", "url": "https://it.wikipedia.org/wiki?curid=599824", "title": "Caitlin Stasey", "text": "Biografia.\nHa mostrato sin da piccola un grande interesse per il teatro e proprio per questo i genitori la iscrissero all'et\u00e0 di 7 anni ad una scuola specializzata nell'ambito di canto, ballo e recitazione. Nonostante per motivi di famiglia fosse sempre costretta a trasferirsi durante tutta la sua infanzia dall'Australia all'Inghilterra \u00e8 riuscita a conciliare le sue attivit\u00e0 e far s\u00ec che il suo primo ruolo fosse in una pubblicit\u00e0 delle Olimpiadi del 2000: \"I still call Australia Home\". A 10 anni Caitlin aveva gi\u00e0 girato il mondo con il coro dello spot della Qantas e ottenuto vari ruoli in teatro.\nDopo tre anni Caitlin ha avuto il suo primo ruolo da protagonista nella serie TV \"The Sleepover Club\", basato sui libri dell'autrice Rose Impey. La serie segue la vita di cinque pre-adolescenti che si sono riunite in un club per confidare i loro segreti e divertirsi insieme. Caitlin interpret\u00f2 il ruolo di Francesca 'Frankie' Thomas, la leader del club. La serie \u00e8 composta da 26 episodi e fu di un notevole successo per cui fu creata anche una seconda stagione in cui Caitlin, per\u00f2, ha recitato solo nel primo episodio.\nAll'inizio del 2005, dopo anni di audizioni e duro studio, Caitlin \u00e8 riuscita ad attirare l'attenzione della produttrice di \"Neighbours\", Jan Russ, che le assegn\u00f2 il ruolo di Rachel Kinski nella famosa soap opera/drama che narra le vicende degli abitanti in Ramsay street. Caitlin ha vinto la parte nell'aprile 2005, e il suo primo episodio \u00e8 andato in onda il 18 agosto dello stesso anno. Ha interpretato il personaggio di Rachel fino a marzo 2009, dopo aver smesso di filmare gli episodi e aver annunciato di lasciare il cast. Gli episodi con il suo personaggio sono oltre 400.\nOltre ai suoi ruoli in TV, Caitlin ha partecipato a vari spettacoli teatrali. Ha passato l'intero mese di dicembre 2008 in Inghilterra a promuovere lo spettacolo teatrale \"Snow White and the seven dwarfs\" nel quale ha interpretato il ruolo di Biancaneve. La rappresentazione teatrale ha riscosso un notevole successo e registrato il record di incassi al Theatre Royal di Norwich. Nel 2009 \u00e8 stata protagonista di \"The Subtle Art of Flirting\" al teatro Newton Workers club.\nIl 4 settembre 2009 \u00e8 stato annunciato che Caitlin avrebbe interpretato il ruolo di Ellie Linton nel film \"Tomorrow, When the war began\" tratto dall'omonimo best seller australiano scritto da John Marsden. La saga narra la storia di otto ragazzi che partono per andare in campeggio ma al loro ritorno devono combattere contro degli invasori stranieri che hanno distrutto il loro paese. Gran parte delle scene \u00e8 stata girata in Hunter Valley, Blue Mountains e Raymond Terrace (NSW). Il regista \u00e8 Stuart Beattie e il film \u00e8 uscito nelle sale cinematografiche australiane e in Nuova Zelanda nel 2010.\nNel 2013 ha ottenuto il ruolo di Kenna nella serie TV statunitense \"Reign\".\nVita privata.\nApertamente pansessuale, Caitlin ha sposato nel 2016 l'attore statunitense Lucas Neff.\nDoppiatrici italiane.\nNelle versioni in italiano delle opere in cui ha recitato, Caitlin Stasey \u00e8 stata doppiata da:"}
{"id": "599825", "revid": "212348", "url": "https://it.wikipedia.org/wiki?curid=599825", "title": "Principio di legalit\u00e0", "text": "Il principio di legalit\u00e0, in diritto, afferma che tutti gli organi dello Stato sono tenuti ad agire secondo la legge. Tale principio ammette che il potere venga esercitato in modo discrezionale, ma non in modo arbitrario, rispettando tutti i regolamenti sull'ordine.\nStoria.\nIl principio di legalit\u00e0 si \u00e8 affermato dopo la Rivoluzione francese del 1789. Sorge in risposta al potere oppressivo dell'Ancien R\u00e9gime, rigettando la funzione giurisdizionale come concepita nell'idea del tempo. Il magistrato, funzionario del Re, diceva la legge, e la legge promanava dal re. Il rifiuto di questa idea si traduceva nella dottrina di chi credeva che il giudice dovesse essere la \"bocca della legge\" e di chi riteneva di ricacciare nell'obl\u00eco di costumi medievali la \"legge dei tribunali\". Nell'idea giacobina del tempo, si afferma l'idea che la legge non possa essere interpretata dunque, se non rigidamente e in maniera letterale. La concezione del giudice come mero tramite della regola \u00e8 sopravvissuta fino ai giorni nostri, perdendosi per\u00f2 il significato partigiano e giacobino della funzione giurisdizionale, e affermandosi un significato universale: il principio di legalit\u00e0 esprime oggi una scelta politica in base alla quale la legalit\u00e0 viene limitata nella misura essenziale per assicurare la pace.\nStoricamente, limiti rigidi sono stati imposti alla funzione giurisdizionale, a vantaggio del legislatore, rappresentante del popolo, che non pu\u00f2 nuocere a s\u00e9 stesso. La fiducia illuministica nella ragione dell'uomo si concretizza poi nel pensiero che la legge, in quanto traduzione materiale di principi naturali, \u00e8 cosa intrinsecamente giusta, e che la certezza dello strumento-legge deve essere massimo. Viene quindi elevato a principio costituzionale della Carta Fondamentale, e fra i destinatari figura il legislatore, il quale non potr\u00e0 demandare ad altri il proprio compito (delegificazione), dovendo provvedere con legge ordinaria. E tale legge sar\u00e0 soggetta al giudice costituzionale, che vaglier\u00e0 la corrispondenza ai sommi principi.\nLa legalit\u00e0 ha quindi come fine quello indicarci diritti e doveri per farci vivere in maniera civile. Essa si atteggia, quindi, come necessit\u00e0 di una previa norma di legge attributiva del potere (es. Le Camere).\nIl secondo fine aggiunge che amministrazione e giurisdizione devono esercitare i loro poteri in conformit\u00e0 con i contenuti prescritti dalla legge. L'amministrazione \u00e8 tenuta non solo a perseguire i fini determinati dalla legge (\"legalit\u00e0-indirizzo\"), ma anche a operare in conformit\u00e0 alle disposizioni normative stesse (\"legalit\u00e0-garanzia\") (es. Magistratura).\nLa tipicit\u00e0.\nLa norma dettata dal diritto sostanziale, per soddisfare il principio di legalit\u00e0, deve garantire un elevato livello di tipicit\u00e0: ci\u00f2 non la priva, in genere, del \"carattere della concretezza\" , pur essendo applicabile ad una molteplicit\u00e0 di casi, mentre la sentenza del giudice rappresenta la regola del caso concreto, cio\u00e8 del singolo caso. Il carattere della concretezza manca nelle norme che contengono \"clausole generali\", ma esse costituiscono per certi versi delle eccezioni all'interno del sistema del diritto civile, avendo soprattutto la funzione di offrire regole di comportamento alle parti per evenienze non previste e per adattare alle circostanze della fattispecie le regole legali o quelle concordate nel contratto, nonch\u00e9 la funzione di offrire una base testuale al giudice per trovare nel sistema la regola da applicare in caso di mancanza di una norma determinata o per correggere un risultato iniquo a cui potrebbe pervenirsi con la mera applicazione di una norma determinata. In tal senso, come \u00e8 noto, le clausole generali sono state spesso descritte come \u00abventili \u00bb o \u00abpolmoni\u00bb dell'ordinamento giuridico. In entrambe le ipotesi, tuttavia, il giudice elabora la regola del caso concreto applicando la norma dettata dal diritto sostanziale\".\nPeraltro, l'esigenza di concretezza della norma non pu\u00f2 spingersi fino a negare la sua tipicit\u00e0, pena la creazione di una vera e propria antinomia. Infatti, \u00e8 stato lamentato che \u00able strade della legittimit\u00e0 e della legalit\u00e0 (la prima, adeguatezza ad aspettative concrete; la seconda, conformit\u00e0 a norme astratte)\u00bb vanno divaricandosi: senza andare \u00aballa radice, per colmarlo, dello scarto tra legalit\u00e0 e legittimit\u00e0, ci possiamo attendere uno svolgimento tragico del conflitto tra una legalit\u00e0 illegittima e una legittimit\u00e0 illegale\u00bb.\nIl dibattito sull'interpretazione.\nNella dottrina italiana.\nSul piano giuridico, il principio di legalit\u00e0 esprime una scelta garantista e di libert\u00e0, che si traduce nella predisposizione delle norme per l'interpretazione e in limitazioni per l'esercizio della stessa (art. 12-14 preleggi). Esso si traduce in un differente grado di libert\u00e0 per le persone private (fisiche o giuridiche) e le pubbliche amministrazioni. Nei rapporti di diritto privato il principio di legalit\u00e0 definisce i limiti e confini della libert\u00e0 personale (secondo il principio \"tutto ci\u00f2 che non \u00e8 vietato, \u00e8 lecito\"); nel caso della pubblica amministrazione, esso indica che cosa il soggetto di diritto pubblico pu\u00f2 o deve fare. La legittimit\u00e0 dell'azione amministrativa \u00e8 associata ad una discrezionalit\u00e0 nelle scelte compiute dai decisori e nelle tempistiche adottate.\nIl problema legato al principio in discorso \u00e8 strettamente connesso al problema dell'interpretazione della legge, talch\u00e9 \u00e8 necessario comprendere sinotticamente lo sviluppo storico del principio (di legalit\u00e0) e della tecnica che ne costituisce applicazione (interpretazione della legge). Il giudice, infatti, pu\u00f2 limitare l'attivit\u00e0 tecnica dell'interpretazione del diritto secondo Costituzione, ovvero pu\u00f2 muoversi 'praeter legem', attraverso la cosiddetta \"interpretazione evolutiva\", o il ricorso a talune forme di analogia, consentite nel nostro ordinamento.\nSia che ci\u00f2 avvenga per ovviare a certi inconvenienti legislativi, sia che avvenga per un desiderio di vedere concretizzata una giustizia sostanziale, un intervento del giudice oltre i rigidi confini segnati dalla legge pu\u00f2 segnare un identificarsi con la giustizia politica.\nTaluni (Calamandrei), sostengono che in ogni decisione giurisdizionale vi sia un 'quantum' di politicit\u00e0. Talaltri rigettano tale impostazione che si rivela, in Italia, metagiuridica, e propria del pensiero anglosassone. Essi risolvono per sostenere che la politicit\u00e0 o apoliticit\u00e0 del giudice \u00e8 in ultima analisi, solo un problema di fonti del diritto.\nNella giurisprudenza della Corte europea dei diritti dell'uomo.\nLa Corte europea dei diritti dell'uomo, per molti diritti, opera un vaglio preliminare sulla legalit\u00e0 della procedura che a livello nazionale ha deciso su di essi: \"nel caso Hentrich gi\u00e0 s'era statuito che il requisito di legalit\u00e0 \u00e8 soddisfatto dalla sufficiente accessibilit\u00e0, precisione e prevedibilit\u00e0 della norma: (...) non soltanto la Corte lo ribadisce, ma spiega anche da quale rischio in tal maniera ci si salvaguarda. Si tratta di evitare applicazioni incongrue della norma, cio\u00e8 tali che potrebbero privare i ricorrenti di un'effettiva protezione dei loro diritti per l'arbitrariet\u00e0 o imprevedibilit\u00e0 dei risultati: uno Stato di diritto passa anche per un elevato standard di qualit\u00e0 della legge, tale da offrire al cittadino sufficiente chiarezza sulle circostanze e le condizioni in cui un suo diritto potrebbe essere sacrificato (caso Halford). Ma, soprattutto, tale standard prevede (in conformit\u00e0 coll'articolo 13 della Convenzione europea) che si assicuri l'effettivit\u00e0 della tutela, a prescindere dal fatto che la violazione sia stata compiuta da chi agisca investito di pubblico potere (caso Rotaru)\".\nPeraltro, la Corte europea dei diritti dell'uomo \u00abassume, seguendo un\u2019impostazione sostanzialistica, che il termine \u201clegge\u201d contenuto in pi\u00f9 articoli della Convenzione (vedi ad esempio quelli dall\u20198 all\u201911) include sia il diritto scritto che il diritto non scritto\u201d; la coincidenza del concetto di \u201cdiritto\u201d (\"law\") con il concetto di \u201clegge\u201d impone che sia il diritto di origine legislativa che quello di origine giurisprudenziale devono possedere requisiti qualitativi quali l\u2019accessibilit\u00e0 e la prevedibilit\u00e0\u00bb. La Corte costituzionale italiana, nel prenderne atto, ha dichiarato che \u00e8 essenziale anche nell\u2019ottica costituzionale - \"cos\u00ec come in quella convenzionale (\"ex multis\", Corte EDU, sezione quinta, sentenza 26 novembre 2011, Gochev c. Bulgaria; Corte EDU, sezione prima, sentenza 4 giugno 2002, Olivieiria c. Paesi Bassi; Corte EDU, sezione prima, sentenza 20 maggio 2010, Lelas c. Croazia)\" \u2013 che l'interpretazione giurisprudenziale \"sia in grado di porre la persona potenzialmente destinataria delle misure limitative del diritto in condizioni di poter ragionevolmente prevedere l\u2019applicazione della misura stessa\".\nAttraverso i criteri di Copenaghen, il principio affermato dalla CEDU \u00e8 transitato tra i requisiti di accesso all'Unione europea, dove il trattato di Lisbona lo include tra i valori fondanti dell'Unione."}
{"id": "599827", "revid": "1543377", "url": "https://it.wikipedia.org/wiki?curid=599827", "title": "Trei culori", "text": "Trei Culori (\"Tre Colori\") \u00e8 un canto patriottico romeno, inno della Repubblica Socialista di Romania, dal 1968 al 1989, anno del cambiamento politico alla direzione del Paese; quando venne sostituito con De\u0219teapt\u0103-te, Rom\u00e2ne!.\nIl testo originale e la melodia furono entrambi composti da Ciprian Porumbescu, tuttavia nella versione adottata come inno nazionale, si notano alcune modifiche apportate per elogiare la politica comunista sulla quale era basata la Romania. Il titolo e alcuni versi fanno riferimento al tricolore rumeno, cio\u00e8 alla bandiera composta dalle tre bande verticali di eguale misura e dai colori: blu, giallo e rosso; che risale al 1848 e richiama gli ideali della Rivoluzione francese del 1789.\nTesto.\nTraduzione italiana.\n&lt;poem&gt;Tre colori conosco al mondo,\nche richiamano un popolo eroico,\nche sin dai vecchi tempi, con gloria\nin battaglia fu trionfante.\nPer molti secoli,\ni nostri antenati lottarono da eroi;\nconquistando questa terra,\ne costruendo il nostro futuro.\nRosso, giallo e blu,\n\u00e8 il nostro tricolore,\nsi innalza come una stella,\n\u00e8 la gloria di questo popolo.\nSiamo un popolo nel mondo,\nsiamo uniti e lavoratori,\nliberi, con nuova fama\ne con un audace traguardo.\nOggi, il Partito ci unisce,\ne sulla terra romena,\nverr\u00e0 instaurato il Socialismo,\nattraverso le gesta dei lavoratori.\nPer l'onore della nostra patria,\nannientammo i nostri nemici,\nma vivremo una storia pacifica\ncon tutti i popoli, in chiara luce.\nProde Romania, mia pi\u00f9 cara terra,\nvivi per sempre splendente!\nNella nuova era Comunista,\ncome una stella, brillerai!&lt;/poem&gt;"}
{"id": "599829", "revid": "181699", "url": "https://it.wikipedia.org/wiki?curid=599829", "title": "Procedimento", "text": "Il procedimento pu\u00f2 essere definito come una sequenza di atti giuridici, posti in essere da uno o pi\u00f9 soggetti, necessaria per la validit\u00e0 e l'efficacia dell'atto terminale del procedimento stesso (il \"provvedimento\"), attraverso il quale viene esercitata una pubblica potest\u00e0. Il procedimento \u00e8 pertanto un esempio di \"fattispecie a formazione progressiva\". Il concetto di procedimento si distingue da quello di procedura, anche se nel linguaggio corrente vengono non di rado confusi; la \"procedura\" \u00e8, infatti, il complesso di norme che disciplinano un procedimento.\nCaratteri generali.\nIl procedimento \u00e8 il modo attraverso il quale vengono normalmente esercitate le pubbliche funzioni, che possono essere amministrative, giurisdizionali o legislative, sicch\u00e9 si hanno \"procedimenti amministrativi\", \"procedimenti giurisdizionali\" (detti \"processi\") e \"procedimenti legislativi\". Peraltro, mentre una disciplina generale del processo \u00e8 presente negli ordinamenti giuridici da lungo tempo e quella del procedimento legislativo risale alla formazione delle moderne assemblee legislative, \u00e8 solo nel XX secolo che si sente la necessit\u00e0 di una disciplina generale del procedimento amministrativo, tanto che in Italia si arriver\u00e0 ad essa solo con la legge 241 del 7 agosto 1990. Va aggiunto che, in Italia come nella maggior parte degli ordinamenti, la disciplina del procedimento amministrativo, a differenza di quelle del processo e del procedimento legislativo, \u00e8 caratterizzata da numerosi di tipi di procedimento, ciascuno con proprie norme specifiche, mentre sono poche le norme generali applicabili a tutti i procedimenti amministrativi o ad ampie categorie di essi.\nLa necessit\u00e0 di seguire un procedimento per l'esercizio del pubblico potere \u00e8 uno dei modi attraverso i quali l'ordinamento vincola lo stesso, per garantire che sia rivolto al perseguimento delle finalit\u00e0 in vista delle quali \u00e8 stato attribuito.\nSolo l'atto terminale del procedimento (che non \u00e8 necessariamente l'ultimo in ordine cronologico) produce gli effetti propri dell'esercizio del potere; gli altri atti (detti \"endoprocedimentali\") sono tuttavia necessari per la sua validit\u00e0 o efficacia nel senso che la mancanza o invalidit\u00e0 di tali atti si riverbera sull'atto terminale, rendendolo invalido (cosiddetta \"invalidit\u00e0 derivata\") o impedendogli di produrre i suoi effetti.\nI singoli atti che costituiscono un procedimento possono essere, a loro volta, atti terminali di un altro procedimento, che prende il nome di \"subprocedimento\".\nFasi del procedimento.\nLa struttura del procedimento \u00e8 varia secondo l'organo competente ad emanare l'atto terminale, la forma di quest'ultimo, il potere che viene esercitato ecc. Si pu\u00f2 per\u00f2 articolare la sequenza di atti e operazioni in alcune fasi, riscontrabili nella generalit\u00e0 dei casi:\nFase dell'iniziativa.\nLa fase dell\"'iniziativa\" \u00e8 quella in cui viene avviato il procedimento. L'avvio pu\u00f2 essere deciso dallo stesso organo competente ad adottare l'atto terminale (avvio \"d'ufficio\") o essere conseguenza di un \"atto d'impulso\" (o \"propulsivo\"), che pu\u00f2 provenire da un privato (\"istanza\") o da un altro organo pubblico (\"richiesta\", detta \"proposta\" quando, oltre a chiedere l'avvio del procedimento, indica anche il contenuto del suo atto terminale).\nSecondo i casi, l'atto d'impulso pu\u00f2 essere necessario per l'avvio del procedimento o pu\u00f2 essere lasciata all'organo competente la facolt\u00e0 di avviarlo anche d'ufficio. Inoltre, nel caso della proposta, l'organo competente pu\u00f2 essere vincolato ad adottare un atto terminale conforme ad essa o avere la facolt\u00e0 di discostarsene.\nFase istruttoria.\nLa fase \"istruttoria\" comprende le attivit\u00e0 volte alla ricognizione e alla valutazione degli elementi rilevanti per la decisione finale. \u00c8 questa la fase che presenta maggior variabilit\u00e0 secondo la natura del procedimento.\nNella fase istruttoria l'organo competente (detto \"organo attivo\") pu\u00f2 acquisire il giudizio di un altro organo, di solito collegiale (detto \"organo consultivo\"), per decidere con cognizione di causa. L'atto con il quale viene manifestato tale giudizio \u00e8 detto \"parere\", che pu\u00f2 essere:\nFase decisoria.\nDurante la fase \"decisoria\" l'organo competente, sulla base delle risultanze dell'istruttoria, assume la sua decisione e adotta l'atto terminale. Quest'ultimo, al termine della fase costitutiva, \u00e8 \"perfetto\" ma non necessariamente \"efficace\", ossia in grado di produrre i suoi effetti.\nLa fase costitutiva \u00e8 \"pluristrutturata\" quando c'\u00e8 un concorso di organi diversi con rilievo parimenti determinate per l'emanazione dell'atto terminale; quest'ultimo aspetto distingue tali interventi da quelli in fase istruttoria che possono influenzare, ma non condizionare, la decisione. Le determinazioni dei vari organi possono fondersi in un unico \"atto complesso\" oppure rimere atti distinti, come nel caso in cui l'emanazione dell'atto terminale \u00e8 subordinata all\"'autorizzazione\" di un organo che esercita in tal modo un \"controllo preventivo antecedente\".\nFase integrativa dell'efficacia.\nLa fase \"integrativa dell'efficacia\" comprende gli eventuali atti e operazioni, successivi all'adozione dell'atto terminale, necessari affinch\u00e9 questo divenga efficace. Rientrano in questa fase, tra gli altri:\nNon costituiscono, invece, una fase del procedimento ma, semmai, un procedimento a s\u00e9 i \"controlli successivi\". Anch'essi, come i controlli preventivi, possono essere di legittimit\u00e0 o di merito ma, in questo caso, l'esito positivo della verifica non condiziona l'efficacia dell'atto mentre, sulla base dell'esito negativo, pu\u00f2 essere adottato un provvedimento di rimozione dell'atto stesso (\"annullamento\") o dei suoi effetti (\"revoca\")."}
{"id": "599831", "revid": "228587", "url": "https://it.wikipedia.org/wiki?curid=599831", "title": "Vendemmiaio", "text": "Il mese di vendemmiaio (anche \"vendemmiale\" o \"vendemmiatore\"; in francese: \"vend\u00e9miaire\") era il primo mese del calendario rivoluzionario francese e corrispondeva (a seconda dell'anno) al periodo compreso tra il 22/24 settembre e il 21/23 ottobre nel calendario gregoriano. Era il primo dei \"mois d'automne\" (mesi d'autunno); seguiva i Giorni Sanculottidi e precedeva brumaio.\nIl mese di vendemmiaio deve la sua etimologia a:\n secondo i termini del rapporto presentato alla Convenzione Nazionale il 3 brumaio anno II (24 ottobre 1793) da Fabre d'\u00c9glantine, in nome della \"commissione incaricata della stesura del calendario\".\nTabella dei nomi dei giorni.\nCome tutti i mesi del calendario repubblicano francese, il mese di vendemmiaio era composto da 30 giorni e suddiviso in tre decadi. Ogni giorno aveva un nome proprio, tratto dal nome di una pianta, tranne il quinto (quintid\u00ec) e decimo (decad\u00ec) giorno di ogni decade, che avevano rispettivamente il nome di un animale e quello di un oggetto per l'agricoltura."}
{"id": "599837", "revid": "124448741", "url": "https://it.wikipedia.org/wiki?curid=599837", "title": "Lorenzo il Vecchio", "text": "Biografia.\nLorenzo nel 1416 spos\u00f2 Ginevra di Giovanni di Amerigo dei Cavalcanti, dalla quale ebbe due figli: Francesco, che non gener\u00f2 una discendenza, e Pierfrancesco, dal quale continu\u00f2 a svilupparsi il ramo cadetto della famiglia.\nFu sempre molto legato al suo fratello Cosimo, seguendolo negli spostamenti a Ferrara, Verona e Venezia ai tempi della pestilenza a Firenze (1430). Nel 1433 si trovava alla villa del Trebbio quando Cosimo venne arrestato con l'accusa di tirannia, e tent\u00f2 di radunare un esercito per rientrare con la forza a Firenze, ma venne dissuaso. Decise dunque di riunire i suoi figli e quelli di Cosimo e lo raggiunse a Venezia. In seguito rientr\u00f2 trionfalmente con Cosimo a Firenze segnando la riabilitazione del \"pater patri\u00e6\".\nLorenzo si dedic\u00f2 nella vita soprattutto agli affari, nel banco di famiglia che il padre Giovanni aveva reso tanto forte e redditizio. Politicamente all'ombra del fratello, ricopr\u00ec comunque alcune cariche: membro dei Dieci di Balia nel 1431, ambasciatore a Venezia (1429), a Roma presso papa Eugenio IV (1431), e a Ferrara presso lo stesso pontefice (1438) per ottenere lo spostamento del concilio dalla citt\u00e0 estense a Firenze.\nNel 1435 si trasfer\u00ec a Roma per seguire da vicino gli affari del Banco Medici presso il pontefice, in qualit\u00e0 di depositario delle entrate della Camera Apostolica.\nSecondo le fonti dell'epoca, fu un uomo di buona salute (a differenza del ramo del fratello Cosimo che soffriva di malattie ereditarie), attivo e amante della campagna, della caccia e dei cani, per questo soggiornava spesso nelle ville medicee.\nMor\u00ec nel 1440 alla villa di Careggi e fu sepolto nella chiesa di famiglia, la basilica di San Lorenzo. I suoi figli dopo la sua morte passarono sotto la tutela dello zio Cosimo.\nNei media.\nLorenzo di Giovanni de' Medici, interpretato da Stuart Martin, \u00e8 uno dei protagonisti della prima stagione della serie televisiva \"I Medici\", alla fine della quale muore assassinato dopo aver scoperto del complotto organizzato dal banchiere Andrea de' Pazzi."}
{"id": "599839", "revid": "125654474", "url": "https://it.wikipedia.org/wiki?curid=599839", "title": "Ashleigh Chisholm", "text": "Conosciuta per aver interpretato il ruolo di Felicity 'Fliss' Sidebotham nella serie australiana \"The Sleepover Club\", trasmessa anche in Italia, su Disney Channel, fra il gennaio 2004 ed il novembre 2006.\nInterpretando il ruolo di Jennelle, \u00e8 apparsa anche in un episodio della serie \"Neighbours\", a cui hanno preso parte anche due sue ex colleghe Eliza Taylor-Cotter e Caitlin Stasey. Dopo aver abbandonato la televisione australiana ci ritorna solo nel 2011 apparendo nel suo ultimo film come protagonista in \"Sommerso\"."}
{"id": "599840", "revid": "709565", "url": "https://it.wikipedia.org/wiki?curid=599840", "title": "Agaricus arvensis", "text": "Agaricus arvensis \u00e8 un fungo abbastanza apprezzato, come tutti i \"prataioli\" commestibili.\nDescrizione della specie.\nCappello.\nFino a 20\u00a0cm di larghezza, a volte tuttavia raggiunge dimensioni enormi; inizialmente \u00e8 chiuso a forma di uovo, poi si apre e diventa emisferico ed infine piano-convesso.\nCarnoso, bianco, un po' ocra/nocciola al centro; dapprima fioccoso, poi liscio. Cuticola non asportabile.\nAl tocco vira al giallo (strofinare). Margine fioccoso per via dei residui di velo.\nLamelle.\nPiuttosto fitte, fragili, libere. Dapprima bianche, poi bianco-sporco, infine brune e nerastre per via della sporata.\nGambo.\nCilindrico, pieno e robusto, piede pi\u00f9 largo.\nDi colore bianco, vira al giallo al tocco.\nAnello.\nDi colore bianco, ampio, dal tipico aspetto a \"ruota dentata\", collocato in posizione elevata, vira al giallo se manipolato.\nCarne.\nSoda, di colore bianco.\nSpore.\nColor cacao in massa.\nHabitat.\nPrimavera / autunno, nelle radure erbose dei boschi, prati o pascoli, su terreno concimato.\nCommestibilit\u00e0.\nOttima.\nSono preferibili gli esemplari giovani, con le lamelle ancora bianche.\nEtimologia.\nDal latino \"arvum\" = \"campo arato\"."}
{"id": "599841", "revid": "110157", "url": "https://it.wikipedia.org/wiki?curid=599841", "title": "Il Centro", "text": "il Centro \u00e8 un quotidiano abruzzese con sede e redazione a Pescara e con redazioni locali anche all'Aquila e Teramo. Il suo primo numero usc\u00ec il 3 luglio 1986.\nStoria.\nIl quotidiano fu fondato nel 1986 per ovviare all'assenza di una voce autonoma che esprimesse la realt\u00e0 abruzzese; fu chiamato \"Il Centro - Quotidiano dell'Abruzzo\" per sottolineare non solo la collocazione geografica della regione nell'Italia centrale, ma anche la linea editoriale aperta a tutte le voci.\nL'editrice era la SECI, divisa in parti uguali fra la Editoriale L'Espresso, presieduta da Carlo Caracciolo, e la SEA di Franco Sensi.\nUgo Zatterin, gi\u00e0 alla guida del TG2, ne fu il primo direttore (fino al 1989).\nNel 1993 la Finegil del Gruppo Editoriale L'Espresso incorpor\u00f2 la SECI, acquisendo tutta la propriet\u00e0.\nDopo Zatterin il Centro \u00e8 stato diretto da Andrea Barberi, Ernesto Vigna, Carlo Pucciarelli, Sergio Milani, Pier Vittorio Buffa, Antonio Del Giudice, Luigi Vicinanza, Roberto Marino, Sergio Baraldi e Mauro Tedeschini. Dopo la cessione della testata dalla Finegil a un gruppo di imprenditori abruzzesi, dal novembre del 2016 \u00e8 stato nominato nuovo direttore responsabile Primo Di Nicola a cui dopo circa un anno \u00e8 succeduto con la carica di direttore pro tempore, Piero Anchino.\nIl giornale ha la maggiore quota di mercato in Abruzzo (oltre il 60%) sia per quanto riguarda la diffusione che la raccolta pubblicitaria attraverso la concessionaria di pubblicit\u00e0 Manzoni.\nLa redazione aquilana a seguito dei gravi danni subiti dal terremoto del 2009 \u00e8 stata prima delocalizzata e successivamente inaugurata nella nuova sede di viale Corrado IV."}
{"id": "599847", "revid": "287204", "url": "https://it.wikipedia.org/wiki?curid=599847", "title": "Gries", "text": ""}
{"id": "599853", "revid": "1048993", "url": "https://it.wikipedia.org/wiki?curid=599853", "title": "Basia A'Hern", "text": "Biografia.\nDebutta nel 2001, dodicenne, interpretando il ruolo di Cyntrina nella serie tv \"Farscape\". Nello stesso anno inizia a studiare recitazione ai \"Keane Kids Studios\". Nel 2002 fa una piccola apparizione nel serial \"Disappearance\".\nPoco tempo dopo ottiene due rue ruoli importanti, che le permettono di recitare con regolarit\u00e0 all'interno di due telefilm australiani: \"Don't Blame The Koalas\" (2002), in cui interpreta Kate King, e \"The Sleepover Club\" (2003), nel quale ricopre il ruolo di Lyndsey Collins.\nNel 2002 recita nel film \"The Pact\"; ha quindi avuto il ruolo di Rose Hall in 8 episodi della serie \"Le sorelle McLeod\" e ha recitato come protagonista nella serie tv australiana \"Double Trouble\"."}
{"id": "599856", "revid": "486946", "url": "https://it.wikipedia.org/wiki?curid=599856", "title": "Lago di Genezaret", "text": ""}
{"id": "599857", "revid": "842293", "url": "https://it.wikipedia.org/wiki?curid=599857", "title": "Lancia Flaminia", "text": "La Lancia Flaminia \u00e8 la grande ammiraglia della Lancia; nasce per sostituire i fasti della precedente Aurelia e per porsi sul mercato come la nuova grande auto di rappresentanza di produzione italiana nel periodo che va dalla seconda met\u00e0 degli anni cinquanta agli anni sessanta. Non ha una discendente diretta, poich\u00e9 al momento del termine della produzione, nel 1969, nella medesima categoria di vetture il Gruppo Fiat ha in produzione la Fiat 130. Per avere una vettura Lancia della stessa categoria si dovr\u00e0 attendere la Lancia Gamma nel 1976.\nLa Flaminia.\nDalla Aurelia alla Flaminia.\nPi\u00f9 o meno nel momento in cui, nel 1955, la famiglia Lancia cede la maggioranza azionaria al gruppo Pesenti (Italcementi), alla direzione tecnica avviene una piccola rivoluzione: al posto dell'ingegner Vittorio Jano, che passa alla Ferrari, il 27 marzo 1955 viene nominato il professor Antonio Fessia, un tecnico illustre e di vasta esperienza.\nFessia \u00e8 un fautore della trazione anteriore (infatti di li a qualche anno progetter\u00e0 la Flavia, prima vettura di serie italiana con ruote motrici anteriori) ed inizia con la revisione del modello di punta, l'Appia, varando la seconda serie (che esce nei primi mesi del 1956), ma contemporaneamente deve occuparsi di progettare la macchina destinata a sostituire il modello Aurelia, che comincia a denunciare i suoi anni.\n\u00c8 cos\u00ec che nasce la Flaminia, un'automobile di alta classe, dall'indole assai meno vivace rispetto a quella della progenitrice, ma senza dubbio pi\u00f9 moderna nella linea e pi\u00f9 lussuosa nell'allestimento.\nLa prima Flaminia vede la luce nell'aprile del 1956 ed \u00e8 la versione berlina.\nSi tratta di una voluminosa limousine, la cui linea \u00e8 dovuta a Pininfarina, dotata di motore a 6 cilindri a V di 60\u00b0 da due litri e mezzo di cilindrata, erogante circa 100 HP e capace di spingere la vettura fino a 160\u00a0km orari.\nRispetto all'Aurelia, si presenta con una livrea totalmente diversa (tra cui l'abbandono della classica mascherina anteriore Lancia a favore di una a sviluppo orizzontale), ma con una meccanica non certo rivoluzionaria, in cui la variazione di maggior rilievo \u00e8 data dal mutato sistema di sospensione anteriore, non pi\u00f9 a foderi verticali, ma a trapezi trasversali e molloni elicoidali.\nLa messa a punto del nuovo modello richiede tuttavia pi\u00f9 di un anno: la versione definitiva, che si caratterizza per il nuovo sistema di apertura delle porte (ora tutte incernierate anteriormente) e per un notevole allargamento della carrozzeria, viene esposta al Salone di Ginevra (marzo 1957), ma per le prime consegne ai clienti occorre attendere ancora qualche mese.\nLa scelta del nome.\nNel 1956, quando esce la vettura di fascia superiore destinata a sostituire l'Aurelia, la direzione Lancia sceglie un nome che abbandoni la serie di quelli aventi inizio con la lettera \u201ca\u201d (Aprilia, Ardea, Aurelia), ma che ripercorra la via intrapresa con la Aurelia e proseguita con l'Appia, designando cio\u00e8 il modello con il nome di un'altra strada consolare romana, cio\u00e8 \u201cFlaminia\u201d.\nStile.\nLo stile della Flaminia, preceduto dal prototipo Florida, ad opera di Pininfarina, segna una svolta epocale ed influenzer\u00e0 tutta la produzione automobilistica successiva. Quando mostr\u00f2 la sua ultima creatura al mondo durante il Salone dell'Automobile di Torino nella primavera del 1955, tutti furono impreparati, nessuno poteva capire in quel momento quanto la Florida avrebbe influenzato il car design negli anni a venire.\nPer la prima volta, infatti, si supera lo stilema ponton, quasi un grumo di argilla, monolitico, organico, fatto di curve, dettato precedentemente da Pininfarina stesso con la Cisitalia 202. Come non c'era quasi stata una coup\u00e9 o una berlina che non avesse pagato il \"tributo\" alla Cisitalia, viceversa ora con la Flaminia la carrozzeria non era pi\u00f9 un blocco unico modellato, ma composto da varie superfici affiancate, ognuna con un concetto estetico proprio, raccordate ora anche da spigoli vivi. Tendenza che si diffonder\u00e0 presto in Europa (Fiat 1800/2100/2300, Peugeot 404), quanto in oltre Oceano (basti pensare alle Pontiac Grand Prix e Buick Riviera del 1963) e rimarr\u00e0 in voga ancora intatto venti anni dopo (Rolls-Royce Camargue).\nIl profilo vettura appare lungo ed elegante, e la dimensione del volume di coda era sufficiente per un pieno equilibrio visivo con il cofano, dando enfasi alla statica distribuzione dei pesi 50/50.\nLa Flaminia era notevolmente pulita per il suo tempo. Il tema principale era la forma, con una quasi totale assenza di decorazione. Lateralmente, l'unica era la cornice cromata attorno alla vetratura, quasi a valorizzare il dettaglio pi\u00f9 importante, ossia i suoi passeggeri.\nForte enfasi orizzontale \u00e8 data dalla linea di cintura, che collega i parafanghi anteriori estendendosi fino a quelli posteriori, miscelandosi con la modanatura proveniente dal montante C. A rafforzare ulteriormente questo motivo vi \u00e8 un teorico che piega la lamiera appena sopra i passaruota, estendendosi per tutta la lunghezza dell'auto.\nCaratteristico il frontale basso e largo, che abbandona lo scudo Lancia a favore di una calandra orizzontale dal vago gusto Ferrari. Sul cofano \u00e8 inserita una presa d'aria, mentre il parabrezza panoramico, di ispirazione americana, \u00e8 ripreso dalla show car Florida. Da questa, e dalla precedente Aurelia quindi, si perdono invece le portiere posteriori a vento.\nNel posteriore il lunotto non \u00e8 pi\u00f9 montato a filo, ma incassato nei montanti, i quali prolungandosi danno origine a pinne posteriori.\nLa dinastia Flaminia in breve.\nLa berlina Flaminia inizia la sua carriera nel 1957: quattro anni dopo esce la sua seconda serie, caratterizzata da alcune piccole varianti meccaniche (che peraltro influiscono marginalmente sulle prestazioni); poi, nel settembre 1963, riceve un motore di maggior cilindrata (2,8 litri contro 2,5), che accresce soprattutto le doti di elasticit\u00e0 e ripresa.\nIl successo riscosso dalla Flaminia berlina, al suo apparire sul mercato, \u00e8 indiscutibilmente buono: subito dopo per\u00f2, dopo aver degnamente sostituito la berlina Aurelia, la Lancia deve pensare a lanciare le versioni dall'impronta pi\u00f9 sportiva, quelle che debbono prendere il posto delle famose Aurelia B20 coup\u00e9 e B24 spyder; per far questo, la casa torinese imbocca la strada gi\u00e0 percorsa con l'Appia, creando un telaio che possa essere adeguatamente rivestito dai migliori carrozzieri italiani.\nLe Flaminia sportive vengono esposte al pubblico per la prima volta in occasione del XV Salone dell'automobile di Torino, che si apre il 5 novembre 1958: sono tre versioni, tutte aventi forma di coup\u00e9, logicamente molto diverse tra loro e realizzate da tre dei carrozzieri italiani pi\u00f9 quotati: Pininfarina, Touring e Zagato.\nRispetto a quella della berlina, la meccanica delle tre nuove coup\u00e9 non presenta grandi rivoluzioni, se non l'accorciamento del passo (275\u00a0cm la coup\u00e9 Pininfarina e 252\u00a0cm la Touring e la Zagato, contro i 287\u00a0cm della berlina) ed un incremento della potenza (da 102 a 119 HP).\nPininfarina presenta una lussuosa coup\u00e9, creata adattando il design del prototipo precedentemente realizzato su base Aurelia, chiamato Florida II (per anni auto personale dello stesso Battista Pininfarina); questa coup\u00e9 rimane comunque nel contesto delle auto da rappresentanza dalle dimensioni generose, pi\u00f9 che delle sportive, pur se non mancheranno partecipazioni, anche di successo, di questa vettura ad alcune competizioni velocistiche.\nTouring espone invece, con la classica struttura definita \u201cSuperleggera\u201d (ossatura in tubi di acciaio con copertura in alluminio), una filante versione a soli 2 posti, caratterizzata dalla doppia fanaleria anteriore e da vistosi gruppi ottici posteriori.\nZagato, specializzato nelle costruzioni di tipo pi\u00f9 sportivo, lancia la sua berlinetta pi\u00f9 spartana, di peso contenuto e dalla linea che ricalca quella della sorellina minore Appia. Le Flaminia Sport di Zagato parteciperanno a numerose competizioni, cogliendo, nella propria categoria, un buon numero di significativi successi.\nGrazie alla maggiore potenza ed alla diminuzione di peso, le tre coup\u00e9 vantano prestazioni pi\u00f9 elevate: le velocit\u00e0 massime dichiarate sono di 170\u00a0km orari per la coup\u00e9 di Pininfarina, di 180 per la Touring e di 190 per la Zagato.\nPer il parto della versione aperta della Flaminia, che sostituisce la B24 Aurelia, occorrer\u00e0 pazientare ancora pi\u00f9 di un anno: la \u201cconvertibile\u201d (questa la denominazione ufficiale) - che porta a cinque il numero di versioni della Flaminia - esce infatti nel marzo del 1960, quando viene esposta al Salone di Ginevra. \u00c8 dovuta a Touring ed ha una linea che \u00e8 sostanzialmente identica a quella della coup\u00e9, dalla quale naturalmente eredita anche la meccanica. \nLe evoluzioni successive possono cos\u00ec sintetizzarsi:\nPer chiudere la storia della Flaminia, occorre ancora citare i 4 o 5 esemplari di vettura \"Presidenziale\", costruiti (nel 1960-61) da Pininfarina per la Presidenza della Repubblica Italiana.\nNumerazione telai Flaminia.\nNota generale preliminare\nI dati di cui alle tabelle sotto-riportate sono tratti per la quasi totalit\u00e0 dal volume \u00abLa Lancia\u00bb di Wim H.J. Oude Weernink e Adriano Cimarosti, Edito da Motor Racing Publications LtD (Croydon, GB) nel 1991 e sono stati integrati con ulteriori notizie attinte principalmente da due volumi : 1. \u00abLancia Fulvia, Flavia, Flaminia\u00bb di Sergio Puttini, Edito da Giorgio Nada Editore(Milano, I) nel 1989; 2. \u00abThe Italian Car Registry\u00bb di John De Boer, Corrado Bellabarba e Lorenzo Boscarelli, Edito da John Fulton De Boer (Walnut Creek, USA) nel 1994.\nNote\n[1] Secondo il volume \u00abLancia Fulvia, Flavia, Flaminia\u00bb di Sergio Puttini, Edito da Giorgio Nada Editore(Milano, I) nel 1989, le Flaminia tipo 813.00 sarebbero 2623 e quelle tipo 813.03 sarebbero 41.\n[2] Secondo alcuni, le Flaminia Presidenziali costruite sarebbero 5 e non 4.\n[3] Si \u00e8 stimato che la \"Loraymo\" sia stata costruita partendo da uno chassis 823.00.\n[4] Probabilmente riconvertiti in 824.14 (3C Convertibile) e come tali marchiati.\n[5] Riconvertiti in 826.232 (Supersport).\n[6] Secondo il volume \u00abLancia Fulvia, Flavia, Flaminia\u00bb di Sergio Puttini, Edito da Giorgio Nada Editore(Milano, I) nel 1989, gli esemplari costruiti sarebbero 3, numerati da 1001 a 1003.\nNote\n[1] Secondo il volume \u00abLa Lancia\u00bb di Wim H.J. Oude Weernink e Adriano Cimarosti, Edito da Motor Racing Publications LtD (Croydon, GB) nel 1991, le Flaminia Coup\u00e9 3B da 2,8 litri sarebbero state costruite in 1133 esemplari (anzich\u00e9 1048) e le numerazioni sarebbero state, da 1001 a 2085 per la 826.030 e da 1001 a 1048 per la 826.031. Secondo invece il volume \u00abLancia Fulvia, Flavia, Flaminia\u00bb di Sergio Puttini, Edito da Giorgio Nada Editore(Milano, I) nel 1989, le Flaminia Coup\u00e9 3B da 2,8 litri sarebbero in tutto 1085, con numerazione unica da 1001 a 2085.\n[2] Riconvertiti in 826.232 (Supersport).\nDati di produzione.\n Anno per anno \nI dati sotto riportati sono stati tratti dal volume \u00abStoria della Lancia, Impresa Tecnologie Mercati 1906-1969\u00bb di Autori Diversi, Edito nel 1992 dal Gruppo Editoriale Fabbri.\nI dati sotto-riportati (tratti nella quasi totalit\u00e0 dal volume \u00abLa Lancia\u00bb di Wim H.J. Oude Weernink e Adriano Cimarosti, Edito da Motor Racing Publications LtD (Croydon, GB) nel 1991) sono ricavati essenzialmente dalle numerazioni dei telai.\nValutazioni conclusive\nBench\u00e9 nulla di certo possa essere affermato, si osserva che, tra i dati della produzione anno per anno (12.438) e quelli per modello (12.546, dedotti prevalentemente dalle numerazioni degli chassis) esiste un divario di 108 unit\u00e0; i dati per anno, poi, portano ad un piccolo maggior numero di berline (11 in pi\u00f9) e ad un divario maggiore per le \"derivate\" (119 in meno).\nQualora per\u00f2 si assumesse il dato riportato a pagina 394/395 del libro \u00abLa Lancia\u00bb di Wim H.J. Oude Weernink e Adriano Cimarosti, Edito da Motor Racing Publications LtD (Croydon, GB) nel 1991, che indica in 2.750 gli esemplari carrozzati da Touring e in 526 quelli realizzati da Zagato, la differenza si ridurrebbe, complessivamente, a sole 27 unit\u00e0.\nVendite in Italia.\nLa tabella sotto-riportata (ricavata soprattutto dalla collezione della rivista \"Quattroruote\") indica le Flaminia immatricolate anno per anno.\nNote\nLe Lancia Flaminia nelle diverse versioni vendute (o meglio immatricolate nuove) in Italia dal 1957 al 1970 sono state 7.533, circa il 60% della produzione.\nAll'estero dunque sono andati poco meno di 5000 esemplari.\nDa notare che le esportazioni sono state percentualmente maggiori per le \"2.8\" (pi\u00f9 del 50%).\nLe Flaminia fuori serie.\nSono soltanto 5 le Flaminia carrozzate \"fuori serie\" in esemplare unico di cui si ha notizia.\nIn ordine cronologico:\nUna spider carrozzata da Vignale (1959)\nLo stravagante esemplare Nardi-Loewy, denominato \"Loraymo\", realizzato da Motto (1960)\nUna convertibile, denominata \"Amalfi\", carrozzata da Boneschi (1961)\nUna coup\u00e9, denominata \"Speciale\", carrozzata da Pininfarina (1963)\nUna coup\u00e9, denominata \"Marica\", carrozzata da Ghia (1969)\nFlaminia Spider Vignale (1959).\nAlla quarantunesima edizione del Salone dell'Automobile di Torino, che si tiene dal 31 ottobre all'11 novembre del 1959, la Lancia presenta solo Flaminia chiuse, berlina o coup\u00e9. C'\u00e9 invece, nello spazio del carrozziere Vignale, una spider/cabriolet, progettata da Giovanni Michelotti, costruita sull'autotelaio Flaminia con passo di 252\u00a0cm e motore da 119 cv (lo stesso utilizzato per le coup\u00e9 Touring e Zagato). Questo modello rappresenta il prototipo della versione aperta della Flaminia, che la carrozzeria Vignale ha approntato in concorrenza con analogo prodotto della Touring.\nL'esemplare esposto a Torino, che \u00e8 poi l'unico costruito, ha colore azzurro scuro (definito all'epoca come \"luce di mezzanotte\"), gli interni in pelle, la \"capote\" che scompare nella coda. La presa d'aria sul cofano motore \u00e8 rovesciata, ovvero con la fessura rivolta verso il parabrezza.\nIl disegno del cruscotto ha una cornice trapezoidale.\nFlaminia Coup\u00e9 Loevy-Motto-Nardi \"Loraymo\" (1960).\nL'eclettico carrozziere torinese Rocco Motto \u00e8 ingaggiato da un ricco statunitense, Raymond Loewy - molto noto in quanto designer, tra l'altro, della Studebaker, di treni, del marchio della Lucky Strike e della bottiglia della Coca Cola - il quale ha disegnato una originalissima carrozzeria per uno chassis Flaminia Coup\u00e9 con passo di cm 275 (tipo 823.00), e chiede a Motto di realizzargliela.\nMotto, che tra l'altro \u00e8 uno specialista nella lavorazione dell'alluminio, accetta e perviene ad un risultato talmente gradito a Loewy, che questi lo vuole con s\u00e9 al 47\u00ba Salone dell'automobile di Parigi, che si svolge dal 6 al 16 ottobre del 1960, quando la vettura (color ambra scuro metallizzato) viene esposta per la prima volta al pubblico. Il nome dato alla macchina, \"Loraymo\", \u00e8 composto da parte del cognome e parte del nome (\"LO\"ewy \"RAYMO\"nd) del designer statunitense e corrisponde all'indirizzo telegrafico dello studio Loewy.\nTra le particolarit\u00e0 della linea ci sono:\n1. l'alettone regolabile posto sopra al lunotto (tipo quello che parecchi anni dopo verr\u00e0 adottato da altre due Lancia, la Stratos prima e la Delta Integrale Evoluzione poi), il cui scopo \u00e8 ridurre la turbolenza aerodinamica a bassa pressione che si determina dietro il corpo del solido e che ha un effetto frenante alle alte velocit\u00e0;\n2. l'ampia calandra a griglia racchiusa in una cornice di acciaio cromato libera di scorrere per svolgere la funzione di paraurti (dei quali in realt\u00e0 anteriormente \u00e8 priva);\n3. i parafanghi anteriori arretrati, con la parte frontale disegnata in modo che i tamburi dei freni anteriori siano direttamente investiti dall'aria, onde ottenere il migliore raffreddamento;\n4. i fari antinebbia posti al di fuori della carrozzeria;\n5. le fiancate che presentano una convessit\u00e0 nella parte centrale, che con il suo \"effetto bottiglia Coca-Cola\" migliora l'aerodinamica della vettura;\n6. l'assenza dell'apertura del cofano del bagagliaio (accessibile quindi soltanto dall'abitacolo).\nLa \"Loraymo\" \u00e8 munita del motore Flaminia tipo 823.00 (montato sulle Flaminia derivate) elaborato per\u00f2 dallo specialista torinese Nardi, il quale ne ricava una potenza di circa 150 cv (contro i 119 originali).\nLoewy, che ha fatto costruire la vettura per usarla personalmente, la impiega dapprima in Europa e successivamente in America, poi se ne perdono le tracce. Qualche anno dopo la morte del designer (14 luglio 1986) la vettura viene scovata dal presidente del Club Lancia d'America che la dona alla Casa madre torinese per il suo Museo, dove viene perfettamente restaurata.\nFlaminia Convertibile Boneschi \"Amalfi\" (1961).\nNell'aprile del 1961, la carrozzeria milanese Boneschi allestisce una convertibile su uno degli chassis Flaminia destinati alla Touring (siglati 824.04) munito dunque del motore da 119 cv. La vettura, denominata \"Amalfi\", suscita pareri contrastanti per la sua linea spigolosa.\nSi tratta comunque di un esemplare unico, senza seguito produttivo neppure di modesta entit\u00e0.\nIl disegno \u00e8 opera dello stilista Rodolfo Bonetto.\nFlaminia Speciale Coup\u00e9 Pininfarina (1963).\nAl 45\u00ba Salone dell'automobile di Torino (30 ottobre-10 novembre 1963) Pininfarina espone, su meccanica Flaminia 3C di 2.8 litri (telaio 826.138-1167), un coup\u00e9 caratterizzato dal non casuale contrasto stilistico tra il frontale - chiaramente ispirato a quello della sorella pi\u00f9 piccola, la Flavia coup\u00e9 - ed il resto della macchina, molto sfaccettato e sfuggente. Il disegno \u00e8 da attribuire allo stilista Tom Tjaarda, recentemente passato dalla Ghia alla Pininfarina, e segue le linee guida viste nelle contemporanee Fiat 2300 Coup\u00e9 Speciale (1962) e Lausanne (1963) e nella Chevrolet Corvair, anche se nella Flaminia Tjaarda ha evitato di inserire i fari a mandorla che caratterizzano invece la Chevrolet.\nNell'abitacolo, la selleria \u00e8 in pelle nera, i sedili sono di forma anatomica ed hanno nello schienale una feritoia che deve consentire una costante aerazione; il cruscotto \u00e8 completamente imbottito per proteggere meglio gli occupanti in caso di eventuali urti.\nLa vettura esposta al Salone di Torino (color paglierino) appare, inalterata, al 34\u00ba Salone dell'automobile di Ginevra (12-22 marzo 1964). Dopo gli Show del 1965, la macchina divenne quella di uso personale di Battista Pininfarina. Furono modificate le luci posteriori e il colore cambi\u00f2 in argento metallizzato. Pininfarina SpA mantenne l'auto fino al 1972, quando un anestesista statunitense riusc\u00ec a negoziarne l'acquisto per 4200 dollari, dopo sei mesi di trattative con il direttore commerciale di Pininfarina. Il dottor Richard Buckingham (questo il suo nome) fu il sessantatreesimo membro della Lancia American Club, dopo essersi iscritto nel 1968 ed esserne stato il presidente per 15 anni. La macchina aveva percorso appena 9100\u00a0km (5642 miglia), quando l'acquist\u00f2, la cur\u00f2 amorevolmente, la esib\u00ec regolarmente a mostre e concorsi, compreso il concorso d'eleganza di Pebble Beach del 1989, dove la macchina raggiunse il 3\u00ba posto nella classe 1955-63 riservata ai Carrozzieri Italiani. Poco dopo la macchina fu venduta alla collezione Matsuda in Giappone, e l\u00ec la vettura fu restituita al suo colore originale bianco perla. Nel 2003 fu venduta in British Columbia, in Canada, e poi al suo quarto proprietario nel 2008, il sig Heumann, Presidente del Concorso di Pebble Beach. Nel 2011 \u00e8 stata acquistata da Corrado Lopresto e riportata in Italia. La macchina rimane sostanzialmente originale con solo 19000\u00a0km percorsi (11780 miglia).\nOggi la vettura \u00e8 molto ben conservata e in ottime condizioni sostanzialmente originali. Tutte le luci (a parte le lenti decorative sulla parte superiore dei parafanghi posteriori) hanno qualcosa in comune con la produzione contemporanea di modelli Lancia. Sono tutti del tipo originale, compresi i fari Carello. La macchina ha dei bei dettagli, come le linee di carattere sottile sul tetto (che sono ripetute sul cofano del bagagliaio e il paraurti anteriore).Gli interni anche hanno una serie di particolari interessanti. Ad esempio, i pannelli della portiera del conducente e del passeggero sono diversi, come Pininfarina stava sperimentando in base a diversi disegni. Inoltre, il pannello del passeggero ha ancora una sezione con materiale plastico! Un altro tocco interessante \u00e8 costituito dal fatto che i sedili di conducente e passeggero sono diversi fra loro, con dettagli leggermente diversi e uno schienale pi\u00f9 grande sul sedile del passeggero. L'interno \u00e8 in ottime condizioni originali. La tappezzeria \u00e8 ancora eccellente in tutto, anche sulla parte superiore del cruscotto, nei sedili e pannelli delle portiere. I manometri sono meravigliosamente dettagliati, come in tutte le Flaminia, e sono oggi in condizioni eccellenti.\nI tappeti sono verde acqua e sono anch'essi in ottime condizioni. I pannelli delle porte e la plancia hanno dei pannelli di legno e sono praticamente perfetti, a parte alcune crepe piccole e schegge. Il volante \u00e8 di un bellissimo legno bordato a tre razze ed \u00e8 eccellente.\nIl motore \u00e8 originale, i componenti, accessori e tutte le marcature sono corretti e il vano motore \u00e8 estremamente piacevole considerando che la macchina non \u00e8 stata restaurata. Il baule \u00e8 ancora oggi ben tappezzato con la moquette ed in buone condizioni.\nFlaminia Coup\u00e9 Ghia \"Marica\" (1969).\nL'ultima delle 5 Flaminia fuori serie, tutte realizzate da carrozzieri Italiani, \u00e8 una Coup\u00e9 disegnata da Tom Tjaarda e costruita dalla Ghia, chiamata \"Marica\" (dal nome mitologico di una ninfa romana), che appare al 51\u00ba Salone dell'Automobile di Torino (29 ottobre-9 novembre 1969). Si tratta di un esemplare unico che vede la luce nell'autunno del 1969, quando la \"Flaminia\" \u00e8 ormai di fatto fuori di produzione; per di pi\u00f9, la macchina viene costruita partendo dal telaio (con passo di cm\u00b3 252) numero 1168, ultimo della serie contraddistinta dalla sigla 826.138 che identifica, tranne due eccezioni (la \"Speciale\" di Pininfarina del 1963 e, appunto, la \"Marica\") le Lancia Flaminia 3C 2800 GT carrozzate Coup\u00e9 da Touring, probabilmente uscito dalla fabbrica qualche tempo prima. .\nLa vettura, classica e volutamente priva di eccessi stilistici, ha una calandra di evidente stile Lancia, il parabrezza e il lunotto fortemente inclinati, gli interni spaziosi e raffinati, la plancia rivestita in radica di noce con gli strumenti principali posti centralmente ai sedili anteriori, gli alzacristalli elettrici e le ruote di disegno esclusivo, pressofuse in lega leggera, oltre al disegno della coda tronca con spigoli superiori rialzati, chiaramente ispirato al modello \"Fulvia Coup\u00e9\".\nDella vettura vengono fornite anche le dimensioni : lunghezza cm 441, larghezza cm 167,4 e altezza cm 126."}
{"id": "599859", "revid": "125070722", "url": "https://it.wikipedia.org/wiki?curid=599859", "title": "Mr. Bad Guy", "text": "Mr. Bad Guy \u00e8 il primo album solista di Freddie Mercury, pubblicato nel 1985 dalla Columbia Records.\nDescrizione.\nQuesta produzione viene sviluppata negli USA e soprattutto a Monaco di Baviera e vede una composizione che spazia fra vari generi musicali. L'album contiene alcune tracce originariamente composte per far parte del repertorio dei Queen, scritte comunque da Mercury, ma che in seguito furono scartate dalla band; infatti \"Made in Heaven\", \"I Was Born to Love You\", \"Man Made Paradise\" e \"There Must Be More to Life than This\" dovevano apparire nell'album del 1984 dei Queen \"The Works\". Mercury, assecondato dal produttore tedesco Mack, sceglie un approccio stilistico nello stile pop-dance che raramente ha trovato spazio nella discografia dei Queen.\n\u00c8 comune il pensiero che certi brani, sviluppati all'epoca dall'intero gruppo, avrebbero avuto maggiori probabilit\u00e0 di divenire hit di successo, se ultimati assieme al resto della band. L'album \u00e8 stato successivamente ristampato in \"Special Edition\" contenente tutti i brani dell'album originale e 6 tracce aggiuntive, estratte dai vari singoli pubblicati all'epoca della promozione del disco. Nel 2000 l'album \u00e8 stato incluso nel Box Set \"The Solo Collection\". In origine, il disco doveva chiamarsi \"Made in Heaven\".\nNel 1995 le canzoni \"I Was Born to Love You\" e \"Made in Heaven\" verranno inserite nell'album dei Queen \"Made in Heaven\", l'ultimo album in studio del gruppo; le versioni del 1995 sono molto diverse rispetto alle originali apparse in Mr. Bad Guy. Nel 1993 viene pubblicata una versione riaggiornata della canzone \"Living On My Own\". Il successo \u00e8 enorme tanto da creare un EP con ben 7 remix diversi della traccia e ben 2 raccolte: \"The Freddie Mercury Album\" (1992) e \"Remixes\" (1993), nelle quali, oltre alla hit, appaiono anche altri successi di Freddie Mercury da solista. Esiste inoltre una versione demo di \"There Must Be More to Life than This\" cantata da Freddie Mercury in coppia con Michael Jackson, riarrangiata e pubblicata poi nel 2014 nell'album \"Queen Forever\". Nel 2019, in occasione della pubblicazione della raccolta \"Never Boring\", il disco \u00e8 stato rimasterizzato e remixato nella sua versione originale contenente le undici tracce originali dell'album e, oltre l'edizione CD \u00e8 stato pubblicato anche in formato LP; \u00e8 stato poi incluso nell'edizione speciale della raccolta \"Never Boring\" assieme all'album \"Barcelona\".\nPubblicazione.\nOriginariamente pubblicato nell'aprile 1985 su etichetta Columbia/CBS, \"Mr. Bad Guy\" rimase fuori catalogo su CD fino al 2000, quando venne incluso nel cofanetto \"The Solo Collection\", e nel 2019, quando fu ristampato e remixato grazie al successo commerciale del film biografico \"Bohemian Rhapsody\".\nL'album raggiunse la sesta posizione nella classifica britannica. I singoli estratti furono \"I Was Born to Love You\" (B-side: \"Stop All the Fighting\") che raggiunse la quinta posizione in classifica nel Regno Unito nel maggio 1985. \"Made in Heaven\" si ferm\u00f2 al numero 57 della UK Singles Chart dove rest\u00f2 in classifica per quattro settimane. \"Living on My Own\" raggiunse la posizione numero 50 in Gran Bretagna, mentre il quarto ed ultimo singolo, \"Love Me Like There's No Tomorrow\", debutt\u00f2 al numero 76 il 24 novembre 1985.\nTracce.\nTesti e musiche di Freddie Mercury.\nB-Side, versioni rare &amp; Outtakes.\nLe seguenti versioni vennero registrate da Freddie Mercury tra il gennaio 1984 ed il gennaio 1985 e la maggior parte di esse rimasero inedite, ad eccezione di quelle che vennero utilizzate nei singoli 12\" e alcuni lati B. Nel 2000 vennero tutte raccolte nel Box Set celebrativo \"Freddie Mercury Solo Collection\"."}
{"id": "599865", "revid": "73843", "url": "https://it.wikipedia.org/wiki?curid=599865", "title": "Domenico Troilo", "text": "Biografia.\nTroilo era sottotenente della Regia Aeronautica durante il servizio di leva. Nella Seconda guerra mondiale trascorse due anni in Tunisia, per poi essere trasferito in servizio a Venaria Reale dove si trovava al momento della dichiarazione dell'armistizio con gli Alleati.\nCon l'esercito allo sbando e lasciato senza ordini dal Governo e dal Re che fugg\u00ec da Ortona (CH), torn\u00f2 in modo rocambolesco presso la sua terra natale. Il 4 dicembre 1943 perse la madre, uccisa con una raffica di mitra, per mano di unit\u00e0 della Wehrmacht che si macchiarono anche dell'eccidio di Sant'Agata di Gessopalena.\nPer evitare di essere rastrellato fu costretto alla macchia, dove inizi\u00f2 la sua attivit\u00e0 di resistente in una piccola banda. Conflu\u00ec agli inizi del 1944 nella Brigata Maiella, fondata il 5 dicembre 1943 dall'avvocato Ettore Troilo, gi\u00e0 segretario di Giacomo Matteotti e di convinzioni socialiste, con cui non aveva alcun legame di parentela.\nNella Brigata Maiella copr\u00ec l'incarico di vicecomandante e si distinse per eroiche azioni sul campo (come a Fallascoso e a Montecarotto) e per una eccellente capacit\u00e0 tattica, riconosciute e lodate dai comandi alleati del V Corpo d'armata britannico e del II Corpo d'armata polacco, come nel caso della vittoria di Monte Mauro. Durante il conflitto fu ferito due volte, ma nonostante tutto continu\u00f2 a combattere sino allo scioglimento del corpo, che era stato inquadrato come unit\u00e0 scelta di fanteria da montagna nel II Korpus polacco del generale W\u0142adys\u0142aw Anders e del quale esercit\u00f2 il comando effettivo in azione in raccordo con gli ufficiali di collegamento inglesi e polacchi. Questi ultimi, in riconoscimento dell'ardimento in battaglia, lo decorarono di croce di valoroso con spade. Uguali attestati di stima ebbe da Umberto di Savoia, sia quando era Luogotenente generale, sia come re in esilio.\nNegli ultimi anni di vita amava tramandare agli studenti le esperienze dei suoi anni giovani per metterli in guardia contro gli orrori della guerra.\nNel dicembre 2011 \u00e8 realizzato uno spettacolo teatrale, scritto da Federica Vicino, chiamato \"Fino a scalfire le pietre\", regia di Claudio Di Scanno, con Susanna Costaglione, Maurizio Melchiorre (in seguito sostituito da Giuseppe Pomponio) e Massimo Leone, che ripercorre i tratti significativi della Brigata Maiella e del suo vice comandante Domenico Troilo.\nNote.\nRiconoscimenti.\nNel 2006 \u00e8 stato eletto, all'unanimit\u00e0, presidente della Fondazione Brigata Maiella.\nIl 2 agosto 2009 gli \u00e8 stata dedicata una piazza a Gessopalena intitolata appunto \"Piazza Domenico Troilo\" e situata nei pressi della sua abitazione."}
{"id": "599877", "revid": "1543377", "url": "https://it.wikipedia.org/wiki?curid=599877", "title": "World Football Elo Ratings", "text": "Il World Football Elo Ratings \u00e8 un sistema di classificazione delle nazionali di calcio alternativo alla Classifica mondiale della FIFA e derivato dal sistema Elo usato per gli scacchi.\nIl metodo.\nIl punteggio di ogni squadra viene aggiornato dopo ogni partita. I punteggi indicano la forza attuale delle squadre, e vengono utilizzati per stimare la loro forza reale e, quindi, il risultato atteso della partita. Il punteggio atteso della squadra \u00e8 dato dalla probabilit\u00e0 di vincere, pi\u00f9 met\u00e0 della probabilit\u00e0 di pareggiare. Quindi un punteggio atteso di 0.75 pu\u00f2 rappresentare un 75% di possibilit\u00e0 di vittoria, 25% di sconfitta e 0% di pareggio o, all'altro estremo, 50% di vittoria, 0% di sconfitta e 50% di pareggio. Si pu\u00f2 limitarsi a calcolare una sola probabilit\u00e0, quella di vittoria, ponendosi sempre nel primo caso e considerando il pareggio come mezza vittoria e mezza sconfitta.\nIl risultato atteso, identificato con \"We\", viene calcolato per le due squadre in campo come segue:\ndove \"R(A)\" e \"R(B)\" sono i punteggi (prima della partita) rispettivamente della squadra con punteggio pi\u00f9 alto e pi\u00f9 basso. 100 viene aggiunto se la squadra A gioca in casa, sottratto se gioca in trasferta. Si pu\u00f2 notare che la somma dei due risultati attesi \u00e8 sempre 1.\nCome detto, il risultato della partita, \"W(A)\" e \"W(B)\", viene posto pari a 1 in caso di vittoria, 0,5 in caso di pareggio, 0 in caso di sconfitta; ovviamente anche \"W(A) + W(B) = 1\". Quando i risultati di una squadra eccedono il punteggio atteso, questo \u00e8 un indizio del fatto che il punteggio della squadra \u00e8 troppo basso e deve essere aggiustato verso l'alto. Se invece i risultati restano sotto il punteggio atteso, il punteggio della squadra viene aggiustato verso il basso. L'aggiustamento \u00e8 lineare, proporzionale a quanto la squadra sia stato sopra o sotto il punteggio atteso. Il massimo aggiustamento possibile per una partita dipende dal torneo in cui essa \u00e8 giocata (\"coefficiente 'K'\"), e dalla differenza reti (\"coefficiente 'G'\"). I due coefficienti vengono moltiplicati tra loro.\nI valori che \"K\" pu\u00f2 assumere sono:\nIl modificatore \"G\" \u00e8 calcolato come segue a partire dalla differenza reti (in valore assoluto, ossia positiva sia per il vincitore che per lo sconfitto) della partita:\nUnendo tutte queste componenti, si ottiene la formula utilizzata per aggiornare il punteggio:\ndove:\nEsempio.\nPrendendo ad esempio Sud Corea-Germania 2-0, valevole per il gruppo F del Campionato mondiale di calcio 2018\nL'insieme di fattori compresi nella formula la rende assai pi\u00f9 completa della formula usata dalla FIFA. Il fattore casa/fuori casa, e il numero di gol, entrano a far parte della formula con uno schema relativamente semplice. \nInoltre, si tiene infatti conto non solo del tipo di partita e del risultato, ma anche delle reali possibilit\u00e0 di vittoria di una squadra contro un'altra: se una squadra debole pareggia in trasferta con una forte guadagner\u00e0 molti punti, se una squadra forte vince con una molto debole ne guadagner\u00e0 pochi, e cos\u00ec via. La Lituania, per esempio, ha guadagnato 19 punti (e sei posizioni) grazie al pareggio 1-1 con l'Italia in trasferta del 2 settembre 2006; quando invece perse 4-0 il 28 marzo 2001, il suo punteggio diminu\u00ec di una sola unit\u00e0."}
{"id": "599878", "revid": "1355461", "url": "https://it.wikipedia.org/wiki?curid=599878", "title": "Rosso di cadmio", "text": "Il rosso di cadmio \u00e8 un colore tendente al rosso porpora.\nDescrizione.\nCaratterizzato da aspetto molto brillante, \u00e8 spesso mischiato con gli altri colori del cadmio, od il giallo e il verde.\nUtilizzo.\nViene utilizzato per dare tono ai quadri vivaci, e per questo \u00e8 particolarmente amato dai pittori simil-Matisse. "}
{"id": "599880", "revid": "775372", "url": "https://it.wikipedia.org/wiki?curid=599880", "title": "Vito Lattanzio", "text": "Biografia.\nDeputato al Parlamento, ininterrottamente, dal 1958 (III legislatura) al 1994 (XII legislatura), ha rivestito nella carriera moltissimi incarichi di Governo, quale Ministro e Sottosegretario, e ha svolto anche il ruolo di Vice Presidente della Camera dei Deputati in due legislature, tra il 1983 e il 1988. Nel 1977 fu costretto a dare le dimissioni da Ministro della difesa in seguito alla fuga del criminale di guerra nazista Herbert Kappler dall'ospedale Celio di Roma.\nFra le sue esperienze pi\u00f9 significative, quella di Ministro senza portafoglio per il Coordinamento della Protezione Civile, iniziato con il Governo De Mita il 13 aprile 1988 e confermato con il Governo Andreotti VI il 22 luglio 1989 e fino al 12 aprile 1991. Dopo quello di Giuseppe Zamberletti, si tratta infatti del pi\u00f9 lungo incarico continuativo di Ministro della Protezione Civile mai rivestito da un uomo politico. Continuando il percorso organizzativo intrapreso da Zamberletti, Lattanzio port\u00f2 al traguardo la legge istitutiva del Servizio Nazionale della protezione civile, la 225/92, approvata dal Parlamento nella sua ultima stesura ma, per alcuni rilievi costituzionali del Presidente Cossiga, approvata definitivamente qualche mese dopo il termine del suo mandato, sotto il nuovo ministro Nicola Capria.\nSotto la guida di Lattanzio la protezione civile si svilupp\u00f2 nei campi della previsione e della prevenzione, mentre si rafforz\u00f2 l'idea di un Dipartimento moderno ed attrezzato non votato esclusivamente al soccorso, e incardinato nella Presidenza del Consiglio, secondo quella che era l'idea fondativa. Lattanzio chiam\u00f2 attorno alla Commissione Grandi Rischi decine di studiosi, professori universitari, scienziati, tecnici e ricercatori. Si ricordano in quel periodo due importantissimi incontri a Taormina ed Erice sulla previsione dei terremoti e sulle eruzioni vulcaniche, e un grande convegno a Cagliari sugli incendi boschivi. In quel periodo nacquero in Italia i progetti di sviluppo satellitare Argo e Cospar - Sarsatt.\nIl triennio di Lattanzio al Dipartimento fu sottoposto ad alcune importanti prove di efficienza, anche di tipo internazionale, che testarono il livello qualitativo raggiunto dal servizio nazionale, in particolare la forza emergente del volontariato di protezione civile. Fu criticata la gestione del Terremoto di Augusta del 1990 in quanto svolta con ritardi operativi e incertezze. Nel 1991 venne gestita l'emergenza creata dallo sbarco in Puglia di ventisettemila albanesi fuggiti dal regime nazionale che, in mezzo a dubbi e polemiche tra l'opinione pubblica, furono dislocati e ricoverati presso centri sparsi in ogni angolo d'Italia, consentendo alla Commissione per i Rifugiati Politici di operare con il riconoscimento dello stato di esule ad alcuni e la decisione del rimpatrio per altri. L'impresa di accoglienza degli albanesi fu coordinata dal Dipartimento.\nSotto il ministero di Lattanzio si svilupp\u00f2 un'altra operazione di proporzioni e difficolt\u00e0 notevoli, la realizzazione del \u201cVillaggio Italia\u201d a Spitak, in Armenia, dove quasi duecento Moduli Abitativi di Pronto Intervento (MAPI) furono installati per reinsediare la popolazione del villaggio colpito dal grande terremoto del dicembre 1988 che caus\u00f2 decine di migliaia di morti. Gli aiuti del Governo italiano, coordinati dal Dipartimento, dopo una prima fase dedicata al soccorso e all'invio quotidiano di aerei carichi di aiuti, viveri e medicinali, si concentr\u00f2 sul reinsediamento di un migliaio di senzatetto nella zona di Spitak, epicentro del terremoto, nel cuore del rigidissimo inverno armeno. Il \"Villaggio Italia\", che a maggio 1989 riusc\u00ec ad accogliere 1300 persone, era composto da 196 moduli abitativi, 16 moduli di servizio, 40 container industriali e 13 container di tipo speciale, e integrato con un ospedale da campo fornito dagli alpini di Bergamo e da un centro socio-sanitario per l'assistenza ai bambini."}
{"id": "599881", "revid": "76963", "url": "https://it.wikipedia.org/wiki?curid=599881", "title": "Ryan Corr", "text": "Ha interpretato il ruolo di Eric nella seconda stagione della serie televisiva \"Blue Water High\".\nTelevisione e film.\nRyan ha cominciato la sua carriera da attore all'et\u00e0 di tredici anni con il film \"Opraholic\". La sua prima apparizione televisiva \u00e8 stata in \"The Sleepover Club\" nel ruolo di \"Mattew McDougal\". In seguito, dopo aver girato \"The Sleepover Club\", Ryan ha interpretato il ruolo di \"Sheng Zamett\" nel film \"Silversun\". Successivamente Ryan \u00e8 apparso in molti show come \"\", \"Blue Heelers\" e \"Neighbours\". Ryan ha inoltre dato voce ad alcuni personaggi, per esempio recentemente ha doppiato una pecora in \"Charlotte's Web\".\nNel 2006, ha fatto parte del cast della seconda stagione di \"Blue Water High\" nel ruolo di Eric, uno dei ragazzi della Solar Blue. Successivamente ha preso parte a serie di successo e dal 2014 sar\u00e0 il protagonista della serie Love Child. Nel 2015 \u00e8 stato co-protagonista con Craig Stott in \"Holding the Man\", interpretando Timothy Conigrave.\nVita privata.\nRyan ha una sorella minore, Alyce Corr. Si \u00e8 diplomato all'\"East Doncaster Secondary College\". Attualmente vive a Sydney dove frequenta il National Institute of Dramatic Arts. \u00c8 stato fidanzato con Gabrielle Scollay, sua compagna in \"Blue Water High\". Dal 2011 al 2013 frequenta Dena Kaplan, attrice australiana meglio conosciuta per aver interpretato la parte di Abigail Armstrong nella serie TV \"Dance Academy\"."}
{"id": "599884", "revid": "1573940", "url": "https://it.wikipedia.org/wiki?curid=599884", "title": "Monacanthidae", "text": "Affini ai Balistidi, i Monacantidi (Monacanthidae )sono una famiglia di pesci ossei d'acqua salata dell'ordine dei Tetraodontiformes, diffusi nelle fasce tropicali di tutti gli oceani.\nDescrizione.\nI Monacantidi sono riconoscibili dal caratteristico muso allungato, simile ad un rostro, e dal corpo vagamente romboidale e allungato. Sulla testa \u00e8 presente una spina erettile, che il pesce pu\u00f2 far scattare e bloccare, usata probabilmente a scopo difensivo ed intimidatorio. Non possiede pinne ventrali, ma due spine, collegate al ventre da un lembo di pelle. La pinna anale e quella dorsale sono lunghe, opposte e speculari. La coda \u00e8 forte, a delta. &lt;br&gt;\nLa livrea varia secondo la specie, da colorazioni mimetiche a molto visibili, con macchie, strisce e zebrature. &lt;br&gt;\nLe dimensioni variano da pochi centimetri a 1 metro (\"Aluterus scriptus\")\nAlimentazione.\nQuesti pesci si nutrono di invertebrati bentonici, molte sono specializzate in polipi corallini e zooplancton.\nRiproduzione.\nMentre alcune specie rilasciano le uova in acqua durante l'accoppiamento, molti Monacantidi depongono le uova in un sito preparato con cura dai genitori. Successivamente la coppia (a volte anche solo il maschio) monta la guardia alle uova fino alla schiusa. Le larve, e gli avannotti poi, hanno una particolare forma con testa grossa e lunga coda, simile ad una rana pescatrice, spesso mostrando livree completamente diverse dalla forma adulta, che assumer\u00e0 crescendo."}
{"id": "599887", "revid": "1100311", "url": "https://it.wikipedia.org/wiki?curid=599887", "title": "Mozart Santos Batista J\u00fanior", "text": "Carriera.\nGiocatore.\nInizi in Brasile.\nInizia la sua carriera professionistica con il Coritiba, squadra della S\u00e9rie A brasiliana con cui disputa 18 partite nella stagione 1999. L'anno seguente viene ceduto al Flamengo, sempre in prima divisione, con cui totalizza 10 presenze.\nReggina.\nNella stagione 2000-2001 approda al calcio italiano: a volerlo \u00e8 la . Il primo anno si conclude con 12 gare di Serie A, una rete segnata e la retrocessione in Serie B. Nel 2001-2002 conquista una maglia da titolare: colleziona 36 partite, mettendo a segno 2 gol e la squadra torna nella massima serie. Nelle tre stagioni seguenti (tutte in Serie A (2002-2003, 2003-2004 e 2004-2005) diventer\u00e0 una colonna fondamentale (e capitano della squadra) del centrocampo amaranto, con 89 presenze a referto e 2 reti segnate in ciascuna delle tre annate.\nSpartak Mosca.\nNell'estate 2005 il giocatore si trasferisce allo , squadra del campionato russo di massima divisione. Conclude il campionato russo 2005 collezionando 7 presenze, mentre nella stagione 2006, con 22 presenze all'attivo, torna al gol segnando 2 reti. Fra 2007 e 2008 totalizza 39 presenze e altre 3 reti. L'8 aprile 2009 rescinde di comune accordo il suo contratto con lo Spartak. Lascia la squadra russa dopo 106 partite disputate e 13 reti realizzate tra campionato e coppe.\nPalmeiras, Livorno e ritiro.\nIl 24 aprile viene quindi annunciato il suo trasferimento ai brasiliani del Palmeiras.\nIl 27 agosto 2009 viene acquistato ufficialmente dal Livorno.\nA Livorno non riesce ad evitare la retrocessione in Serie B. Alla fine della stagione 2009-2010 rimane svincolato, e decide cos\u00ec di ritirarsi.\nShanghai Shenxin.\nNel 2012 torna per un breve periodo al calcio giocato, in Cina allo , senza per\u00f2 raccogliere nessuna presenza.\nAllenatore.\nGli inizi.\nNel giugno 2013, intraprende la carriera da allenatore e riceve il suo primo incarico dal , club militante nella seconda divisione del campeonato Catarinense, ma viene esonerato senza guidare la squadra in una sola partita, a causa di alcune divergenze con il consiglio del club. Il 20 giugno 2013, sempre nello stato di Santa Catarina, viene ingaggiato dal in terza divisione.\nReggina.\nNel luglio 2014 assume il ruolo di collaboratore tecnico dell'allenatore Francesco Cozza alla e a novembre dello stesso anno, in seguito alle dimissioni di quest'ultimo, viene incaricato allenatore della squadra, nonch\u00e9 collaboratore di Pierantonio Tortelli.\nDal 10 dicembre 2014 ritorna al ruolo di collaboratore tecnico. Nel 2016 ottiene il patentino che gli consente di allenare club di Lega Pro.\nCoritiba e CSA.\nNel dicembre del 2015, torna al , club che lo aveva lanciato nel calcio, inizialmente come assistente allenatore della squadra Under 20 e successivamente nominato allenatore della squadra a dicembre. Nella stagione 2019-2020 viene promosso in Prima Squadra come vice allenatore di Eduardo Barroca, venendo chiamato a guidare il \"Glorioso\" per una partita dopo l'esonero di Barroca; torna al suo ruolo di vice quando arriva la nomina di Jorginho come nuovo allenatore, lasciando il club alla fine dell'agosto 2020.\nIl 18 settembre 2020 viene nominato allenatore del . Il 18 aprile 2021 lascia il club di Macei\u00f3, con il quale ha raccolto 44 partite, di cui 20 vittorie, 15 pareggi e 9 sconfitte.\nChapecoense e Cruzeiro.\nNella serata del 18 aprile 2021 diventa ufficialmente il nuovo allenatore della fino al termine della stagione. Dopo aver guidato la squadra in appena otto partite, \u00e8 stato licenziato il 27 maggio.\nIl 10 giugno 2021 viene ingaggiato dal , in S\u00e9rie B. I risultati non eccellenti, portano il tecnico a dimettersi il 30 luglio seguente, venendo sostituito da Vanderlei Luxemburgo.\nRitorno al CSA.\nQuattro mesi dopo il suo addio, il 30 agosto 2021 fa ritorno al , conducendolo al 5\u00ba posto in S\u00e9rie B.\nStatistiche.\nPresenze e reti nei club.\n\"Statistiche aggiornate al 30 giugno 2010\".\nStatistiche da allenatore.\n\"Statistiche aggiornate al 18 gennaio 2022.\""}
{"id": "599888", "revid": "36426", "url": "https://it.wikipedia.org/wiki?curid=599888", "title": "Lorenzo di Giovanni de' Medici", "text": ""}
{"id": "599892", "revid": "1318658", "url": "https://it.wikipedia.org/wiki?curid=599892", "title": "Arrondissement di Fort-de-France", "text": "L\"arrondissement\" di Fort-de-France \u00e8 una suddivisione amministrativa francese, situata nel dipartimento d'oltremare francese della Martinica.\nComposizione.\nL\"arrondissement\" di Fort-de-France raggruppa 4 comuni in 16 cantoni:"}
{"id": "599901", "revid": "1487516", "url": "https://it.wikipedia.org/wiki?curid=599901", "title": "Fronte di Stresa", "text": "Il fronte di Stresa fu un'espressione usata per definire l'intesa, in funzione antitedesca, siglata tra il ministro degli esteri francese Pierre Laval, il primo ministro britannico Ramsay MacDonald ed il capo del governo italiano Benito Mussolini, a seguito dell'incontro fra i tre nell'omonima localit\u00e0 piemontese sul lago Maggiore, fra l'11 e il 14 aprile 1935, presso il Palazzo Borromeo. \nQuello che doveva essere un incontro volto a sanzionare la Germania per la violazione reiterata del Trattato di Versailles, si risolse solamente in una serie di dichiarazioni, volte a riaffermare i principi degli Accordi di Locarno e l'indipendenza dell'Austria, la quale \"avrebbe dovuto continuare ad ispirare la loro politica comune\". Le tre parti, inoltre, si dichiararono pronte a reagire ad ogni futuro tentativo da parte della Germania di modificare o violare il Trattato di Versailles.\nStoria.\nAntefatti.\nNei mesi precedenti l'incontro, Adolf Hitler, cancelliere della Germania dal 1933, aveva dichiarato l'intenzione di ricostruire una forza aerea, di incrementare le dimensioni del suo esercito a 36 divisioni (500.000 uomini) e di reintrodurre la coscrizione obbligatoria (16 marzo 1935). Tutto ci\u00f2 era in aperta violazione al Trattato di Versailles, il quale proibiva alla Germania la creazione di un'aviazione militare e la coscrizione obbligatoria, limitando l'esercito a soli 100.000 uomini. \nSe tuttavia la Francia era intimorita da questa svolta tedesca, il Regno Unito non si dimostrava molto preoccupato, anzi, inizi\u00f2 a cercare un accordo con i tedeschi. L'Italia fascista, invece, gi\u00e0 nel marzo 1933 aveva proposto la nascita di un patto tra le quattro potenze europee, ovvero Francia, Regno Unito, Italia e Germania, con la volont\u00e0 non dichiarata di controllare il revisionismo tedesco. Il Patto a quattro venne firmato il 15 luglio 1933, ma il documento, modificato, aveva perso ormai ogni consistenza politica. Di fatto l'Italia, ma soprattutto le alleate Francia e Regno Unito, muovevano ognuna nella propria direzione: i francesi ancora, come dalla fine della Grande Guerra, nel mantenimento di un ordine europeo funzionale alla loro sicurezza; gli italiani puntavano verso l'impresa etiope; gli inglesi diffidavano di tutti, anche di Hitler, ma erano consci dei pericoli della Germania e proprio per questo prestavano con essa molta cautela.\nHitler si era reso conto della debolezza dei suoi antagonisti europei e, dopo essere venuto a conoscenza dei progetti di riarmo aereo inglesi, decise di violare l'art. 173 del Trattato di Versailles, annunciando il ritorno della coscrizione obbligatoria.\nLa Conferenza di Stresa.\nLa violazione dell'art. 173 del Trattato di Versailles era un fatto troppo clamoroso, il quale avrebbe potuto ricompattare l'unit\u00e0 delle tre potenze europee, vincitrici sulla Germania. Un'intesa contro le velleit\u00e0 tedesche, per\u00f2, avrebbe dovuto presupporre un accordo sugli interessi divergenti delle tre potenze. \nLa conferenza si tenne tra l'11 e il 14 aprile 1935, a Stresa, localit\u00e0 piemontese sul lago Maggiore, convocata per dare sostanza a questa ipotesi e concluso con una semplice dichiarazione comune di intenti, nella quale il ministro degli esteri francese Laval, il primo ministro britannico MacDonald ed il capo del governo italiano Mussolini affermavano di:\nInoltre Regno Unito e Italia ribadiscono il loro status di garanti, sanzionato dal Patto di Locarno.\nTuttavia, il fronte di Stresa pu\u00f2 essere considerato un fallimento a causa della vaghezza dei suoi obiettivi e dell'incapacit\u00e0 degli stati partecipanti di sostenerli. Per di pi\u00f9, durante la conferenza, non fu mai fatto un effettivo riferimento alla Germania, a causa dell'ambigua politica estera adottata dalla Gran Bretagna. La linea pi\u00f9 dura era sostenuta da Mussolini, mentre l'Inghilterra prefer\u00ec tenere un atteggiamento morbido verso Hitler, non ritenendo del tutto infondate le pretese \"revisionistiche\" del dittatore nazista e per non danneggiare le trattative anglo-tedesche contemporaneamente in corso. Questi tentennamenti, il doppiogiochismo inglese e la mancata volont\u00e0 nel voler stabilire una linea precisa di condotta nei confronti dello Stato nazista contribuirono al sostanziale fallimento del fronte di Stresa.\nConseguenze.\nFrancia e Gran Bretagna si chiedevano quale sarebbe stata la prossima mossa di Hitler, a causa della particolare strategia di politica estera adottata dal dittatore fino a quel momento. \nUn altro motivo del fallimento del fronte di Stresa fu che Appena due mesi dopo (18 giugno 1935) il dittatore tedesco ottenne un successo diplomatico firmando con la Gran Bretagna l'accordo navale anglo-tedesco che consentiva alla Germania di possedere una flotta da guerra, purch\u00e9 questa non avesse superato il 35% di quella britannica, e di costruire sottomarini. Il governo inglese non si preoccup\u00f2 d'informare Francia e Italia di tale accordo e il \"fronte\" comune nato a Stresa ne usc\u00ec gravemente indebolito. Di l\u00ec a poco sarebbe totalmente crollato con l'invasione italiana dell'Etiopia (ottobre 1935) e l'imposizione di sanzioni economiche all'Italia fascista.\nInfatti, , e Laval, il premier francese, conferm\u00f2 \"mano libera\" all'Italia. Mussolini era fiducioso che Gran Bretagna e Francia non si sarebbero opposte, pur avendo spostato nuovamente unit\u00e0 navali nel Mediterraneo. Cos\u00ec fu, il \"British Cabinet\" stabil\u00ec che una guerra con l'Italia \"sarebbe (stata) una grave calamit\u00e0\", La Francia nemmeno volle impegnarsi contro l'Italia, per non spingerla verso patti con Hitler. Laval e altri ufficiali a Parigi speravano di ricostituire il fronte di Stresa. Furono per\u00f2 imposte sanzioni all'Italia, pur alleggerite. Mussolini si infuri\u00f2, convinto che con l'accordo Italo-francese e il patto di Stresa, Gran Bretagna e Francia avrebbero tacitamente accettato l'annessione dell'Etiopia da parte dell'Italia.\n Tuttavia, Mussolini percep\u00ec la firma del trattato navale anglo-tedesco come una sorta di tradimento da parte del governo di Londra e dissip\u00f2 i suoi ultimi scrupoli, sancendo la definitiva disintegrazione del fronte di Stresa."}
{"id": "599902", "revid": "46931", "url": "https://it.wikipedia.org/wiki?curid=599902", "title": "Organizzazione criminale", "text": ""}
{"id": "599905", "revid": "38120", "url": "https://it.wikipedia.org/wiki?curid=599905", "title": "Mr. Bad Guy Album", "text": ""}
{"id": "599906", "revid": "987147", "url": "https://it.wikipedia.org/wiki?curid=599906", "title": "Scaramacai", "text": "Scaramacai \u00e8 un personaggio televisivo italiano della met\u00e0 del XX secolo. Fece la sua prima apparizione in televisione nel 1955, per comparire in diverse trasmissioni fino al 1966.\nCaratteristiche.\nScaramacai era un pagliaccio caratterizzato da una maglia a righe orizzontali e il \"sorriso triste\"; la maglia e il trucco erano colorati, ma le trasmissioni a quell'epoca erano in bianco e nero. L'origine del nome sarebbe dovuta ad un termine che veniva usato per indicare guitti e saltimbanchi.\nStoria.\nEra interpretato dalla attrice di rivista Pinuccia Nava, molto famosa negli anni quaranta. Il personaggio era stato inventato da Umberto Simonetta e Guglielmo Zucconi. Tra gli anni cinquanta e sessanta Scaramacai ottiene grande successo nel pubblico dei ragazzi, .\nScaramacai venne creato per la TV dei ragazzi e in seguito fu protagonista di due serie di \"Carosello\" tra il 1957 e il 1967 per le caramelle Golia per l'agenzia Clan. La prima serie, \"Scaramacai\", prodotta dalla General Film, diretta da Mario Fattori e scritta dalla stessa Nava, venne trasmessa dal 1957 al 1958 e poi ripresa dal 1965 al 1966. La prima messa in onda, nel 1957, vedeva Scaramacai in alcune scenette da circo impegnato a confrontarsi con il clown bianco interpretato da Tonino Micheluzzi. Quella successiva del 1958 vedeva Scaramacai spartire la scena con il domatore tedesco impersonato da Aldo Giuffr\u00e9.\nNella serie trasmessa tra il 1965 e il 1966, l'atmosfera cambia e Scaramacai viene trasportato in altre ambientazioni, come ad esempio una guerra imprecisata tra due paesi confinanti o sulla Luna dove incontra una selenita interpretata da Talita Pool. In tutti questi caroselli alla fine Scaramacai pronunciava sempre lo slogan \u00abPer la voce e per la gola di Golia ce n'\u00e8 una sola!\u00bb.\nUna serie di \"Carosello\" successiva, intitolata \"Galateo per i pi\u00f9 piccini\", sempre per l'agenzia Clan, venne prodotta da Nino e Toni Pagot e messa in onda nel 1967. La serie vede Scaramacai impegnato a insegnare le buone maniere ai bambini, coadiuvato dal suo aiutante professor De Michelangelis, interpretato da Elio Crovetto.\nScaramacai fu inoltre protagonista del film \"Scaramacai e la Befana\" (1962), diretto da Gianni Serra, e della serie di sei puntate \"Scaramacai e l'isola beata\", diretta da Alda Grimaldi.\nStorie illustrate.\nIl personaggio di Scaramacai apparve anche in alcuni volumi della collana cartonata di grande formato \"Le pietre preziose\" di Mondadori, a partire dal 1960, su testi di Guglielmo Zucconi e con i disegni di Manlio Amodeo e Grazia Nidasio. Venne pubblicato anche sul \"Corriere dei Piccoli\" dal 1961 in poi.\nInfluenze nella cultura.\nIl personaggio di Scaramacai \u00e8 stato fonte di ispirazione per Sandra Mondaini nella creazione del personaggio di Sbirulino."}
{"id": "599908", "revid": "124223765", "url": "https://it.wikipedia.org/wiki?curid=599908", "title": "Ugo Zatterin", "text": "Biografia.\nLaureato in giurisprudenza, giornalista professionista dal 1944, fu dapprima cronista parlamentare per i quotidiani \"L'Avanti\", \"Il Tempo\", \"La Stampa\" e \"La Gazzetta del Popolo\". Si \u00e8 dedicato anche al cinema, collaborando alla sceneggiatura del film \"Senza veli\".\nIl 1\u00ba maggio 1961 venne assunto in Rai, con la quale aveva iniziato a collaborare nel 1957 e dove rimase fino al 15 giugno 1986: fu il primo commentatore politico del telegiornale nazionale, autore di inchieste e di documentari (\"La donna che lavora\", \"Salute sotto inchiesta\", \"L'industria dei calciatori\", \"Viaggio nell'Italia che cambia\") e divenne famoso come moderatore delle accese tribune politiche negli anni settanta (anche oggetto in tale veste di alcune celebri imitazioni di Alighiero Noschese).\nZatterin diede la notizia in televisione della chiusura definitiva, il 20 settembre 1958 delle case di tolleranza in Italia in virt\u00f9 della legge Merlin, riuscendo a non nominare n\u00e9 le case chiuse, n\u00e9 le prostitute.\nNel 1968 consegu\u00ec in Italia il premio Borselli quale miglior giornalista dell'anno.\nGli vennero affidate le direzioni del quotidiano \"Telesera\", del \"Radiocorriere\" e, dal 1969, del Centro di produzione Rai di Torino.\nNel 1980 succedette ad Andrea Barbato alla direzione del Tg2, incarico che mantenne fino al 1986, quando assunse la direzione del quotidiano abruzzese di nuova fondazione \"Il Centro\", che abbandon\u00f2 nel 1989. Successivamente divenne direttore del bisettimanale locale \"Eco di Biella\".\n\u00c8 deceduto nel 2000 presso il policlinico Gemelli di Roma."}
{"id": "599909", "revid": "767487", "url": "https://it.wikipedia.org/wiki?curid=599909", "title": "Sottoregolazione", "text": "La sottoregolazione (o regolazione negativa, o anche, nell'accezione originale in lingua inglese, downregulation, da cui anche il pi\u00f9 comune termine downregolazione) \u00e8 un processo attraverso il quale una cellula riduce la quantit\u00e0 di una componente cellulare, come un particolare RNA o proteina, in risposta a una variabile esterna. Un aumento di una componente cellulare \u00e8 chiamata invece al contrario \"upregolazione\". Ad esempio, nel sistema endocrino, questo processo, regolando l'esposizione in membrana o l'espressione di un recettore ormonale, pu\u00f2 regolare la risposta a un ormone, ad esempio in base al livello di esposizione a quell'ormone stesso.\nQuesta fa parte, tra l'altro, delle molteplici strategie che la cellula utilizza per modulare le risposte recettoriali. La riduzione delle risposte recettoriali dovuta ad un trattamento con agonisti \u00e8 meglio conosciuta come \"desensibilizzazione\" o \"refrattariet\u00e0\"; si parla di sottoregolazione se la desensibilizzazione causa una riduzione del numero delle molecole espresse dalla cellula.\nDescrizione.\nCerti tipi particolari di sottoregolazione dell'esposizione di una proteina in membrana possono coinvolgere principalmente i recettori accoppiati a proteine G e possono essere rapidi o tardivi.\nNella \"rapida\", denominata tale perch\u00e9 si raggiunge met\u00e0 dell'effetto massimo nel giro di pochi minuti, il recettore viene rimosso dalla membrana plasmatica.\nNella \"tardiva\", che avviene in seguito ad un'esposizione prolungata del recettore con l'agonista (da diversi minuti ad alcune ore), vi \u00e8 una distruzione lisosomiale e/o riduzione della sintesi del recettore stesso ed \u00e8 un meccanismo pi\u00f9 complicato e coinvolge diverse molecole.\nLa rimozione dalla membrana plasmatica del recettore avviene tramite internalizzazione con vescicole rivestite di clatrina, nel quale dalla membrana il recettore migra nel compartimento intracellulare endosomale. L'attivazione di questa via \u00e8 causata dalla fosforilazione del recettore e associazione con \u03b2-arrestina. Una volta internalizzato il recettore legato ancora alla \u03b2-arrestina, pu\u00f2 procedere verso due vie. \nNella prima via il recettore nell'endosoma viene defosforilato e dissociato dalla \u03b2-arrestina e ritorna sulla superficie della membrana, processo meglio conosciuto sotto il nome di \"riciclo del recettore\". Nella seconda via il recettore passa al sistema lisosomale dove viene degradato.\nL'occupazione recettoriale aumenta considerevolmente le probabilit\u00e0 di attivazione della seconda via, mentre l'allontanamento dell'agonista attiva la via del riciclo.\nQuesto meccanismo avviene anche con alcune sostanze chimiche come farmaci, oppure con le sostanze stupefacenti. Pur essendo un meccanismo di difesa del nostro organismo, a volte diventa la base della patogenesi di alcune malattie. Nel diabete mellito di tipo 2, ad esempio, l'esposizione prolungata ad elevati livelli di insulina fa s\u00ec che ci sia un calo nell'espressione dei suoi recettori (la \"down regulation\", appunto). Perci\u00f2, anche se c'\u00e8 insulina, le cellule non rispondono e si sviluppa il diabete."}
{"id": "599922", "revid": "767487", "url": "https://it.wikipedia.org/wiki?curid=599922", "title": "Sa Razza", "text": "Sa Razza, conosciuto anche come SR Raza o Sa razza posse, \u00e8 un gruppo musicale di hip hop sardo, nato nel 1990 tra Iglesias e Cagliari.\nBiografia del gruppo.\nIl gruppo inizia la propria esperienza nel mondo dell'hip hop durante il 1991, quando pubblica il suo primo disco mix da 12\" composto dalle due tracce \"In Sa Ia\" e \"Castia In Fundu\", composte in collaborazione con i Casino Royale. I due brani vengono successivamente inseriti nella compilation \"Fondamentale Vol.1\" pubblicata dall'etichetta Century Vox di Bologna, nota per l'attivit\u00e0 di sviluppo dell'hip hop italiano nei suoi primi anni di vita.\nLe capacit\u00e0 denotate danno modo al gruppo a partecipare a numerose date \"live\" tra cui nel 1993 la presenza come gruppo spalla per i Beastie Boys a Reggio Emilia. Dopo il primo lavoro i Sa Razza lasciano l'etichetta Century Vox e si limitano ad alcune collaborazioni con l'etichetta Anagrumba. Quilo, trasferitosi a Torino, conosce Tristano Ferrero, DJ e produttore che come nome d'arte ha Trizta: il duo fonda l'etichetta Undafunk Records, con sede a Torino, nell'ottica di diffusione del genere hip hop.\nLa Undafunk come prima produzione pubblica un mix da 12\" dal titolo \"Vero Sardo G\"che narra la vera storia del cosiddetto \"Re del Supramonte barbaricino\", Graziano Mesina; e il b/side \"Adesso Scrivo un Testo\" di Ruido che affiancher\u00e0 Quilo anche nel primo album, segue la pubblicazione di un secondo discomix di Rawl Mc dal titolo \"Nudo E Crudo\" dove i Sa Razza compaiono come ospiti.\nLa band sarda nel 1996 torna a farsi sentire pubblicando il suo primo vero LP dal titolo \"Wessisla\" che raggiunge le 15.000 copie vendute. Quilo ritorna in Sardegna e fonda la Rhyme Racket, con il proposito di creare la prima etichetta discografica sarda votata all'hip hop. La prima produzione della label \u00e8 il mini-CD de La Fossa dal titolo omonimo. L'etichetta ha vita breve e i Sa Razza ricominciano una intensa attivit\u00e0 concertistica in Sardegna.\nAlla fine del 1998 la Undafunk pubblica la compilation \"Sampla98\" in cui i Sa Razza partecipano col brano \"Si pu\u00f2 fare di meglio\". Il periodo che segue \u00e8 quello di assestamento del gruppo che vede diverse partenze ed arrivi nella propria formazione, nel 2000 alla band si aggiunge il giovane mc e produttore Raio di Iglesias, Micio P e Dj Nike, quest'ultimo campione italiano DMC nel 1997 e quarto assoluto al Campionato Mondiale dmc. Con questa formazione, i Sa Razza pubblicano per Cinenova Records l'album \"E.Y.A.A.\" che si dimostra buon successo tanto da vendere 6.000 copie in Sardegna nel 2001. Nel 2002 danno infine alle stampe un EP intitolato \"Itta Ee!\" contenente anche due videoclip.\nI Sa Razza hanno recentemente avviato un progetto dedicato ai giovani dell'Istituto di Pena Minorile di Quartucciu, facendo conoscere l'hip hop nell'accezione educativa che pu\u00f2 assumere questo caleidoscopico termine.\nFormazione.\nAttualmente i Sa Razza sono composti da"}
{"id": "599924", "revid": "1008732", "url": "https://it.wikipedia.org/wiki?curid=599924", "title": "Ritchey-Chr\u00e9tien", "text": "La configurazione ottica Ritchey-Chr\u00e9tien \u00e8 un sistema di configurazione degli specchi di un telescopio riflettore, ed \u00e8 un'evoluzione dello schema Cassegrain classico capace di diminuire notevolmente gli effetti dell'aberrazione per gli oggetti fuori asse. Fu inventata all'inizio del XX secolo dall'astronomo statunitense George Willis Ritchey e dall'astronomo ed ottico francese Henri Chr\u00e9tien.\nL'aberrazione angolare, infatti, \u00e8 data dalla somma di tre termini principali: coma, astigmatismo, distorsione. \nformula_1\nLa configurazione Ritchey-Chr\u00e9tien usa l'ultimo grado di libert\u00e0 del sistema per imporre matematicamente la coma nulla nell'equazione degli specchi (l'altro grado di libert\u00e0 era servito per spostare il fuoco nella posizione ideale, oltre il primario): il primo termine di aberrazione diventa quindi l'astigmatismo, meno importante della coma; l'ultimo termine, la distorsione, non altera comunque la grandezza dell'immagine. Cos\u00ec facendo si rinuncia al paraboloide e ad un primo fuoco perfetto (il nuovo \"paraboloide\" \u00e8 un po' pi\u00f9 chiuso), mentre il secondo fuoco resta comunque perfetto.\nAlle origini del progetto.\nL'avvento del telescopio di tipo Ritchey-Chr\u00e9tien ha avuto un percorso lento e difficoltoso, a seguito di alcuni eventi travagliati avvenuti nella carriera del suo principale sostenitore, l'astronomo George Willis Ritchey, allorquando nell'ottobre del 1919 fu licenziato dall'osservatorio di Monte Wilson ove prestava servizio e in seguito ostracizzato dalla comunit\u00e0 astronomica americana sollecitata da Ellery Hale,al tempo influente direttore dell'osservatorio di Monte Wilson. Questi ed altri eventi furono alla base di ci\u00f2 che solo cinquanta anni pi\u00f9 tardi, con notevole ritardo, sarebbe divenuto il sistema di ottica avanzato usato oggi nei maggiori osservatori di fascia alta.\nGeorge Ritchey, figlio di immigrati irlandesi, in adolescenza fu avviato dal padre nell'azienda di famiglia che si occupava di progettazione e fornitura di mobilia di pregio. Giovane di talento ed eclettico, in et\u00e0 matura, dai primi anni del '900 Ritchey matur\u00f2 interesse e passione per l'ottica applicata ai telescopi, astrofotografia e progettazione di strumenti connessi, facendosi conoscere in breve tempo come uno dei maggiori intenditori di modellazione, lucidatura e collaudo di ottiche per telescopi.\nMeticoloso ed esigente con i propri collaboratori fu il primo ad introdurre standard qualitativi nei magazzini e negli ambienti di produzione quali verniciatura di pareti e soffitti, protezione dalla polvere, pavimentazioni asciutte in fase di lucidatura degli specchi, finestre a doppi vetri e sistemi di aerazione filtranti, per mantenere gli ambienti asettici. Le molte tecniche che svilupp\u00f2 basandosi anche sul perfezionamento continuo di quelle che gi\u00e0 attuava e delle quali teneva traccia scritta portarono ad un documento pubblicato per lo Smithsonian Institute, \"On the modern reflecting telescope, and making and testing of optical mirrors\"che divenne in breve tempo una guida fondamentale e indispensabile per chiunque aspirasse ad intraprendere la carriera dell'ottico strumentista.\nNel documento, Ritchey argomentava nel minimo dettaglio come arrivare da un disco sferoide grezzo di vetro ad una perfetta sezione di sfera lucida curvata all'uopo per essere utilizzata come specchio per osservazioni.\nTra coloro che trassero beneficio da questo breve trattato vi fu Henri Chr\u00e9tien, fisico, astronomo ed ingegnere ottico francese. Chr\u00e9tien, al tempo dipendente presso l'osservatorio di Nizza, per motivi di lavoro si rec\u00f2 nel 1909 in visita a Monte Wilson e incontr\u00f2 George Ritchey; qu\u00ec i due lavorarono insieme per un certo periodo di tempo al sistema di acquisizione di immagini del neo telescopio da 60 pollici, il telescopio Hale. Con un mutuo e profondo reciproco rispetto per le rispettive competenze, terminata la collaborazione, quando Chr\u00e9tien torn\u00f2 a Parigi l'anno successivo, i due colleghi si tennero regolarmente in contatto epistolare.\nIl telescopio Hooker e i dissapori tra Hale e Ritchey.\nIn quel periodo Ritchey stava progettando il futuro telescopio da 100 pollici (2,5 metri) per monte Wilson e d'accordo con il direttore dell'osservatorio, l'astronomo e ottico George Ellery Hale, pensava di impiegare un insieme di specchi piatti, paraboloidi e iperbolici per gli specchi primario e secondario. Comparando foto acquisite con un riflettore parabolico primario da 60\" Ritchey si accorse per\u00f2 che le immagini erano pi\u00f9 nitide se si utilizzava come specchio secondario una forma iperboloide al focus Cassegrain (il \"fuoco secondario\"), pur mantenendo il medesimo specchio al fuoco Newtoniano, anche detto \"fuoco principale\". Inoltre il maggiore rapporto focale al fuoco Cassegrain riduceva l'aberrazione cromatica, altrimenti detta \"coma\".\nLa coma affligge tutti gli specchi parabolici \"stirando\" (modificandone i contorni) l'immagine di una stella non appena questa esce fuori dal centro del campo visivo, portando a dover intervenire con un sistema ottico off axis (fuori asse). Da ricordare che la Terra ruota costantemente su s\u00e9 stessa ed anche la postazione pi\u00f9 salda non pu\u00f2 ovviare a questa legge fisica, e che gli astro-inseguitori coordinati con il moto terrestre, al tempo di Ritchey non erano ancora stati inventati.\nRitchey si chiese se uno specchio secondario iperboloide potesse ridurre o eliminare la coma e cos\u00ec scrisse a Chr\u00e9tien, di stanza a Parigi, chiedendogli se fosse in grado di convertire questo concetto in precise leggi matematiche, pi\u00f9 semplici da mettere in pratica di un continuo affinamento delle lenti basato sull'empirismo. Chr\u00e9tien si appassion\u00f2 al problema e riusc\u00ec a determinare che un sistema ottico a due specchi iperboloidi ben definiti, uno concavo (curvato in avanti) ed uno convesso (curvato all'indietro) potevano ridurre la coma teoricamente a zero.\nA seguito delle positive risposte da parte di Chr\u00e9tien, Ritchey concep\u00ec il telescopio da 100\" ancora in embrione come il primo telescopio al mondo di tipo \"Ritchie-Chr\u00e9tien,\" che avrebbe prodotto immagini perfette senza la necessit\u00e0 di lenti collimanti. La configurazione cos\u00ec ideata avrebbe garantito ai telescopi Cassegrain un rapporto focale veloce riducendo la lunghezza del tubo del telescopio, portando quindi ad un profilo pi\u00f9 compatto, un telaio pi\u00f9 leggero ed una cupola protettiva meno ingombrante, riducendo di conseguenza i costi di costruzione.\nRitchey, a seguito del proficuo confronto con Chr\u00e9tien cerc\u00f2 di convincere Hale e l'allora assistente e futuro direttore Walter Adams che il nuovo telescopio da 100\" avrebbe dovuto essere dotato delle nuove ottiche da lui progettate. I ritardi di progettazione, l'aumento dei costi e un paventato ritiro di ulteriori fondi ad opera del principale finanziatore, il magnate John Daggett Hooker, a cui sarebbe stato titolato il telescopio, provocarono dei profondi dissidi tra Ritchey e Hale, quest'ultimo timoroso oltremodo che Ritchey potesse intaccare la propria posizione dirigenziale ed il proprio prestigio. Hale cos\u00ec, in qualit\u00e0 di direttore dell'osservatorio defenestr\u00f2 Ritchey da coordinatore del progetto e sfruttando le proprie capacit\u00e0 persuasive convinse Hooker che le ottiche sino ad allora usate, le paraboloidi, erano quelle giuste per il nuovo telescopio e da l\u00ec a breve, nell'autunno del 1919 Ritchey dovette abbandonare Monte Wilson. Hale adoper\u00f2 la propria influenza anche per osteggiare il proposito di Ritchey di proporre le proprie ottiche a Edwin Hubble e Milton Humason, quando i due noti astronomi iniziarono a collaborare con l'osservatorio e cos\u00ec, con una carriera e una reputazione compromessa, Ritchey lasci\u00f2 Monte Wilson e appena si present\u00f2 l'occasione, qualche mese dopo si rec\u00f2 a Parigi su invito di Chr\u00e9tien, che stava progettando un telescopio da 104 pollici.\nI tentativi in Francia di Ritchey e l'osservatorio navale.\nLa comunit\u00e0 astronomica francese accolse con gioia George Ritchey, anche a seguito del riconoscimento dato all'astronomo della medaglia Janssen per i suoi lavori inerenti le strumentazioni astronomiche, assegnatogli dall'accademia francese delle scienze. Purtroppo per\u00f2 anche a Parigi la nuova tecnica osservativa non prese corpo. La presenza di Chr\u00e9tiene all'osservatorio di Parigi e la notoriet\u00e0 di Ritchey non bastarono a convincere i finanziatori del nuovo telescopio ed in breve tempo il carattere scontroso di Ritchey, poco disposto a compromessi e perfezionista oltre il buon senso, ormai sessantenne, lo portarono a passare da una posizione ad un'altra vanificando il suo talento e le sue aspettative; La sua reputazione minata dagli attacchi in patria di Hale e altri minarono ogni tentativo di Ritchey e Chr\u00e9tiene, sia in Europa che negli Stati Uniti, di proporre la nuova configurazione, a scapito di aziende pi\u00f9 grandi e rispettabili che riuscivano ad ottenere contratti con una configurazione gi\u00e0 collaudata quale quella Cassegrain.\nLa svolta avvenne nel 1930, quando l'osservatorio navale degli Stati Uniti (USNO) diede l'opportunit\u00e0 a Ritchey di costruire un telescopio con la nuova configurazione, commissionandogli un riflettore da 40\". Il nuovo strumento, progettato appositamente per l'osservatorio, entr\u00f2 in funzione nel 1935 ed oper\u00f2 per 25 anni a Washington D.C., sito che purtroppo non godeva di un ottimale ambiente osservativo.\nRitchey mor\u00ec nel 1945; il suo telescopio fu collocato presso un'altra sede nel 1955, vicino all'osservatorio Lowell, a Flagstaff, in Arizona. Furono gli astronomi Arthur Hoag e John Hall a farne conoscere, con le proprie osservazioni, le superiori capacit\u00e0 risolventi rispetto alla configurazione Cassegrain. Nel giro di pochi anni un secondo telescopio Ritchey-Chr\u00e9tiene da 84\" fu collocato presso l'osservatorio di Kitt Peak e da allora si diffuse rapidamente nel mondo divenendo uno standard per i telescopi di fascia medio alta, compreso il telescopio spaziale Hubble.\nIl telescopio Hale da 200\" collocato a Monte Palomar nel 1948 fu l'ultimo a usare uno specchio primario a forma paraboloide. Il telescopio Hale avrebbe potuto essere il primo a godere di tale configurazione ma i dissidi tra Ritchey e Hale, dovuti a caratteri in conflitto, posticiparono di circa trent'anni una tecnologia che avrebbe dato un impulso eccezionale all'astronomia osservativa."}
{"id": "599926", "revid": "2044019", "url": "https://it.wikipedia.org/wiki?curid=599926", "title": "Jonny Rees", "text": "Biografia.\nHa lavorato in film come \"La maledizione della prima luna\", \"Pirati dei Caraibi - Oltre i confini del mare\" e \"Mr. &amp; Mrs. Smith\" ed \u00e8 apparso in show televisivi come \"\" e nella serie TV \"24\" e in \"Dexter\" (in una sola puntata).\nHa una carriera da doppiatore, avendo prestato la propria voce al personaggio di Cullen nella saga di Dragon Age, ad altri videogiochi come ', ', ', ', \"Ty the Tazmanian Tiger\" e a cartoni come \"Le tenebrose avventure di Billy e Mandy\", e \"Invader Zim\". Ellis ha inoltre doppiato Cait Sith in \"\", e Garmund nel film \"La leggenda di Beowulf\".\nDoppiatori italiani.\nDa doppiatore \u00e8 sostituito da:"}
{"id": "599928", "revid": "125132780", "url": "https://it.wikipedia.org/wiki?curid=599928", "title": "Coppa delle nazioni africane 1998", "text": "La Coppa delle nazioni africane 1998 fu la 21\u00aa edizione della massima competizione africana per nazionali di calcio. La manifestazione fu organizzata dal Burkina Faso e fu vinta dal , che trionf\u00f2 nel torneo per la quarta volta nella sua storia."}
{"id": "599929", "revid": "599013", "url": "https://it.wikipedia.org/wiki?curid=599929", "title": "France Gareau", "text": "Biografia.\nFrance Gareau, facente parte della minoranza di lingua francese dell'Ontario, inizi\u00f2 a praticare atletica leggera a scuola, per poi specializzarsi a 16 anni, nel 1983, nelle gare di velocit\u00e0. In quell'anno cominci\u00f2 gi\u00e0 a farsi strada tra le professioniste, vincendo un bronzo nei 100 ai campionati canadesi. A livello d'universit\u00e0 gareggiava per la York University di Toronto.\nNel 1984, a 17 anni, part\u00ec per la XXIII Olimpiade a Los Angeles. Non and\u00f2 molto bene nelle gare singole, ma nella staffetta 4\u00d7100\u00a0m ottenne col tempo di 42\"77 l'argento come ultima componente di una squadra composta anche da Angela Bailey, Marita Payne ed Angella Taylor, dietro agli Stati Uniti (oro con 42\"11) e davanti alla Gran Bretagna (bronzo con 43\"11).\nNel 1989 fu rappresentante del Canada ai Giochi Della Francofonia svoltisi in Marocco.\nOggi insegna alla York University di Toronto."}
{"id": "599935", "revid": "181699", "url": "https://it.wikipedia.org/wiki?curid=599935", "title": "Distretto di Bansk\u00e1 \u0160tiavnica", "text": "Il distretto di Bansk\u00e1 \u0160tiavnica (\"okres Bansk\u00e1 \u0160tiavnica\") \u00e8 un distretto della Slovacchia, situato nella regione di Bansk\u00e1 Bystrica, nella parte centrale della nazione.\nFino al 1918, la maggior parte dell'attuale territorio del distretto apparteneva al comitato ungherese di Hont, eccetto Mo\u010diar e Podhorie nel nord che facevano parte della contea di Tekov e Kozeln\u00edk a est (contea di Zvolen).\nSuddivisione amministrativa.\nIl distretto \u00e8 composto da 1 citt\u00e0 e 14 comuni:"}
{"id": "599936", "revid": "1714743", "url": "https://it.wikipedia.org/wiki?curid=599936", "title": "Pierfrancesco de' Medici il Vecchio", "text": "Biografia.\nEra figlio di Lorenzo il Vecchio e Ginevra Cavalcanti, nonch\u00e9 nipote di Cosimo il Vecchio e quindi cugino di Piero il Gottoso.\nDopo la morte prematura del padre (1440) fu allevato e istruito dallo zio Cosimo.\nSegu\u00ec come il padre soprattutto gli interessi economici della casata, anche se di tanto in tanto ricopr\u00ec incarichi politici, all'ombra di Cosimo, come quello di ambasciatore (dal Papa nel 1458 e a Mantova nel 1463), o quello di Priore delle Arti (1459). Dopo la morte di Cosimo (1464) la guida della famiglia venne presa da suo figlio Piero, e Piefrancesco rimase inizialmente nella sua cerchia, ma poi ne divenne oppositore prendendo parte alla congiura di Luca Pitti (1466). Graziato da Piero stesso dopo il fallimento della congiura torn\u00f2 a ricoprire il suo ruolo nel Banco familiare.\nMor\u00ec nel 1476 e i suoi figli furono adottati da Lorenzo il Magnifico.\nDiscendenza.\nSi spos\u00f2 nel 1451 con Laudomia Acciaiuoli, ed ebbe due figli:\nEntrambi presero poi l'appellativo di \"Popolano\" per distinguersi dal ramo di Piero con il quale furono in accesa controversia."}
{"id": "599937", "revid": "287204", "url": "https://it.wikipedia.org/wiki?curid=599937", "title": "Distretto di Banska Stiavnica", "text": ""}
{"id": "599940", "revid": "1546219", "url": "https://it.wikipedia.org/wiki?curid=599940", "title": "Leone di Caprera", "text": "Il Leone di Caprera \u00e8 una goletta di 9 metri di lunghezza, di tre tonnellate di stazza, armata di due alberi, costruita nel 1879 dal maestro d'ascia Luigi Briasco di Montevideo.\nFu cos\u00ec chiamata in onore di Giuseppe Garibaldi, l'esule di Caprera.\nCaratteristiche costruttive.\nLe caratteristiche di costruzione e armamento fanno del \"Leone di Caprera\" un esemplare unico. Il capitano dell'imbarcazione cos\u00ec lo descrive:\nSi tratta di un'imbarcazione da diporto a vela, del tipo baleniera.\n\u00c8 costruita in legno a fasciame longitudinale di algarrobo e con fasciame interno parziale.\nLe strutture sono in massello di algarrobo, con chiodame in rame.\nIl ponte di coperta \u00e8 realizzato in doghe di noce, pino bianco e cannella.\nAll'interno sono presenti due cilindri di rame sigillati, destinati a fungere da ausili al galleggiamento, in caso cedimenti del fasciame.\nLe dimensioni sono: 9 metri di lunghezza per 2,30 di larghezza, puntale di 110 centimetri circa. L'altezza di costruzione a prua \u00e8 di circa 160 centimetri.\nUn'imbarcazione da primato.\nA renderla famosa \u00e8 stata proprio l'impresa navigatoria da lui sognata di compiere, con tre uomini di equipaggio, la traversata atlantica dall'Uruguay all'Italia nel 1880, un vero primato della marineria, per una imbarcazione di quelle dimensioni.\nLa traversata, iniziata da Montevideo il 3 ottobre 1880, raggiunse prima Las Palmas il 9 gennaio 1881, poi Gibilterra il 23 gennaio per concludersi a Livorno il 9 giugno 1881.\nRealizzazione.\nLa goletta fu costruita tra numerose difficolt\u00e0, con finanziamenti di immigrati italiani in Uruguay ed Argentina per iniziativa di Vincenzo Fondacaro, originario di Bagnara Calabra (RC), di Orlando Grassoni, di Ancona, e di Pietro Troccoli di Marina di Camerota (SA).\nEquipaggio.\nL'equipaggio che comp\u00ec la traversata era composto dai tre promotori. Questi i loro nomi, accompagnati da brevi note biografiche.\nPer la traversata compiuta i tre membri dell'equipaggio furono decorati dal re con la medaglia d'oro.\nDiario di bordo.\nLa prima edizione del diario di bordo della traversata fu stampata nel 1881. Nel 1884 ne fu data una seconda edizione. Il diario ha conosciuto una ristampa nel 2002 (Vincenzo Fondacaro, \"Dall'America all'Europa. Viaggio attraverso l'Oceano\". Giuseppe Galzerano editore, 2002)\nDestino museale.\nL'imbarcazione non sfugg\u00ec al destino preconizzatole dal suo comandante e ideatore: subito dopo l'impresa, la goletta fu trasferita nel laghetto della Villa Reale di Monza.\nTutt'oggi propriet\u00e0 del Comune di Milano - Museo del Risorgimento - Civiche raccolte storiche - \u00e8 stata esposta, per un certo periodo, nel giardino del Museo nazionale della scienza e della tecnologia Leonardo da Vinci.\nLa goletta \u00e8 stata poi temporaneamente ospitata nell'allestimento museale ricavato dalla \"Grotta di Lentiscelle\", all'interno del Comune di Camerota.\nInterventi di restauro.\nIl 23 marzo 2007, la nave \u00e8 stata trasferita a Livorno, per essere sottoposta a restauro da parte dell'Associazione per il Recupero delle Imbarcazioni d'Epoca (ARIE), secondo un progetto approvato dall'Istituto Centrale per il Restauro. Il progetto di restauro conservativo-museale e i relativi interventi sono durati all'incirca 24 mesi, e hanno avuto luogo nella citt\u00e0 toscana presso il cantiere specializzato 'Old Fashioned Boats'. Uno speciale Comitato tecnico-scientifico, nato in seno ad ARIE, ha coadiuvato l'Associazione durante tutto il periodo di restauro del cimelio. La Presidenza di detto Comitato \u00e8 stata affidata allo Studio Faggioni di La Spezia che ha diretto il restauro con la propria esperienza.\nSerena Galvani, presidente di ARIE, \u00e8 stata impegnata nelle operazioni prima di recupero e poi di restauro del bene storico per oltre dieci anni: \u201cIl progetto ha inteso recuperare una memoria storica poco conosciuta, che ha reso orgogliosa la storia della Marineria italiana. Dedico gran parte della mia vita alla salvaguardia delle imbarcazioni di valore storico, battendomi, con l'associazione ARIE per i loro restauri filologici, affinch\u00e9 la collettivit\u00e0 possa conoscere le loro storie straordinarie. Il costante lavoro svolto in questa direzione ha consentito di ottenere dal Parlamento italiano nel 2003 un articolato di Legge, oggi inserito nelle \u201cLeggi Quadro dei Beni Culturali\u201d, che finalmente riconoscono le barche di valore storico come \u201cBeni Culturali\u201d a tutti gli effetti\u201d.\nIl restauro del Leone di Caprera ha beneficiato dell'alto Patrocinio della Presidenza del Consiglio dei ministri e del Ministero per i Beni e le Attivit\u00e0 Culturali, conferiti ad ARIE per il recupero di questo raro bene storico. Il Presidente della Repubblica Italiana, On. Giorgio Napolitano, con una lettera indirizzata a Serena Galvani, ha testimoniato il suo appoggio e sostegno all'operazione di ripristino del cimelio.\nIl 9 giugno 2009 \u00e8 tornato alla vita, a Livorno, esattamente 128 anni dopo il suo arrivo nella citt\u00e0 toscana, avvenuto il 9 giugno del 1881. La cerimonia di presentazione del restauro completato si \u00e8 svolta sulla banchina del Molo Mediceo antistante il Cantiere ove si sono svolti i lavori. Il \u201cVaro Museale\u201d del Leone di Caprera \u00e8 stato presentato alle Autorit\u00e0 intervenute e alla Stampa da Giulio Guazzini, giornalista RAI, coadiuvato dal celebre skipper Cino Ricci.\nConsiderate le condizioni in cui versava, e nel pieno rispetto della volont\u00e0 dei tre eroi che l'avrebbero voluto vedere esposto in un Museo, il Leone di Caprera \u00e8 stato inserito in un progetto di restauro museale. Il futuro del cimelio non \u00e8 infatti la navigazione, ma l'esposizione al grande pubblico presso una sede idonea che ne valorizzi il passato e l'importanza che questa imbarcazione rappresenta per l'Italia e per la Marineria nazionale."}
{"id": "599944", "revid": "767487", "url": "https://it.wikipedia.org/wiki?curid=599944", "title": "Distretto di Ko\u0161ice III", "text": "Il distretto di Ko\u0161ice III \u00e8 uno dei 79 distretti della Slovacchia e uno dei 4 distretti in cui \u00e8 divisa la citt\u00e0 di Ko\u0161ice, situata nell'omonima regione, nella parte orientale del Paese.\nSuddivisione amministrativa.\nIl distretto \u00e8 suddiviso in 2 quartieri, aventi autonomia amministrativa a livello di comune:"}
{"id": "599946", "revid": "287204", "url": "https://it.wikipedia.org/wiki?curid=599946", "title": "Distretto di Kosice III", "text": ""}
{"id": "599950", "revid": "547034", "url": "https://it.wikipedia.org/wiki?curid=599950", "title": "Peveranza", "text": "Peveranza (\"Pever\u00f2nsa\" in dialetto locale), \u00e8 un piccolo borgo diventato nel XIX secolo frazione del comune di Cairate in provincia di Varese.\nGeografia fisica.\nSorta sul guado del torrente Tenore, Peveranza \u00e8 sita tra Bolladello e Cairate.\nGeografia antropica.\nUrbanistica.\nPresenta una struttura urbanistica peculiare all'intersezione di due corsi d'acqua, il torrente Tenore e il suo affluente Riale. L'agglomerato urbano ha cominciato a svilupparsi oltre solo dagli anni sessanta e il nucleo \u00e8 ancora caratterizzato da abitazioni contadine. L'unica chiesa del paese \u00e8 intitolata a Santa Maria Assunta. \nStoria.\nMedioevo.\nIl primo documento che attesta Peveranza \u00e8 del 721, in epoca longobarda, e cita un certo \"Toto de Peperantzo\", cittadino longobardo proveniente da Seprio. Il toponimo mut\u00f2 in \"Piverantum\", \"Preveranza\", \"Peveranzo\", \"Penaranzio\", \"Piperantio \"fino a consolidarsi con \"Peveranza\". La toponomastica locale confermare la presenza longobarda: una strada di campagna era detta fin al XIX secolo \"Pissavacca\" che, nell'antico germanico, significa \"far la guardia\".\nIl paese fu probabilmente ideato come fortificazione difensiva posta sulla via pedemontana, a pochi chilometri da Castel Seprio, con gruppi di cortili, addossati tra loro per accentuare il carattere difensivo, circondati dai due corsi d'acqua a formare un castello rurale. Inoltre, la tradizione locale indicherebbe la presenza in antico di un monastero degli umiliati antistante la chiesa parrocchiale.\nEt\u00e0 moderna.\nPeveranza segu\u00ec le vicende del Seprio e del Ducato di Milano. Durante la dominazione spagnola la chiesa di Santa Maria Assunta cadde sotto lo juspatronato dei Castiglioni, proprietari di terreni in paese. Il primo parroco di cui si \u00e8 a conoscenza \u00e8 Giovanni Crosta che occuper\u00e0 questa funzione dal 1565 al 1612, seguito da altri prelati i cui cognomi, quali Galli e Montalbetti, denotano la provenienza dal territorio circostante e dal centro storico.\nLa presenza di questi cognomi, insieme a pochi altri, nei censimenti spagnoli e austriaci che si susseguiranno nel XVIII secolo denotano una scarsa dinamicit\u00e0 della popolazione: 185 abitanti nel 1751, 257 residenti nel 1805, 470 abitanti nel 1853, 459 nel 1861. A questa va aggiunta un'inconsistente evoluzione edilizia: il paese, lontano dalle vie di comunicazione, non si svilupp\u00f2 fino alla seconda met\u00e0 del Novecento.\nEt\u00e0 contemporanea.\nNel 1809 arriv\u00f2 la prima soppressione dell'autonomia comunale per annessione a Bolladello, cambiata con quella a Gorla Minore nel 1811, prima della restaurazione nel 1816. Nel 1869 Peveranza diventa una frazione del comune di Cairate, nel 1878 \u00e8 distrutta per met\u00e0 da un incendio. Nei primi anni del Novecento le uniche alternative al lavoro nei campi sono la fornace per laterizi e la tessitura Carnelli; solo nel secondo dopoguerra sul territorio si installeranno officine metalmeccaniche, tessiture e ricamifici che faranno crescere il tenore di vita degli abitanti del borgo e lo faranno espandere demograficamente.\nLa parrocchia venne messa in unit\u00e0 pastorale con quella Bolladello. Nel febbraio 2007 l'unit\u00e0 pastorale comprese infine Peveranza, Bolladello e Cairate. "}
{"id": "599951", "revid": "1543377", "url": "https://it.wikipedia.org/wiki?curid=599951", "title": "Cacodile", "text": "Il cacodile, (CH3)2As-As(CH3)2 \u00e8 un liquido oleoso tossico con un odore che sa d'aglio. Subisce combustione spontanea all'aria secca. \u00c8 un reagente utilizzato nella sintesi di erbicidi a base d'arsenico.\nIl nome fu coniato originariamente da J\u00f6ns Jacob Berzelius per il radicale dimetilarsenil, (CH3)2As, dai termini greci \"kakodes\" (di cattivo odore) e \"hyle\" (sostanza).\nFu studiato da Edward Frankland e da Robert Bunsen ed \u00e8 considerato uno dei primi composti organometallici ad essere stati scoperti. Fu originariamente ottenuto da arsenico distillato con acetato di potassio.\nDisse Bunsen: \nLavorando sul cacodile Bunsen postul\u00f2 l'esistenza dei radicali metilici."}
{"id": "599953", "revid": "25152", "url": "https://it.wikipedia.org/wiki?curid=599953", "title": "Gisalberto I", "text": ""}
{"id": "599954", "revid": "767487", "url": "https://it.wikipedia.org/wiki?curid=599954", "title": "Crash Box", "text": "I Crash Box sono un gruppo hardcore punk italiano, attivo per buona parte degli anni ottanta ed inizialmente legato al centro sociale Virus di Milano. Assieme a gruppi come i Wretched, le Antigenesi e Disper-azione fecero parte della scena anarco punk lombarda e pi\u00f9 in generale furono esponenti di primo piano di quello che fanzine e riviste come Maximumrocknroll definirono \"Italian hardcore\".\nStoria del gruppo.\nI Crash Box nascono a Milano nel 1982 nel fermento culturale che ruotava intorno al centro sociale Virus. A formare la band furono inizialmente Fabricious Trigari, e Marco Medici, accompagnati poi dal bassista Fabio e dal batterista Bundy con i quali la band si esibisce nei primi concerti.\nNel 1983 con la sostituzione del bassista e del batterista i Crash Box danno alle stampe il loro primo album su cassetta dal titolo omonimo. L'album fu pubblicato dalla Ossa Rotte Tapes, marchio collegato alla fanzine di Steve Valli.\nNel 1984 autoproducono il loro primo EP su 7\" dal titolo \"Vivi!\", in seguito al quale furono anche inseriti nella compilation tape della tedesca Masking Tapes, poi divenuta Empty Records, dal titolo \"Numb Tongue No Taste\", in cui figuravano alcuni brani dei Dictatrista e le prime registrazioni dei Faith No More.\nNel marzo 1987 esce per la TVOR on vinyl, l'album \"Finale\", che vede alla chitarra Tommy Massara degli Extrema. La presenza di quest'ultimo d\u00e0 alle sonorit\u00e0 del gruppo un'impronta decisamente pi\u00f9 metal. Sempre nello stesso anno la raccolta su cassetta \"Il mio inferno\" viene pubblicata su Linea Diritta Tapes, e alla batteria entra un ancora minorenne Mox Cristadoro.\nDopo un periodo di pausa dovuta anche ai numerosi cambi di formazione, il gruppo pubblica \"Nel cuore\", che vede la collaborazione, come fonico, dell'ex Indigesti Roberto Vernetti.\nLa reunion.\nNel 2005 esce per la SOA Records la raccolta \"Veleno per voi\". Nel 2007 la band si riforma e dopo alcuni cambi la line-up si stabilizza nel 2008 con Marco Medici alla voce, Giulio Pansino Pastoretti alla chitarra (gi\u00e0 presente in \"Nel cuore\" e gi\u00e0 membro dei Real Deal e Mydevice), Fabio Degiorgi al basso (proveniente dal gruppo darkwave Vidi Aquam) e Mauro Dossi alla batteria (gi\u00e0 nei Sottopressione, OltreCortina, Mudhead e Gerson). Con questa formazione i Crash Box tengono decine di concerti in tutta Italia e incidono quattro brani nuovi , fino allo scioglimento definitivo avvenuto nel 2016. Nel frattempo, nel 2010 la Gonna Puke Retr\u00f2 pubblica una seconda raccolta che racchiude i brani del primissimi periodo dei Crash Box dal titolo \"1983-1984 Nati Per Essere Veloci,\" mentre nel 2013 la F.O.A.D. Records pubblica un'altra raccolta su doppio CD intitolata \"Schegge - Discografia 1983-2012\", che contiene tutti i dischi e le cassette usciti negli anni '80, i quattro brani nuovi registrati nel 2012 e alcuni brani di un concerto tenuto al Centro Sociale Leoncavallo di Milano nel 1985."}
{"id": "599956", "revid": "177966", "url": "https://it.wikipedia.org/wiki?curid=599956", "title": "Gisalberto I conte di Bergamo", "text": ""}
{"id": "599960", "revid": "287204", "url": "https://it.wikipedia.org/wiki?curid=599960", "title": "Mazarol", "text": ""}
{"id": "599962", "revid": "201394", "url": "https://it.wikipedia.org/wiki?curid=599962", "title": "...vivi!", "text": "...vivi! \u00e8 l'EP d'esordio per l'hardcore punk band milanese Crash Box, pubblicato nel 1984."}
{"id": "599963", "revid": "115177645", "url": "https://it.wikipedia.org/wiki?curid=599963", "title": "Agaricus albertii", "text": "LAgaricus albertii\" (Bon.)\"' \u00e8 un fungo molto pregiato e di buon sapore, come tutti i \"prataioli\" commestibili.\nDescrizione della specie.\nCappello.\nLargo fino a 25 cm ma anche oltre, prima campanulato poi emisferico, infine convesso spianato e a volte depresso al centro; piuttosto carnoso e di color bianco, fibrilloso, vira rapidamente al giallo se toccato, si screpola con il tempo secco.\nLamelle.\nPiuttosto fitte, libere. Dapprima bianche, poi bianco-rosa e grigiastre, infine brune/cioccolata per via delle spore.\nGambo.\n5-10 x 2-4 cm, corto e tozzo, pieno poi quasi cavo, di colore bianco/giallastro.\nAnello.\nSpesso, membranoso, dentellato, fioccoso.\nCarne.\nBianca, si scurisce un po' al taglio.\nSpore.\nColor cacao in massa.&lt;br&gt;\nOvali, di grosse dimensioni (10-12 X 6-7 \u00b5m).\nHabitat.\nCampi, prati, talvolta in numerosi esemplari a formare i cosiddetti \"cerchi delle streghe\".&lt;br&gt;\nIn tarda estate ed autunno non inoltrato.\nCommestibilit\u00e0.\nOttima.\nSpesso la resa e' elevata."}
{"id": "599964", "revid": "118408789", "url": "https://it.wikipedia.org/wiki?curid=599964", "title": "Rifugio Fratelli De Gasperi", "text": "Il rifugio fratelli De Gasperi \u00e8 un rifugio alpino che si trova nel territorio del comune di Prato Carnico, in provincia di Udine, alle pendici della verticale costiera rocciosa delle Dolomiti Pesarine, sul panoramico terrazzo prativo di Clap Grande.\nStoria.\nI lavori di ristrutturazione del 1995 hanno reso il rifugio pi\u00f9 confortevole, proseguendo lo sviluppo del primo ricovero costruito nel 1925, subito ampliato nel 1930 e incendiato nel 1945 dalle milizie cosacche che avevano occupato la Carnia al seguito delle truppe del III Reich (nell'occasione vennero trucidati tre valligiani). \u00c8 dedicato ai fratelli Giuseppe, Luigi Callisto e Giovanni Battista, alpinisti friulani appartenenti alla S.A.F., di cui il CAI Tolmezzo era allora Sottosezione. Giuseppe De Gasperi per\u00ec in parete sul monte Civetta nel luglio 1907, i fratelli caddero al fronte durante la grande guerra.\nCaratteristiche e informazioni.\n\u00c8 un edificio di cinque piani in muratura e legno di propriet\u00e0 del CAI di Tolmezzo. \u00c8 aperto dal 15 giugno ad ottobre, e dispone di 28 vani complessivi, di cui due per la ristorazione e diciotto attrezzati per il pernottamento.\nTeleferica bagagli dall'Albergo Pradibosco; \nCappelletta Alpina dedicata a Maria Ausiliatrice; \nCampo di bocce; \nPercorsi naturalistici e piccolo Orto botanico\nAscensioni.\n\"Ferrata dei 50\" (6-7 ore EEA); via normale attrezzata al Creton di Culz\u00eai (2.460\u00a0m); Via normale al Clap Grant (2.487\u00a0m); Via normale alla Torre Sappada (2.442\u00a0m) e tutte le pareti dei Clap con innumerevoli vie di arrampicata di varia lunghezza e difficolt\u00e0. Palestre didattiche ed attrezzate di arrampicata nei pressi del rifugio.\nTraversate.\nA Sappada per sentiero attrezzato \"Regolo Corbellini\" attraverso il Passo Siera (sentiero n\u00ba 316 ore 3), oppure per Passo Elbel (n\u00ba 201-315-314 ore 4,30), o per Forca dell'Alpino (EE n\u00ba 232-317 ore 4,30); Punto Tappa dell'Alta via n. 6 delle Dolomiti (dei Silenzi); Punto Tappa del Carnia Trekking e della Via delle Malghe."}
{"id": "599965", "revid": "767487", "url": "https://it.wikipedia.org/wiki?curid=599965", "title": "Vittorio Gallinari", "text": "\u00c8 padre e procuratore di Danilo, anch'egli cestista, che milita attualmente negli Atlanta Hawks.\nCarriera.\nSpecialista difensivo, gran parte della sua carriera si \u00e8 sviluppata con la canotta dell'Olimpia Milano, dove \u00e8 stato uno dei protagonisti della conquista di molti trofei nell'era Peterson, tra cui il grande slam del 1987 quando i milanesi conquistarono Coppa dei Campioni, scudetto e Coppa Italia. Gli scudetti vinti saranno in totale quattro. All'Olimpia Milano resta fino al 1987, finch\u00e9 si trasferisce una stagione alla Pallacanestro Pavia in Serie A2 ed in seguito alla Virtus Bologna, contribuendo ad arricchire il palmar\u00e8s suo e della squadra felsinea.\nNegli anni novanta gioca per una stagione alla Glaxo Verona. Quindi passa alla Libertas Pallacanestro Livorno, club che per\u00f2 fallisce due anni pi\u00f9 tardi: il suo cartellino, ancora legato alla societ\u00e0 toscana, rimane bloccato per un anno. Terminato questo periodo conclude la carriera agonistica vicino a casa, a Casalpusterlengo nei campionati minori."}
{"id": "599968", "revid": "123543074", "url": "https://it.wikipedia.org/wiki?curid=599968", "title": "Matteo Paro", "text": "Caratteristiche tecniche.\nGiocatore.\nGiocava come regista, sia in un centrocampo a 4 che a 3 giocatori; era dotato di senso della geometria del gioco e di buone capacit\u00e0 tecniche.\nCarriera.\nGiocatore.\nClub.\nDopo aver militato nelle giovanili del Torretta e dell'Asti, passa undicenne alla Juventus, dove rimane fino al 2003 con una parentesi di una stagione al Volpiano, in Serie D. Con i bianconeri vince il Torneo di Viareggio 2003, e nella stessa stagione debutta in prima squadra: prima in Champions League, sul campo della , e quindi in Serie A, il 17 maggio 2003 in -Juventus 2-1.\nNella stagione successiva viene ceduto in compropriet\u00e0 al Chievo (insieme con Sculli e Gastaldello) nell'operazione che porta Legrottaglie alla Juventus. Con la formazione clivense non viene mai impiegato e nel gennaio 2004 la Juventus trasferisce il giovane centrocampista al , in Serie C1, dove contribuir\u00e0 alla promozione dei calabresi in Serie B con 15 presenze e 2 reti. Nella stagione 2004-2005 rimane a Crotone, dove disputa 39 gare e realizza 3 reti nella formazione allenata da Gian Piero Gasperini, gi\u00e0 suo allenatore nella Primavera juventina, che lo schiera regolarmente come titolare.\nL'anno successivo e lo cede, sempre con questa formula, al , con cui debutta in Serie A. In Toscana totalizza 28 presenze in campionato, e a fine stagione rientra definitivamente alla Juventus, nel frattempo retrocessa in Serie B per i fatti di Calciopoli. Schierato abitualmente dal tecnico Didier Deschamps come regista al fianco di Giuliano Giannichedda o Cristiano Zanetti, giocher\u00e0 28 partite con la Juventus, delle quali 22 da titolare. Nella seconda parte della stagione, complice un infortunio, cede il posto da titolare a Claudio Marchisio, altro prodotto delle giovanili della Juventus.\n\u00c8 lui a realizzare il primo gol della \"Vecchia Signora\" nel campionato di Serie B, il 9 settembre 2006 sul campo del . Dopo la promozione, tuttavia, non viene riconfermato: inizialmente destinato all' come parziale contropartita per Sergio Almir\u00f3n, il 27 giugno 2007 la Juventus lo cede in compropriet\u00e0 al allenato da Gasperini, per 1,5 milioni di euro. Titolare nella prima parte di stagione, il 27 febbraio 2008 durante l'incontro Genoa-Napoli, a seguito di un contrasto di gioco, subisce la lesione del legamento crociato anteriore del ginocchio sinistro che lo tiene fermo fino a fine campionato.\nIl 24 giugno 2008 viene ceduto definitivamente alla squadra ligure, che riscatta per 2 milioni di euro l'altra met\u00e0 del cartellino del giocatore. All'inizio della stagione 2008-2009 un nuovo infortunio in una delle sue prime apparizioni costringe il giocatore a saltare l'intero campionato.\nIl 2 luglio 2009 passa in prestito al , neopromosso in Serie A. Anche l'esperienza pugliese viene condizionata da un grave infortunio al legamento crociato del ginocchio, nel corso di un'amichevole estiva contro il ; torna in campo il 3 gennaio 2010, in amichevole contro il Barletta disputando 30 minuti nel ruolo di terzino destro.\nRientrato al Genoa, il 29 gennaio 2010 si trasferisce in prestito al fino alla fine della stagione. A causa dei continui infortuni a Piacenza gioca solo 4 partite e a fine anno torna al Genoa, che nella sessione estiva del calciomercato lo gira nuovamente in prestito al ; dopo la prima stagione con i veneti, viene acquistato a titolo definitivo il 22 luglio 2011.\nAl termine del campionato 2011-2012, concluso con la retrocessione dei berici, rimane svincolato, e dopo un'intera annata di inattivit\u00e0 nel settembre 2013 firma per la SPAL, militante in Lega Pro Seconda Divisione.\nDopo una sola stagione agli estensi, si trasferisce al , nel campionato di Lega Pro dove ottiene la fascia da capitano dal club virgiliano. Nel luglio 2015 segue l'allenatore Ivan Juri\u0107 e fa ritorno al Crotone, a distanza di 10 anni, ritornando a giocare in Serie B.\nNazionale.\nHa fatto parte della Nazionale Under-20, con la quale ha collezionato 6 presenze e una rete (contro il Messico) nel 2003.\nAllenatore.\nA luglio 2017 lascia il calcio giocato ed entra nello staff tecnico di Juri\u0107 al Genoa come \"match analyst\".\nIl 10 luglio 2019 entra a far parte dello staff del Verona come vice di Ivan Juri\u0107 seguendolo due anni dopo al Torino.\nStatistiche.\nPresenze e reti nei club.\n\"Statistiche aggiornate al 23 aprile 2016\""}
{"id": "599969", "revid": "1528507", "url": "https://it.wikipedia.org/wiki?curid=599969", "title": "Biblioteca europea", "text": "La Biblioteca europea (in inglese: \"The European Library\") \u00e8 un servizio che offre l'accesso attraverso Internet alle risorse di 45 biblioteche nazionali europee.\nLe risorse, sia digitali che tradizionali, includono libri, riviste, giornali e altro materiale. \u00c8 possibile ricercare e scaricare materiali digitali: alcuni gratuiti, altri a pagamento. Nel contempo \u00e8 un consorzio di quelle biblioteche nazionali che hanno sviluppato e mantengono questo servizio.\nIl servizio venne creato in cooperazione da 9 biblioteche nazionali e dal CENL (\"Conference of European National Librarians\") nell'ambito del progetto TEL (\"The European Library: Gateway to Europe's Knowledge\"). Il progetto \u00e8 durato dal 2001 al 2004 e venne finanziato dal quinto programma quadro della Commissione europea. Le biblioteche nazionali coinvolte nel progetto furono quelle di Finlandia, Francia, Germania, Italia, Paesi Bassi, Portogallo, Slovenia, Svizzera e Regno Unito.\nIl servizio TheEuropeanLibrary.org venne lanciato il 17 marzo 2005. Al momento sono ricercabili sul portale le collezioni di 19 biblioteche nazionali, con accesso alle collezioni di altre 21 biblioteche nazionali tramite collegamento ipertestuale. Le biblioteche nazionali di Austria, Croazia e Serbia si unirono al servizio nel 2005.\nNel corso del progetto TEL-ME-MOR (\"The European Library: Modular Extensions for Mediating Online Resources\") attivo dal 2005 al 2007, le biblioteche nazionali di 10 nuovi membri dell'Unione europea si uniranno al servizio. Il 1\u00ba gennaio 2006 le biblioteche nazionali di Estonia e Lettonia, cos\u00ec come la Biblioteca reale danese, divennero a tutti gli effetti membri del consorzio. Il 1\u00ba luglio 2006 anche le biblioteche nazionali della Repubblica Ceca e dell'Ungheria si unirono alla Biblioteca europea.\nIn un comunicato stampa del 2 marzo 2006 la Commissione europea ha affermato che la Biblioteca europea fornir\u00e0 l'infrastruttura per la Biblioteca digitale europea, un servizio comune per accedere alle collezioni di tutti i principali possessori di patrimoni digitali (biblioteche, archivi e musei) in Europa.\nIl servizio \u00e8 curato dall'ufficio della Biblioteca europea (\"The European Library Office\") che ha sede presso la Biblioteca reale dell'Aia ed \u00e8 diretto da Jill Cousins."}
{"id": "599970", "revid": "201394", "url": "https://it.wikipedia.org/wiki?curid=599970", "title": "Finale (Crash Box)", "text": "Finale \u00e8 il primo LP del gruppo musicale italiano hardcore punk dei Crash Box, pubblicato nel 1987."}
{"id": "599973", "revid": "767487", "url": "https://it.wikipedia.org/wiki?curid=599973", "title": "L'espulsione", "text": "L'espulsione (\"Die Austreibung\") \u00e8 un cortometraggio muto del 1923 diretto da Friedrich Wilhelm Murnau della durata di quaranta minuti.\nIl film - basato sul lavoro teatrale di Carl Hauptmann e sceneggiato da Thea von Harbou - \u00e8 andato distrutto durante la Seconda guerra mondiale.\nTrama.\nSteyer vive tra i Monti dei Giganti insieme ai genitori e a Ludmila, la sua seconda moglie. La donna, giovane e bella, lo tradisce disinvoltamente con Lauer, un cacciatore, ma gli racconta che l'uomo li frequenta perch\u00e9 \u00e8 innamorato di \u00c4nne, la figlia di primo letto di Steyer. Ingannato e fiducioso, Steyer va a ballare con la moglie e, ubriaco, vende la casa e cerca di combinare il matrimonio tra Lauer e \u00c4nne. Ma, in una notte, gli crolla il mondo addosso: non solo la moglie sparisce senza dirglia una parola, ma Steyer perde anche la casa dove viveva con tutta la famiglia.\nProduzione.\nIl film fu prodotto dalla Decla-Bioscop AG. Venne girato in Polonia, tra i Monti dei Giganti (in polacco Karkonosze, in tedesco Riesengebirge), luogo di nascita di Carl Hauptmann, l'autore del dramma teatrale da cui prende spunto il soggetto del film.\nDistribuzione.\nDistribuito dalla Decla-Film, usc\u00ec nelle sale cinematografiche tedesche dopo essere stato presentato a Berlino il 23 ottobre 1923 all'Ufa-Theater Kurf\u00fcrstendamm. In Germania \u00e8 conosciuto con i titoli \"Die Austreibung\" e \"Die Austreibung - die Macht der zweiten Frau\".\nNon si conoscono copie ancora esistenti della pellicola e il film viene considerato presumibilmente perduto."}
{"id": "599974", "revid": "201394", "url": "https://it.wikipedia.org/wiki?curid=599974", "title": "Nel cuore", "text": "Nel cuore secondo, ed ultimo, LP dell'Hardcore punk band milanese Crash Box."}
{"id": "599978", "revid": "79968", "url": "https://it.wikipedia.org/wiki?curid=599978", "title": "Atto giuridico", "text": "Un atto giuridico, in diritto, \u00e8 un fatto giuridico consistente in un comportamento umano rilevante per l'ordinamento giuridico in quanto volontario. \nDescrizione.\nCaratteristiche.\nPer gli atti giuridici, a differenza dei meri fatti giuridici, \u00e8 quindi rilevante l'imputazione a un soggetto di diritto, che pu\u00f2 essere la persona fisica che ha voluto il loro accadimento o la persona giuridica per la quale detta persona fisica ha agito in qualit\u00e0 di organo; essi presuppongono la \"volontariet\u00e0\" che, a sua volta, implica la \"consapevolezza\" da parte di chi ha agito, ossia la sua capacit\u00e0 di comprendere e, quindi, liberamente volere. Al pari degli altri fatti giuridici, gli atti costituiscono le fattispecie delle norme.\nSono esempi di atto giuridico: la promessa, il testamento, la sentenza, il contratto, l'atto normativo e l'atto amministrativo. Sono altres\u00ec atti giuridici la legge, il regolamento e, in generale, tutti gli atti che sono fonti del diritto in quanto il loro effetto \u00e8 la produzione, modificazione o abrogazione di norme giuridiche generali e astratte (\"atti normativi\").\nLa titolarit\u00e0 all'emanazione.\nLa possibilit\u00e0 attribuita a un soggetto di produrre determinati effetti giuridici attraverso un atto giuridico \u00e8 una particolare situazione giuridica soggettiva che prende il nome di \"potere\". Secondo una diffusa impostazione teorica, che risale a Hans Kelsen, l'esercizio del potere si risolve sempre nella produzione di una norma giuridica o, secondo altri autori, di un \"precetto\", non solo quando si estrinseca in atti normativi, ma anche quando si estrinseca in altri \"atti precettivi\" come sono i provvedimenti amministrativi e giurisdizionali e i negozi giuridici di diritto privato, sebbene nel secondo caso le norme o precetti prodotti non abbiano le caratteristiche di generalit\u00e0 e astrattezza che presentano invece le norme prodotte dagli atti normativi.\nDistinzioni.\nNel seguito si riportano le distinzioni che, sebbene in molti casi siano elaborate dalla dottrina civilistica, hanno una portata generale e, quindi, sono utilizzabili anche in altri rami del diritto. Ognuno di questi rami, poi, ha elaborato distinzioni proprie (nel diritto amministrativo vi \u00e8 una teoria dell'atto amministrativo, nel diritto processuale una teoria dell'atto processuale, nel diritto penale una teoria del reato, ecc.), per le quali si rimanda alle relative voci.\nNegozi giuridici e meri atti.\nGli atti giuridici si distinguono, quanto alla produzione di effetti, in:\nVa rilevato che la \"teoria del negozio giuridico\", sebbene concepita in termini di grande astrattezza, ha finito per risentire della visione, per cos\u00ec dire, \u00abpanprivatistica\u00bb, propria della scuola pandettistica che l'aveva inizialmente elaborata prendendo, non a caso, a modello gli atti del diritto civile e, in particolare, il contratto. Cos\u00ec, mentre in un primo tempo il concetto di negozio giuridico \u00e8 stato ripreso anche in altri rami del diritto e, in particolare, dal diritto amministrativo, che lo aveva utilizzato nella costruzione del concetto di provvedimento amministrativo, in seguito la dottrina \u00e8 giunta alla conclusione che solo i provvedimenti amministrativi discrezionali possono essere considerati negozi giuridici, mentre quelli vincolati hanno natura di meri atti, sicch\u00e9 in questo campo il concetto di negozio giuridico non si rivela particolarmente utile. Si aggiunga che, nello stesso diritto privato, il negozio giuridico non ha avuto il medesimo successo in tutte le culture giuridiche: se in Germania e nei paesi che hanno preso a modello il suo codice civile (BGB) il concetto \u00e8 usato tanto dal legislatore quanto da dottrina e giurisprudenza, in Italia e Spagna \u00e8 ignorato dal codice civile ma \u00e8 utilizzato da giurisprudenza e dottrina, mentre in Francia non viene utilizzato n\u00e9 dal legislatore n\u00e9 da dottrina e giurisprudenza; il concetto \u00e8 del tutto ignorato nei paesi di common law, la cui cultura giuridica ha scarsa propensione per le astrazioni.\nDichiarazioni e operazioni.\nGli atti giuridici possono essere:\nI negozi giuridici sono \"dichiarazioni di volont\u00e0\", anche quando l'ordinamento desume la volont\u00e0 del soggetto dal suo comportamento pur in assenza di una dichiarazione espressa (cosiddetto \"comportamento concludente\"). I meri atti possono essere o meno dichiarazioni; nel caso che lo siano, non sono comunque dichiarazioni di volont\u00e0 ma, secondo i casi, dichiarazioni di scienza (o di verit\u00e0, attraverso le quali si manifesta la conoscenza di un fatto giuridico), di giudizio (si pensi ai pareri) o di desiderio (si pensi alle istanze).\nAtti leciti e illeciti.\nDal punto di vista della conformit\u00e0 alle norme, gli atti si distinguono in:\nGli atti leciti, a loro volta, si distinguono in:\nAltre distinzioni.\nDal punto di vista del momento in cui producono i loro effetti, gli atti si distinguono in:\nDal punto di vista del numero di soggetti ai quali sono imputati, gli atti giuridici si distinguono in:\nDal punto di vista della natura del soggetto al quale sono imputati, gli atti giuridici si distinguono in:\nForma dell'atto giuridico.\nL'atto giuridico giunge a esistenza nel momento in cui viene esternato, ossia reso percepibile nel mondo reale e, quindi, anche sul piano giuridico; il mezzo con il quale ci\u00f2 si realizza costituisce la \"forma\" dell'atto. La norma pu\u00f2 lasciare libera la forma dell'atto oppure prescrivere una forma particolare, sovente quella scritta. Talvolta, anche se molto raramente negli ordinamenti moderni, la norma richiede addirittura che l'esternazione avvenga con determinate parole: in questi casi si parla di forma \"solenne\".\nQuando \u00e8 richiesta la forma scritta, l'atto viene esternato per mezzo di un \"documento\" (su supporto cartaceo o informatico, quest'ultimo ammesso dagli ordinamenti solo in tempi recenti). Al riguardo, va rilevato che nella prassi il termine \"atto\" viene spesso utilizzato per denotare il documento che contiene un atto giuridico; tale uso, peraltro, non \u00e8 del tutto appropriato poich\u00e9 possono esistere atti non contenuti in un documento (ad esempio quelli in forma orale), atti contenuti in pi\u00f9 di un documento (ad esempio un contratto stipulato per corrispondenza) e documenti che contengono pi\u00f9 di un atto."}
{"id": "599980", "revid": "43530", "url": "https://it.wikipedia.org/wiki?curid=599980", "title": "Centro destra", "text": ""}
{"id": "599981", "revid": "834", "url": "https://it.wikipedia.org/wiki?curid=599981", "title": "Centro sinistra", "text": ""}
{"id": "599983", "revid": "17654", "url": "https://it.wikipedia.org/wiki?curid=599983", "title": "Agaricus macrosporus", "text": ""}
{"id": "599985", "revid": "13604", "url": "https://it.wikipedia.org/wiki?curid=599985", "title": "Invenzioni a due voci", "text": ""}
{"id": "599986", "revid": "1428919", "url": "https://it.wikipedia.org/wiki?curid=599986", "title": "Blue \u00d6yster Cult", "text": "I Blue \u00d6yster Cult sono un gruppo musicale rock statunitense, tra i massimi esponenti del progressive statunitense.\nFra i loro brani pi\u00f9 celebri si possono citare \"(Don't Fear) The Reaper\" (il loro massimo successo, dall'album \"Agents of Fortune\" del 1976), \"Astronomy\", \"Godzilla\" e \"Burnin' for You\".\nNella loro opera si trovano elementi di diversi sottogeneri del rock, inclusi hard rock, heavy metal, rock psichedelico e rock progressivo. La line-up originale della band, fondata nel 1970, era composta dal cantante e chitarrista Eric Bloom, dal chitarrista Buck Dharma, dal tastierista Allen Lanier e dai fratelli Joe e Albert Bouchard, rispettivamente bassista e batterista.\nStoria del gruppo.\nPrima della nascita.\nLa band si form\u00f2 nel 1967, sotto il nome di Soft White Underbelly (nome che veniva occasionalmente usato negli anni '70 - '80 durante i concerti nei piccoli club e bar negli Stati Uniti e in Gran Bretagna) nel 1967, nella State University of New York at Stony Brook, Long Island, nello Stato di New York, sotto insistenza del critico Sandy Pearlman, futuro manager del gruppo.\nPearlman, oltre a far avere alla band un contratto discografico prima con la Elektra Records e poi con la Columbia Records, contribuiva spesso ai testi delle canzoni, diventando cos\u00ec una sorta di membro aggiunto della band.\nLa band era pronta per registrare il proprio album d'esordio quando il cantante Les Braunstein abbandon\u00f2 il gruppo e fu sostituito da Eric Bloom.\nL'inizio della band.\nLa band cambi\u00f2 diversi nomi, fino ad approdare al definitivo \"Blue \u00d6yster Cult\" nel 1970, con l'ingresso di Allen Lanier e la nascita della prima formazione ufficiale, citazione di un poema scritto da Sandy Pearlman che significa letteralmente \"il culto dell'ostrica blu\", ma che nel poema di Pearlman rappresenta una massa di alieni pronta a colonizzare la Terra.\nI B.\u00d6.C., dopo un lungo tirocinio nell'area di Long Island, realizzarono l'album di debutto grazie all'aiuto di David Lucas e Clive Davis, l'omonimo \"Blue \u00d6yster Cult\", pubblicato nel gennaio del 1972.\nIl disco ottenne un discreto successo e la band part\u00ec in tour con gruppi come Byrds, Alice Cooper e Mahavishnu Orchestra.\nIl secondo album \"Tyranny and Mutation\" (1973) ottenne anch'esso un discreto successo, ma sar\u00e0 il successivo \"Secret Treaties\", uscito nel 1974, a farli apprezzare anche dalla critica.\nL'album, che vanta la collaborazione di Patti Smith, amante del tastierista Allen Lanier e coautrice della canzone \"Career of Evil\", divenne dopo poco disco d'oro, grazie anche al singolo \"Astronomy\".\nIl successo commerciale.\nCon tre album all'attivo e la critica e il pubblico dalla loro parte, i Blue \u00d6yster Cult realizzarono il primo album dal vivo, \"On Your Feet or on Your Knees\" (1975), che ottenne un buon successo.\nL'album \"Agents of Fortune\" (1976), grazie anche al singolo \"(Don't Fear) The Reaper\", riscosse un successo planetario e in poco tempo divenne disco d'oro.\nI Blue \u00d6yster Cult erano sulla cresta dell'onda e i loro concerti registravano il tutto esaurito; le loro performance dal vivo erano spettacolari e suggestive grazie ad alcuni laser che, illuminando il palco con diversi colori, creavano dei fantastici disegni psichedelici.\nLa gente, per\u00f2, iniziava a conoscere la band pi\u00f9 per i loro show che per la loro musica, e cos\u00ec i Blue \u00d6yster Cult accantonarono dopo qualche tempo questo tipo di spettacolo, anche a causa degli eccessivi costi delle sfavillanti luci.\nTrainato dal singolo \"Godzilla\", il quinto album della band, \"Spectres\" (1977), fu un altro grandissimo successo per i Blue \u00d6yster Cult.\nNel 1978 usc\u00ec il loro secondo album live \"Some Enchanted Evening\", che dopo pochissimo divenne disco di platino, accrescendo ancora di pi\u00f9 la fama e il successo della band.\nIl successivo album registrato in studio, \"Mirrors\" (1979), fu prodotto da Tom Werman, noto per le sue collaborazioni con Ted Nugent e i Cheap Trick, il quale rimpiazz\u00f2 lo storico produttore e manager del gruppo Sandy Pearlman.\nL'album fu considerato inferiore ai precedenti da pubblico e critica, i quali ritenevano che la band si fosse indirizzata verso un pop prettamente commerciale.\nL'album infatti fu un mezzo fiasco, nonostante la presenza di \"The Vigil\" e \"The Great Sun Jester\", canzoni molto apprezzate dai fan.\nNel frattempo Sandy Pearlman era diventato manager anche dei britannici Black Sabbath e convinse Martin Birch, lo storico tecnico del suono dei Deep Purple che aveva recentemente contribuito al rilancio dei Sabs producendo \"Heaven and Hell\", a produrre il settimo album dei Blue \u00d6yster Cult, \"Cult\u00f6saurus Erectus\" (1980), che fu acclamato pi\u00f9 dalla critica europea che da quella statunitense.\nBirch produsse anche il successivo album della band, \"Fire of Unknown Origin\" (1981), il quale conteneva la celeberrima \"Burnin' for You\", che contribu\u00ec al successo dell'album.\nDurante il tour che segu\u00ec l'uscita dell'album, il batterista Albert Bouchard abbandon\u00f2 la band e fu sostituito da Rick Downey.\nIl declino.\nNel 1982 usc\u00ec il terzo album live della band, il doppio LP \"Extraterrestrial Live\"; un anno dopo usc\u00ec \"The Rev\u00f6lution by Night\" che, prodotto da Bruce Fairbairn, ottenne uno scarso successo, e il singolo \"Shooting Shark\" raggiunse solamente l'83\u00aa posizione nelle classifiche.\nDopo il tour che segu\u00ec l'uscita dell'album, il batterista Rick Downey abbandon\u00f2 la band, che dunque fu costretta a richiamare Albert Bouchard, il quale partecip\u00f2 solamente a un breve tour per la California, dopo il quale, a causa delle continue vicissitudini con gli altri membri della band, se ne and\u00f2 nuovamente.\nPoco dopo anche il tastierista Allen Lanier decise di abbandonare la band, la quale all'improvviso si trov\u00f2 priva di batterista e di tastierista. Le posizioni vacanti vennero occupate dopo poco da Jimmy Wilcox e Tommy Zvoncheck, con i quali la band registr\u00f2 l'album \"Club Ninja\" (1986), considerato dai fan e dagli stessi B\u00d6C l'ultimo grande album del gruppo.\nDopo la tappa tedesca del tour che segu\u00ec l'uscita dell'album, il bassista Joe Bouchard abbandon\u00f2 la band e fu rimpiazzato dal meno talentuoso Jon Rogers, che rimase nella band sino al 1995.\nIl cantante Eric Bloom e il chitarrista Buck Dharma oramai erano gli unici superstiti della line-up originale, e questa nuova formazione dur\u00f2 soltanto per le restanti tappe del tour, dopo il quale la band decise di sciogliersi.\nIl ritorno.\nI B\u00d6C si riformarono dopo poco poich\u00e9 ricevettero l'offerta di esibirsi in Grecia.\nCome lo seppe, Allen Lanier non esit\u00f2 a tornare nella band. Nel 1988 venne dunque pubblicato il concept album \"Imaginos\", originariamente destinato ad essere un progetto solista di Pearlman e Bouchard, usc\u00ec sotto il nome Blue Oyster Cult per considerazioni di carattere pratico. L'album contiene il remake di due canzoni gi\u00e0 presenti nell'album del 1972 \"Secret Treaties\", ovvero \"Astronomy\" e \"Subhuman\" (qui rinominata \"Blue \u00d6yster Cult\").\nPer ben dieci anni la band non realizz\u00f2 pi\u00f9 album e si limitava a esibirsi nei locali; in questo periodo Ron Riddle era il batterista e Jon Rogers il bassista.\nQuando Riddle lasci\u00f2 la band si susseguirono diversi batteristi, Chuck Burgi, John Miceli, John O'Reilly, Bobby Rondinelli e infine Jules Radino. Nel 1995 anche Rogers lasci\u00f2 la band e fu rimpiazzato temporaneamente da Greg Smith e in seguito da Danny Miranda (divenuto famoso anni dopo per la sua assidua collaborazione con i Queen e Paul Rodgers), a sua volta sostituito nel 2004 da Richie Castellano.\nI B\u00d6C ritornarono in studio nel 1998, anno della pubblicazione del loro dodicesimo album, \"Heaven Forbid\", e nel 2001, quando registrarono \"Curse of the Hidden Mirror\".\nAttualmente i Blue \u00d6yster Cult si esibiscono in festival, club e talvolta intraprendono dei tour.\n2012-2019.\nNel 2012, per il quarantennale della band, per un solo concerto tenutosi a New York, si sono uniti alla formazione attuale anche i membri originari Joe ed Albert Bouchard ed Allen Lanier.\nIl 14 agosto 2013 \u00e8 deceduto il membro originario Allen Lanier dopo una lunga malattia.\nNel 2016, per il quarantesimo anniversario di Agent of Fortune, Albert Bouchard si unisce alla band per suonare ai concerti di New York, Los Angeles, Dublino e Londra. Il gruppo suoner\u00e0 l'album nella sua interezza, con canzoni mai cantate prima in live (\"True Confessions\", \"The Revenge of Vera Gemini\", \"Sinful Love\", \"Tenderloin\", \"Debbie Denise\"), canzoni mai suonate dal tour di debutto (\"Morning Final\"), e canzoni poco o mai cantate (\"This Ain't the Summer of Love\", \"Tattoo Vampire\"), oltre alla canzone \"Five Guitars\", che non fu pi\u00f9 suonata da quando Albert lasci\u00f2 la band nel 1981. Albert partecipa alle canzoni: \"The Revenge of Vera Gemini\" (voce, chitarra), \"Sinful Love\" (voce, chitarra), \"Tattoo Vampire\" (chitarra), \"Morning Final\" (chitarra), \"Tenderloin\" (cembalo), \"Debbie Denise\" (voce, chitarra acustica), \"Cities on Flame with Rock and Roll\" (voce, batteria), e \"Five Guitars\" (chitarra).\nNel 2017, durante il podcast \"Band Geek\" di Richie Castellano, Eric Bloom conferm\u00f2 che ci fossero dei piani per rilasciare un nuovo album nel 2018 e che la band stesse valutando le offerte di varie etichette discografiche. Bloom disse anche che Danny Miranda avrebbe suonato con la band fino alla fine dell'anno, per rispettare il contratto dei tour che Kasim Sulton aveva stipulato con Todd Rundgren. Il sito del gruppo \u00e8 stato poi aggiornato, dichiarando che Miranda era \"ritornato\" come membro ufficiale della band agli inizi del 2017.\nBuck Dharma dichiar\u00f2 nel 2019 che la band avrebbe registrato un nuovo album, che sarebbe stato rilasciato in autunno. Il 10 luglio 2019 \u00e8 stato annunciato che la band sarebbe passata all'etichetta Frontier Music e che avrebbe rilasciato un album nel 2020. \"\u00c8 passato molto tempo da quando B\u00d6C ha rilasciato il suo ultimo album. Registrare con Danny, Richie e Jules sar\u00e0 una grande esperienza poich\u00e9 abbiamo preso parte a molti tour negli anni, e Buck e io faremo in modo di includerli nel processo creativo e di registrazione,\" dichiaro Bloom. \"La Band attuale \u00e8 fantastica e non ha mai registrato oltre al live, quindi pensiamo sia tempo di scrivere e registrare nuove canzoni. Oltre la met\u00e0 delle canzoni per il nuovo album esiste gi\u00e0 ed il resto verr\u00e0 completato durante il processo\", aggiunse Dharma.\n2020.\nNel febbraio 2020 Castellano posta un breve video su Facebook in cui Lui e Eric Bloom dichiarano che la band sta lavorando in remoto al nuovo album, utilizzando il software di audio online ConnectionOpen.\nNel marzo 2020 pubblicano l'album live \"40th Anniversary \u2014 Agents of Fortune \u2014 Live 2016\" il quale contiene il concerto speciale tenutosi a Hollywwod nel 2016 dove la band ha eseguito l'album per intero.\nNell'agosto 2020, la band ha annunciato sul proprio sito web che il loro quattordicesimo album in studio, intitolato \"The Symbol Remains,\" sarebbe stato pubblicato il 9 ottobre 2020. I diciannove anni tra \"Curse of the Hidden Mirror\" e \"The Symbol Remains\" segnano cos\u00ec il divario pi\u00f9 lungo tra gli album in studio nella carriera del gruppo. Il 28 agosto viene pubblicato il singolo \"Box in my head.\"\nNome.\nIl nome \"Blue \u00d6yster Cult\" \u00e8 una citazione di un poema scritto da Sandy Pearlman e che letteralmente significa \"il culto dell'ostrica blu\", ma che nel poema di Pearlman rappresenta una massa di alieni pronta a colonizzare la Terra. Una voce parzialmente infondata dice che il nome sia anche l'anagramma di \"Cully Stout Beer\", letteralmente \"compagna birra nera\". L'aggiunta dell\"'umlaut\" nel nome fu suggerita dal tastierista Allen Lanier, e in seguito molte altre band del panorama heavy metal inserirono un umlaut nel nome, di cui si ricordano i Mot\u00f6rhead, i M\u00f6tley Cr\u00fce, i Queensr\u00ffche e gli Spin\u0308al Tap.\nMore Cowbell.\nNel 2000, i Blue \u00d6yster Cult furono l'oggetto di uno sketch del Saturday Night Live, che \u00e8 entrato nell'immaginario collettivo degli americani e ha reso l'espressione \"more cowbell\" (letteralmente \"pi\u00f9 campanaccio\") un'espressione comune. La scena, che si propone di essere un episodio fittizio di Behind the Music del canale VH1, \u00e8 ambientata nel 1976, durante la registrazione di \"(Don't Fear) The Reaper\". Per capire lo sketch bisogna innanzitutto essere al corrente che il ritmo di tutto il brano \u00e8 scandito da una \"cowbell\" (in italiano \"campana\" o \"campanaccio\"), una percussione chiamata in questo modo proprio per via della sua forma che ricorda appunto le campane legate al collo delle mucche. In realt\u00e0 questo strumento venne suonato da Eric Bloom, ma nella scenetta il compito viene assegnato ad un personaggio fittizio, chiamato Gene Frenkle, interpretato da Will Ferrell.\nNello sketch, Christopher Walken interpreta il produttore Bruce Dickinson (da non confondersi con l'omonimo del cantante degli Iron Maiden), mentre altri attori interpretano i musicisti. La band inizia a suonare la canzone, ma \u00e8 costretta ad interrompersi in quanto Frenkle suona il \"cowbell\" a volume troppo alto rispetto al resto della band, ma Dickinson entra nello studio sostenendo di volere \"more cowbell\", con stupore della band, che invece considera il suono dello strumento troppo fastidioso. Frenkle, in seguito all'incoraggiamento di Dickinson, suona il campanaccio pi\u00f9 forte di prima, causando un'altra interruzione della registrazione. Frenkle sembra deciso a voler seguire i consigli del resto del gruppo e mettersi in disparte, ma Dickinson torna in scena, sostenendo di volere \"more cowbell\" e dicendo a Frenkle di continuare a suonare in quel modo. A questo punto tutta la band si oppone a Frenkle, che invece tenta di provocarli arrivando a suonare il cowbell a pochi centimetri dall'orecchio di Eric Bloom (Chris Parnel), al punto di non rendersi conto di essere completamente fuori tempo. Vi \u00e8 un'altra discussione tra i musicisti, ma Dickinson rimane convinto della sua scelta. A questo punto Frenkle tiene un discorso semi-serio al resto della band, con cui riesce a convincerli a registrare la sua parte nel brano; subito dopo, mentre il gruppo ricomincia a suonare, lo sketch termina un fermo immagine su Gene Frenkle, con la scritta \"In Memoriam: 1950-2000\", per sottolineare che il video in questione doveva essere un tributo a lui dedicato. Il Bruce Dickinson interpretato da Walken, in realt\u00e0, non fu un produttore, ma un manager della Columbia Records, che non ebbe mai a che fare con il gruppo durante le registrazioni dei brani. Si pensa che invece il personaggio di Walken fosse in realt\u00e0 una caricatura di Sandy Pearlman, il vero manager del gruppo, per via dei suoi modi di parlare, vestire e camminare.\nCome \u00e8 accaduto con altre battute tratte dal SNL, la frase \"More cowbell\" divenne un vero e proprio tormentone ed entr\u00f2 nell'uso comune. In seguito a questo, gli stessi Blue \u00d6yster Cult, durante l'esecuzione live del brano, utilizzarono un roadie che suonasse il cowbell sul palco."}
{"id": "599988", "revid": "13604", "url": "https://it.wikipedia.org/wiki?curid=599988", "title": "Invenzioni a tre voci", "text": ""}
{"id": "599993", "revid": "92723", "url": "https://it.wikipedia.org/wiki?curid=599993", "title": "Strage di Pedescala", "text": "La strage di Pedescala \u00e8 avvenuta tra il 30 aprile e il 2 maggio 1945 in tre frazioni del comune di Valdastico (Vicenza): a Pedescala dove sono morte 63 persone, a Forni e Settec\u00e0 dove sono morte altre 19 persone. Esecutori furono reparti dell'esercito tedesco a cui erano aggregati alcuni italiani.\nIl numero totale delle vittime non coincide in tutte le fonti, in quanto comprendenti o meno i combattenti partigiani caduti nella battaglia al ponte, ed un bambino deceduto il 30 maggio per lo scoppio di una bomba che aveva trovato (elencato nel monumento posto in piazza a Pedescala).\nAntefatti.\nLa strage ebbe luogo a Nord di Vicenza, nella Val d'Astico, chiusa tra gli altopiani di Asiago e di Tonezza del Cimone. La localit\u00e0 \u00e8 stata da sempre un luogo di transito per i traffici tra il Veneto e il Trentino, e di l\u00ec all'Europa settentrionale: superato il confine regionale, si pu\u00f2 raggiungere facilmente Trento, la Val d'Adige ed infine il Brennero.\nUn gruppo di giovani soldati russi inquadrati nella Wehrmacht (263\u00b0 Ost-Bataillon), in ritirata verso il Trentino, aveva soggiornato nelle case, nei fienili e nell'Asilo di Pedescala nei giorni tra il 26 e 28 aprile 1945. Nelle primissime ore del mattino del 29 molti, ma non tutti, erano partiti, lasciando indietro una discreta quantit\u00e0 di materiali ed armi. Prima delle 8 del mattino la gente del luogo si affrett\u00f2 a recuperare detti materiali, mentre alcuni partigiani (Walter, Giobbe e Franz) della Bgt. \"Pasubiana\", aiutati da alcuni civili (sembra due), mediante scale a pioli irruppero nei fienili e nelle case dove ancora stavano dormendo i giovani soldati ritardatari. Fu cos\u00ec che catturarono 19 prigionieri i quali furono portati nel bunker presente nell'orto di una casa del villaggio (era un rifugio sotterraneo della Grande Guerra che veniva utilizzato quale comando della Bgt. \"Pasubiana\"). \"(v. paragrafo Foiba Rossetta, qui sotto)\". Ma uno o forse pi\u00f9 soldati riuscirono a sfuggire alla cattura. Nel seguito della stessa mattina i partigiani, con la partecipazione volontaria di alcuni civili che si erano impossessati delle armi abbandonate, ingaggiarono uno scontro a fuoco con l'avanguardia di una nuova colonna di tedeschi giunta al ponte, all'imbocco del paese. I partigiani usarono anche mortai. Ma i tedeschi, dotati di mitragliatrici, artiglieria e perfino di un carro armato, spararono contro gli attaccanti e contro le case riuscendo in breve a passare.\nLa strage.\nTerminata la \"battaglia del ponte\", l'avanguardia tedesca entrata in paese venne fatta bersaglio di colpi di armi da fuoco da parte dei partigiani ritiratisi sui versanti Nord ed Ovest della montagna, i quali tiravano verso la strada che attraversa nel fondovalle il paese di Pedescala. Si presume che in tale circostanza siano stati uccisi sei soldati tedeschi, anche se quelle morti non furono confermate, perch\u00e9 tuttora nell'archivio di guerra tedesco dove sono riposte tutte le missioni e le perdite di guerra, non risultano soldati tedeschi caduti a Pedescala. Dopodich\u00e9 i partigiani che avevano sparato da Costa Del Vento (versante di Tonezza) si ritirarono. L'avanguardia del reparto tedesco venne poco dopo raggiunta dalla colonna principale la quale inizi\u00f2 a rastrellare gli abitanti maschi del paese, minacciando di ucciderne dieci per ogni soldato morto se i responsabili non si fossero presentati. Le donne ed i bambini vennero segregati all'interno delle mura di cinta del cimitero.\nNon ricevendo alcuna risposta, i tedeschi cominciarono la carneficina: Pedescala venne devastato (anche da incendi provocati dal lanciafiamme del carro armato) e morirono 63 persone. Tra i morti, si contarono anche 7 donne, il parroco del paese con l'anziano padre ed un bambino di cinque anni. Tra le vittime anche 2 miliziani (Angeli Antonio della GNR della Strada, e La Lampa Pasquale della 22\u00aa B.N. \"Faggion\"), entrambi avevano sposato due donne di Pedescala. Testimoni dichiararono che c'era chi indicava ai tedeschi quali case incendiare. Fu ipotizzato che fossero agenti italiani del BdS-SD, tuttavia \u00e8 probabile invece si trattasse del soldato russo (o dei soldati se pi\u00f9 d'uno) scampato/i alla cattura che indicavano le case ove furono assaliti. Anche l'Asilo fu incendiato. \nNel frattempo in localit\u00e0 Forni (poco oltre Pedescala) vennero posizionati pezzi di artiglieria tedeschi (tra cui un 88 mm) e mitragliere da 20 mm puntate contro la montagna di Castelletto, dove i partigiani della \"Pino\" e della \"7 Comuni\" erano appostati. Dopodich\u00e9 inizi\u00f2 una sparatoria con cannoneggiamento. In seguito, verso le h 17 i tedeschi rastrellarono le abitazioni della contrada, ed anche del vicino piccolo nucleo di Settec\u00e0 dove, alla locanda dei Sella, pochi giorni prima erano stati aggrediti (e 2 di essi catturati) 4 funzionari del BdS-SD (Servizio segreto). Donne e bambini vennero segregati nelle scuole comunali, 32 uomini invece vennero portati a Settec\u00e0 e, dopo essere stati rinchiusi in un deposito attrezzi, vennero colpiti con bombe a mano e raffiche di mitragliatrice; 10 ostaggi restarono uccisi sul colpo. Ma mentre i soldati tornavano alla vicina Forni per prendere combustibile allo scopo di bruciare la casa ed i corpi, i sopravvissuti scapparono dall'edificio in varie direzioni. La sentinella posta sul campanile li scopr\u00ec e diede l'allarme. Ne nacque una caccia all'uomo in cui vennero uccisi altri 9 ostaggi. In totale 19 morti e 7 feriti.\nNel pomeriggio dell'1/05/1945 il comando tedesco insediato in localit\u00e0 Forni invi\u00f2 3 donne del luogo con un biglietto indirizzato al comandante partigiano Giulio (alias Alfredo Rodeghiero). Vi si richiedeva il libero transito altrimenti altri 20 ostaggi sarebbero stati giustiziati. Le donne, con bandiera bianca e fasce bianche alle braccia andarono su a Castelletto. \nIl 2 maggio all'alba la colonna inizi\u00f2 a partire verso la Germania; movimenti di camion e di truppa si udirono fino al mattino. Alle ore 9 in paese non rest\u00f2 nessun militare.\nUna volta partiti tutti i tedeschi, i partigiani tornarono in paese, riscontrando per\u00f2 l'ostilit\u00e0 dei civili sopravvissuti. Si riporta ad esempio il viaggio, avvenuto solo qualche giorno dopo, di un camion di partigiani da Caltrano, i quali intendevano mostrare ai loro prigionieri fascisti cosa era accaduto a Pedescala, ma che dovettero tornarsene quanto prima a causa dell'insofferenza dei residenti.\nViolenze dopo la strage.\nNei giorni seguenti la strage si registrarono episodi locali di violenza. Alcune donne del paese \"fecero scempio\" di quattro fascisti repubblicani (episodio citato dallo storico Emilio Franzina). Secondo quanto ricostruito dallo storico Luca Valente, i partigiani di Schio (Bgt. Martiri Della Val Leogra) il 3 maggio avevano prelevato 18 prigionieri dalle carceri cittadine e li avevano condotti in camion fino ad Arsiero proseguendo, quindi a piedi fino a Pedescala per giustiziarli. L'intervento di un ufficiale inglese aveva scongiurato il proponimento e li aveva riportati indietro ad Arsiero. Tuttavia durante la notte i partigiani riportarono nuovamente 4 dei detenuti fino a Pedescala. Vi arrivarono all'alba e morirono dopo avere sub\u00ecto indicibili torture e mutilazioni ad opera dei sopravvissuti (principalmente donne). \nSecondo la relazione del 10 dicembre 1945 di don Bruno Bareato, vicario economo, l'episodio avvenne il 12 maggio ed i prigionieri portati a Pedescala furono 5, dei quali uno riusc\u00ec a fuggire. I corpi dei quattro uccisi vennero dapprima sepolti alla rinfusa lungo la Val D'Assa, ma successivamente sepolti con bara vicino al cimitero del paese. Successivamente per due volte i congiunti chiesero di poter traslare i resti, ottenendo un rifiuto da parte delle donne del paese. Solo la terza volta riuscirono per l'intervento del comando Alleato di Arsiero. \nDurante le ricerche effettuate nel corso delle indagini degli anni successivi inoltre, furono rinvenuti resti umani con frammenti di divise tedesche nella zona dove erano stati scaricati i detriti derivanti dallo sgombero delle case incendiate. Secondo il citato documento del Bareato, si tratt\u00f2 di 5 o 6 tedeschi che subirono la stessa sorte dei 4 prigionieri.\nResponsabili.\nSono stati ritenuti responsabili:\nControversie.\nL'episodio suscita ancora un certo dibattito attorno al comportamento dei gruppi partigiani che avrebbero \"provocato\" i Tedeschi in ritirata, ben consapevoli della loro forza e della triste propensione alla rappresaglia. \nDa una larga parte degli abitanti viene giudicato inaccettabile il fatto che durante l'eccidio (durato per molte ore, dal 30 aprile fino alla notte del 2 maggio), non ci fu alcun intervento da parte dei partigiani per difendere la popolazione, se si esclude la spedizione di 10/12 uomini partita da Schio che, trovandosi un carro armato nella strada tra Arsiero e Pedescala (in localit\u00e0 Casa Ratti), ritorn\u00f2 indietro (senza prendere in considerazione la strada vecchia che corre parallela sul versante opposto del torrente Astico). \nAncora pi\u00f9 inspiegabile infine che la mattina del 2 maggio l'intera colonna tedesca si sia avviata verso Lavarone, dove giunse senza alcun problema, dopo essere transitata per chilometri su un terreno morfologicamente adatto ad imboscate e blocchi stradali.\nIl foglio del biglietto con la proposta di tregua in cambio del libero passaggio \u00e8 sparito. I partigiani non hanno mai ammesso nulla riguardo alla accettazione o al rifiuto di detta proposta. \nNel 2003 Camillo Pretto del Comitato vittime civili (e sopravvissuto alla strage), dichiar\u00f2 pubblicamente che vi furono pressioni da parte partigiana affinch\u00e9 non trapelassero informazioni sul reale svolgimento dei fatti (v. articolo dello storico Luca Valente). Secondo una lettera aperta, pubblicata dallo stesso Pretto su \"La Nuova Venezia\", la notizia della strage di Pedescala ebbe pochissimo rilievo sulla stampa, tanto che un giornale locale ne diede notizia solo il 25 maggio. Il ritardo, spiega Pretto, fu dovuto al fatto che \u00abnelle tre settimane dopo la strage si susseguirono febbrili ed imbarazzanti riunioni dei pi\u00f9 alti esponenti del CLN del Triveneto e dell'Alta Italia.\u00bb\nNon sono chiare nemmeno le posizioni del Comitato di Liberazione Nazionale. Presso il municipio di Schio, esponenti del C.L.N. (tra cui molto probabilmente Nello Boscagli \"Alberto\"), il Commissario Prefettizio ed il maggiore Otto Laun della 1\u00aa Divisione paracadutisti avrebbero firmato il 29 aprile un \"patto di non aggressione\" in modo che la ritirata avvenisse il pi\u00f9 ordinatamente possibile, senza vittime e senza che i tedeschi facessero saltare gli impianti industriali (v. diario di O. Laun, confermato dagli scritti di Bernd Voth, all'epoca tenente del genio). Alcuni ritengono che gli ordini fossero invece diversi: contrastare la ritirata con sabotaggi ed altri interventi di disturbo. Queste ambiguit\u00e0 erano probabilmente dovute alle diverse anime del movimento partigiano che, soprattutto nella valle dell'Astico, era diviso in pi\u00f9 fazioni (spesso in contrasto tra loro) con differenti visioni politiche. \nEsiste il documento scritto di un accordo di salvacondotto per il tratto Schio - Piovene Rocchette (7 Km). Detto accordo per\u00f2 non \u00e8 stato l'unico dal momento che, secondo la testimonianza della partigiana \"Olga\" (alias Anna Costenaro), il giorno 29 aprile partirono da Schio alcuni feriti tedeschi in automobile, accompagnati volontariamente da tre ostaggi partigiani muniti di stracci bianchi. Di questi, Bruno Redondi arriv\u00f2 fino a Meda (qualche Km oltre Piovene); Pierino Bressan li accompagn\u00f2 oltre fino ad Arsiero (10 Km. dopo Piovene); ed infine Pino Gobbi che arriv\u00f2 fino a Pedescala.\nInoltre, se i pi\u00f9 propendono per l'uccisione di sei militari tedeschi delle avanguardie come motivo scatenante, altri ne contano sette, e altri ancora solo due morti e un ferito. Vi \u00e8 addirittura chi afferma che non vi fosse stato alcun morto tra i militari: l'azione sarebbe stata scatenata per vendetta da un alto ufficiale tedesco imprigionato dai partigiani e fuggito il 29 aprile.\nAltro mistero \u00e8 chi abbia effettivamente sparato ai tedeschi. Si \u00e8 affermato che i partigiani provenissero dalle Brigate Garibaldi (\"Garemi\"), altri li fanno autonomi, altri ancora li ritengono un gruppo isolato assetato di vendetta e gloria. Al mattino del 30, testimoni ricordano che dalla piazza del paese il partigiano Nicola Pretto (\"Pippo II\") ha gridato verso la montagna in dialetto veneto di smetterla di sparare, indirizzando le grida (e citandolo) a Giuseppe Costa (\"Ivan\") un capo partigiano della brg. Pasubiana, originario del luogo. \nAltre fonti non confermate riportano che i partigiani fossero riusciti a bloccare i tedeschi nella zona per tre giorni, cosa tuttavia poco credibile vista la sproporzione tra le due parti. \nUno dei pochi fatti certi \u00e8 che al seguito della colonna tedesca vi fossero anche degli italiani (vari scampati alla strage hanno testimoniato, durante le indagini del 1945-46, che essi parlavano il dialetto veneto). Tra questi, vi era probabilmente il sergente Bruno Caneva, fuggito in Argentina nel 1947 e morto nell'agosto 2003.\nNel 1999 il Caneva venne indagato dalla Procura militare di Padova ed interrogato a Mendoza dal procuratore militare Maurizio Block ipotizzando a suo carico un suo concorso con il comando tedesco nella strage. Il caso fu tuttavia archiviato a causa della mancanza di prove che consentissero di sostenere l\u2019accusa in giudizio.\nDopo 12 anni dalla richiesta presentata dal Comitato Vittime Civili (che contava allora 250 aderenti), fu conferita nel 1983 la medaglia d'argento al Comune. Tuttavia la motivazione \"per attivit\u00e0 partigiana\" provoc\u00f2 lo sdegno di una parte della popolazione la quale, dopo avere provato a chiarire la sua posizione scrivendo all'allora presidente Pertini, decise di rifiutare l'onorificenza. La motivazione di questa decisione, come riportato dagli organi di stampa, \u00e8 stata la seguente:\n\"\u00abSpararono poi sparirono sui monti, dopo averci aizzato contro la rabbia dei tedeschi, ci lasciarono inermi a subire le conseguenze della loro sconsiderata azione. Per tre giorni non si mossero, guardando le case e le persone bruciare. Con quale coraggio oggi proclamano di aver difeso i nostri cari?\u00bb.\"\nFoiba Rossetta.\nNegli stessi giorni della strage, si innesta il tragico fatto della foiba di Tonezza (grotta della Rossetta) nella quale il giorno 1\u00ba maggio 1945 i partigiani uccisero ed infoibarono circa venti tedeschi tra i quali un sacerdote ortodosso, un milite della GNR e la sua fidanzata di Vicenza. Si trattava dei giovani russi catturati nel sonno a Pedescala il mattino del 29 aprile. Secondo gli approfondimenti storici effettuati da don Giuseppe Marcazzan (parroco di Tonezza per decenni), il 29 aprile i partigiani avevano mandato una staffetta per chiedere al loro comandante Germano Baron \"Turco\" cosa fare. Egli aveva risposto, scrivendolo su una banconota, di lasciarli andare in quanto la guerra era finita. Invece poche ore dopo avvenne l'esecuzione. Turco stesso mor\u00ec l'8 luglio successivo, in circostanze non chiarite, vittima ufficialmente di un incidente stradale.\nI resti furono riesumati nel dopoguerra in pi\u00f9 riprese. Nel 1950 il Comune di Tonezza recuper\u00f2 quelli di 1 donna e di 7 tedeschi. Successivamente, nel 1954 (1955 secondo lo storico Luca Valente) i Vigili del Fuoco recuperarono altri 12 corpi (15 secondo lo stesso Valente) per un totale quindi di 23 vittime. Considerando questo ultimo dato, oltre ai 19 tedeschi ed ai 2 italiani, rimarrebbero altre 2 vittime ignote. \nQuesto fatto pu\u00f2 essere considerato come concausa della ferocia nazista, oppure al contrario come reazione dei partigiani informati della strage di Pedescala (che ricordiamo per\u00f2 si \u00e8 protratta fino al mattino del 2 maggio."}
{"id": "599996", "revid": "247222", "url": "https://it.wikipedia.org/wiki?curid=599996", "title": "Il mio inferno", "text": "Il mio inferno \u00e8 un album del gruppo musicale italiano hardcore punk dei Crash Box, pubblicato su musicassetta nel 1987.\nL'album raccoglie registrazioni effettuate dalla band in vari studi, fra il 1983 ed il 1987."}
{"id": "599999", "revid": "113421779", "url": "https://it.wikipedia.org/wiki?curid=599999", "title": "Suite inglesi", "text": "Le Suite inglesi BWV 806-811 sono una raccolta di composizioni per clavicembalo di Johann Sebastian Bach.\nStoria.\nBach inizi\u00f2 la composizione di queste suite intorno al 1715 durante il suo soggiorno alla corte di Weimar, ma vennero concluse probabilmente fra il 1717 e il 1723 a C\u00f6then. L'autografo \u00e8 perduto e ne rimangono solo le copie eseguite dagli allievi di Bach. L'attributo \"inglesi\" non \u00e8 dovuto a Bach, bens\u00ec al suo biografo Johann Nikolaus Forkel, secondo cui tali suite furono forse composte per omaggiare un nobile inglese. Su una copia eseguita da Johann Christian Bach si legge infatti \u00abFaites pour les Anglois\u00bb (\"Fatte per gli inglesi\").\nAltre ipotesi sul nome possono essere spiegate dallo stile e dalla struttura di ogni opera, che ricalca una sequenza tipica delle suite: un preludio iniziale e altri movimenti in forma di danza. Ci\u00f2 era tipico dei compositori francesi residenti in Inghilterra; questo stile fu usato anche da Georg Friedrich H\u00e4ndel per le sue \"Otto suite per clavicembalo\", pubblicate a Londra nel 1720. Bach le chiam\u00f2 inizialmente \u00abPr\u00e9ludes avec leurs Suites\u00bb (\"Preludi con le loro Suite\"), e poi \u00abSuites avec Pr\u00e9lude\u00bb (\"Suite con Preludio\"). Una caratteristica di queste suite \u00e8 la presenza di due danze consecutive dello stesso genere e la presenza di \"doubles\", cio\u00e8 variazioni sul pezzo precedente.\nCiascuna delle Suite inglesi inizia con un preludio, ognuno dei quali (ad eccezione del primo) ritornella. In ciascuno dei preludi il ritornello \u00e8 scritto in stile fugato e il primo assolo inizia con materiale tematico nuovo. Uno schema del genere si presta perfettamente al clavicembalo a due tastiere, in quanto quella inferiore pu\u00f2 rappresentare il \"tutti\" orchestrale, mentre quella superiore il solista, come indicato dallo stesso Bach nel concerto italiano per clavicembalo solo con le indicazioni \"forte\" e \"piano\".\nLe Suite inglesi presentano, dopo il preludio, quattro danze nazionali: un'allemanda (tedesca, come indica il nome), una courante francese o italiana, una sarabanda spagnola e una giga inglese. Alle quattro danze di base ne vengono poi aggiunte delle altre, prima della giga. Queste danze supplementari sono conosciute in Francia come \"galanteries\". Le \"galanteries\" delle suite inglesi sono in forma di gavotta, bourr\u00e9e, minuetto e passepiede. Qualsiasi di queste danze pu\u00f2 essere accompagnata da una gemella, la quale appare o in forma di variazione della prima (chiamata, in questo caso, \"double\" o \"agr\u00e9ments\"), o in forma di contrasto (\"alternative\"). La coppia \"alternative\" viene curata come il classico abbinamento di minuetto e trio: per esempio gavotta I - gavotta II - gavotta I (ma questa volta senza ripresa). Per quel che riguarda la coppia \"double\" (o doppia), la pi\u00f9 plausibile delle combinazioni \u00e8 che a ciascuna met\u00e0 delle danze faccia seguito la corrispondente met\u00e0 della sua \"double\", rispecchiando la convenzione dei suonatori dell'epoca, che spesso aggiungevano qualche abbellimento improvvisato a una ripetizione.\nStruttura.\nSuite inglese num. 1 in la maggiore BWV 806.\nLe \"galanteries\" consistono in una coppia di bourr\u00e9e del genere \"alternative\": la prima nella maggiore, la seconda nella minore, quest'ultima caratterizzata da un accompagnamento che varia in continuazione fra il basso e la parte superiore.\nSuite inglese num. 2 in la minore BWV 807.\nIl primo ritornello del preludio \u00e8 anche uno dei pi\u00f9 lunghi, poich\u00e9 occupa, insieme alla ricapitolazione, ben due terzi dell'intero movimento. Per controbilanciare questa apertura piuttosto massiccia, Bach predispose che la giga conclusiva venisse ripresa, dopo essere stata eseguita con le consuete ripetizioni. Il risultato \u00e8 una forma AABBAB di proporzioni insolitamente estese. In pi\u00f9 di un manoscritto originale gli \"agr\u00e9ments\", o abbellimenti, della sarabanda sono segnati come una singola linea melodica nella mano destra. Era comunque sottinteso che i suonatori ne completassero la struttura con l'aggiunta delle parti mancanti della sarabanda stessa. Come nella suite inglese num. 1, la coppia di bourr\u00e9e ha una \"alternativa\", ma in questo caso la prima \u00e8 in minore, mentre la seconda \u00e8 in maggiore. La \"alternativa\" \u00e8 stata interpretata anche dal gruppo vocale Swingle Singers.\nSuite inglese num. 3 in sol minore BWV 808.\nIl preludio ha un ritornello pi\u00f9 breve di quello della suite inglese num. 2, che si alterna e si accavalla con il solista con maggior frequenza nella parte centrale del movimento. Esso, infatti, alterna parti del \"tutti\" con altre riservate al solista, come nel primo movimento del concerto italiano. Allemanda e corrente sono bipartite ed entrambe con attacco anacrusico. Nuovamente, due delle tre danze trovano le loro gemelle: la sarabanda, i cui abbellimenti richiedono l'uso di ambedue le mani nella seconda met\u00e0, e la gavotta \"alternativa\", con una gavotta II, a basso continuo e in modo maggiore, che imita la \"musette\" (zampogna) francese, con il basso che riprende la nota di bordone della zampogna, a cui risponde la parte alta dello strumento. La giga, in realt\u00e0, \u00e8 una fuga a tre voci, ma ha un tempo composto di dodici ottavi.\nSuite inglese num. 4 in fa maggiore BWV 809.\n\u00c8 la pi\u00f9 lirica delle suite, tanto che neanche il modo minore del minuetto riesce a oscurarne la radiosit\u00e0.\nIl preludio si presenta in realt\u00e0 come un'invenzione anche se, come previsto dalla prassi barocca del tempo, segue regole lievemente meno rigide rispetto all'autentica invenzione; \u00e8 presente inoltre all'interno del preludio un esempio di aria italiana: al termine del pezzo viene infatti ripresa la prima parte del preludio. I contemporanei di Bach criticavano questa sua propensione verso l'aria italiana, ritrovabile anche in altre sue opere, in quanto ritenuta una moda da forestiero.\nL'allemanda, solitamente caratterizzata da un tempo processuale e non complesso, \u00e8 in questo caso abbastanza complicata dal punto di vista ritmico in quanto presenta alternarsi di terzine, semicrome, crome e biscrome, che conferiscono una buona orecchiabilit\u00e0 al pezzo. La corrente \u00e8 invece \"in linea\" con le altre bachiane e si presenta anch'essa molto vivace.\nIl primo minuetto \u00e8 ricco di abbellimenti cos\u00ec come il secondo. Infine la giga si presenta particolarmente turbolenta e non d\u00e0 tregua all'esecutore. L'alternarsi di crome \u00e8 continuo e garantito a volte dalla melodia, altre volte dalla linea del basso, e non \u00e8 raro l'affidamento alla stessa mano di pi\u00f9 voci, cosa che rende particolarmente complessa l'esecuzione.\nSuite inglese num. 5 in mi minore BWV 810.\nIl preludio, un fugato, si presenta anche qui di proporzioni notevoli, con frequenti alternarsi, nella sezione centrale, fra l'assolo e il ritornello. I passepied I e II costituiscono le \"galanteries\", assai pi\u00f9 leggere: il primo \u00e8 un rond\u00f2 con due episodi (ABACA), mentre il secondo un episodio di contrasto. La giga riporta un'atmosfera pi\u00f9 austera, con l'apertura della seconda parte che propone, come al solito, un'inversione del tema d'apertura.\nSuite inglese num. 6 in re minore BWV 811.\nL'ultima delle suite \u00e8 anche la pi\u00f9 grande. Le dimensioni, inusitatamente abbondanti, si rivelano gi\u00e0 nell'introduzione, basata su accordi arpeggiati e sostenuti e adornati da passaggi di carattere melodico. L'introduzione si conclude con un lungo trillo, il quale d\u00e0 l'avvio al ritornello. Quest'ultimo, come le danze che lo seguono, si rivela inaspettatamente complesso. La gavotta II, alla pari di quella della suite num. 3, \u00e8 una \"musette pastorale\", anche se Bach non la chiama con tale denominazione. Per la prima volta in queste suite si riscontra, negli \"agr\u00e9ments\" della sarabanda, che la struttura intera (e non solo la linea melodica superiore) \u00e8 ricca di abbellimenti. La giga si rivela essere tecnicamente pi\u00f9 impegnativa rispetto alle altre a causa dei due accompagnamenti obbligati del tema, spesso affidati entrambi alla stessa mano: un trillo continuo sopra o sotto una serie di crome, che sottolinea ogni terzina del tema."}
{"id": "600003", "revid": "405275", "url": "https://it.wikipedia.org/wiki?curid=600003", "title": "Sanpierota", "text": "La sanpierota o \"sampierota\" \u00e8 un'imbarcazione che prende il suo nome da San Pietro in Volta, uno dei borghi dell'isola litoranea di Pellestrina. \n\u00c8 un'imbarcazione a fondo piatto in legno tipica della tradizione lagunare veneta. Deve le sue origini come barca da utilizzare per la pesca soprattutto lagunare, pu\u00f2 essere spinta a remi da due rematori (uno a poppa e uno a prua) oppure da uno solo a poppa (con un remo, o con due remi nella vogata detta alla \"valesana\"), da un piccolo motore fuoribordo (normalmente con un massimo di 9.9 cv), oppure a vela, armata \"al terzo\". In questa configurazione l'armo velico pu\u00f2 a sua volta essere composto dalla vela maestra (la randa) issata sull'albero maestro, cui affiancare un fiocco armato in testa d'albero, oppure un \"vela di trinchetta\" issata sull'albero di trinchetta (sul trasto di prua).\nSi tratta di un'evoluzione del sandolo; la sua linea ricorda quella della topa ma rispetto a quest'ultima \u00e8 pi\u00f9 corta, larga e bassa di bordo. \nHa prua alta e ampia per meglio affrontare le onde nelle bocche di porto.\nLa sua costruzione \u00e8 pi\u00f9 semplice rispetto a quella della topa, in quanto lo scafo viene realizzato seguendo la naturale elasticit\u00e0 delle assi di legno, senza bisogno di ricorrere a forme e piegature a fuoco."}
{"id": "600004", "revid": "729019", "url": "https://it.wikipedia.org/wiki?curid=600004", "title": "Veleno per voi", "text": "Veleno per voi \u00e8 un doppio Cd che raccoglie l'intera discografia dell'Hardcore punk band milanese Crash Box.\nPubblicato dalla SOA Records nel 2005 la raccolta \u00e8 realizzata su due CD in confezione DVD, al cui interno \u00e8 presente un piccolo book di circa 10 pagine contenente testi delle canzoni e storia della band."}
{"id": "600005", "revid": "287204", "url": "https://it.wikipedia.org/wiki?curid=600005", "title": "Effetto Yarkovsky", "text": "In astronomia leffetto Yarkovsky \u00e8 una variazione, da lungo tempo ipotizzata, indotta dalla radiazione solare sull'orbita degli asteroidi; questa spinta \u00e8 misurabile col radar. L'effetto viene prodotto nel momento in cui gli asteroidi assorbono energia dal Sole e la re-irradiano nello spazio come calore.\nL'effetto \u00e8 cos\u00ec chiamato in onore dell'ingegnere civile Ivan Osipovi\u010d Jarkovskij (1844-1902) che lo ipotizz\u00f2 per primo in un suo studio del 1900.\nQuesto fenomeno \u00e8 stato misurato per la prima volta sull'asteroide 6489 Golevka, relativamente piccolo rispetto alla media degli asteroidi vicini alla Terra. \u00c8 infatti largo appena mezzo chilometro, anche se ha una massa di oltre 200 milioni di tonnellate. Tuttavia \u00e8 ben noto agli astronomi, che l'hanno studiato tramite osservazioni condotte al Jet Propulsion Laboratory (JPL) della NASA nel 1991, nel 1995 e nel 1999.\nLa formula matematica che descrive la forza dovuta all'Effetto Yarkovsky \u00e8 la seguente:\nformula_1\ncon \"s\" raggio fisico del meteoroide, \"\u03c3\" la costante di Stefan-Boltzmann, \"T\" la temperatura media, \"\u2206T\" la differenza di temperatura tra le due facce del meteoroide e \"\u03b6\" l'angolo tra l'asse di rotazione e la direzione normale all'orbita.\nMeccanismo di funzionamento.\nL'idea che ha ispirato la scoperta dell'Effetto Yarkovsky si basa sulla nozione che la superficie illuminata degli asteroidi, quella in cui \u00e8 giorno, viene riscaldata dal Sole e si raffredda durante la notte quando non \u00e8 esposta ai raggi solari. A causa di questo fenomeno gli asteroidi tendono ad emettere una maggiore quantit\u00e0 di calore dalla zona superficiale che si trova a \"pomeriggio\". Praticamente la parte pi\u00f9 calda dell'oggetto cosmico irradia maggiore energia rispetto alla parte pi\u00f9 fredda. Una situazione del tutto analoga si osserva ad esempio anche sulla Terra dove le temperature che si registrano durante il tramonto sono superiori a quelle che si hanno all'alba.\nLa differenza dell'emissione di radiazione induce una forza che agisce sul meteoroide in una particolare direzione che dipende dall'orientazione dell'asse di rotazione e dal senso di spin. Queste quantit\u00e0 sono del tutto casuali.\nSu un corpo sufficientemente piccolo questa spinta ha direzione opposta a quella dell'emissione termica e provoca una leggera accelerazione che finora non si era mai riusciti a misurare. La quantit\u00e0 di forza rilasciata \u00e8 incredibilmente piccola, soprattutto considerando la massa complessiva degli asteroidi, ma nei 12 anni di osservazioni condotte su Golevka la piccola forza osservata ha causato una deviazione di 15 chilometri. Applicando la stessa forza per decine di milioni di anni l'effetto sull'orbita dell'asteroide \u00e8 immenso, tanto che asteroidi che oggi orbitano fra Marte e Giove potrebbero diventare asteroidi vicini alla Terra.\nRecentemente l'effetto sopra descritto viene indicato con il nome di effetto Yarkovsky diurno, per distinguerlo dalleffetto Yarkovsky stagionale scoperto da Rubincam e Farinella nel 1998. Questa forza dipende dall'inclinazione dell'asse di spin del meteoroide. Cos\u00ec come avviene sulla Terra, dove l'avvicendarsi delle stagioni \u00e8 dettato dall'angolo che l'asse di rotazione forma con il piano di rivoluzione, per considerevoli intervalli di tempo uno degli emisferi del meteoroide risulta maggiormente esposto alla radiazione solare. Il calore accumulato durante questa fase viene re-irradiato dall'emisfero \"estivo\", spingendo l'oggetto tanto pi\u00f9 intensamente quanto maggiore \u00e8 l'area riscaldata.\nL'effetto interessa maggiormente meteoroidi di dimensioni inferiori al centimetro, perch\u00e9 in queste condizioni la spinta impressa dall'effetto stagionale \u00e8 pi\u00f9 intensa della forza attribuita all'Effetto Yarkovsky diurno. L'intensit\u00e0 non dipende dal moto di rotazione, ma dalla capacit\u00e0 termica del materiale di cui sono composti i meteoroidi e dalla loro albedo.\nNel 2000 \u00e8 stato proposta un'estensione dell'effetto Yarkovsky chiamata \"effetto YORP\" che ha trovato una dimostrazione sperimentale nel 2007."}
{"id": "600006", "revid": "86599", "url": "https://it.wikipedia.org/wiki?curid=600006", "title": "3163 Randi", "text": "3163 Randi \u00e8 un asteroide della fascia principale. Scoperto nel 1981, presenta un'orbita caratterizzata da un semiasse maggiore pari a 2,3935614\u00a0UA e da un'eccentricit\u00e0 di 0,3351332, inclinata di 3,08800\u00b0 rispetto all'eclittica.\nL'asteroide \u00e8 dedicato al divulgatore scientifico canadese, naturalizzato statunitense, James Randi."}
{"id": "600007", "revid": "1305772", "url": "https://it.wikipedia.org/wiki?curid=600007", "title": "Pascal de Duve", "text": "Vita.\nSono scarse le notizie sull'infanzia dell'autore, che si mostr\u00f2 precocemente curioso di tutto, tanto che a undici anni incominci\u00f2 quella che chiamava \"collezione di lingue\" ed arriv\u00f2 a parlarne almeno quindici.\nTra il 1982 e il 1983 Studia sinologia ed egittologia in Belgio, alla Katolieke Universiteit di Lovanio.\nNel 1984, a vent'anni, parte come volontario in missione umanitaria in mezzo ai diseredati dei sobborghi del Cairo.\nNel 1987 si trasferisce a Parigi, dove pubblicher\u00e0 i suoi due romanzi, e si laurea in filosofia, materia che insegner\u00e0 per due anni nel 1990-91.\nDe Duve muore di Aids a soli 29 anni, prima di concludere la scrittura di un'opera sulla malattia.\nOpera.\nPubblic\u00f2 il suo primo romanzo, \"Izo\", per la Latt\u00e8s, nel 1989: in Francia fu un immediato successo di pubblico e critica. Il romanzo \u00e8 nominato, l'anno successivo, al premio belga Victor Russel, l'8 settembre 1990 vince la \"Plume d'or\" al Gran premio letterario di Vallauris e il 15 marzo 1991 vince il premio \"Bernard Palissy\". Ancora, nel 1991, il romanzo \u00e8 nominato per il premio letterario belga \"NCR\".\nSieropositivo ed omosessuale l'autore decise di rendere testimonianza pubblica della sua condizione nel 1993 con la pubblicazione di \"Cargo Vie. Vingt-six jours du cr\u00e9puscule flamboyant d'un jeune homme passionn\u00e9\" (traduzione italiana come: \"Cargo Vita. Ventisei giorni del crepuscolo sfavillante di un ragazzo appassionato\"), un autobiografico giornale di bordo di una crociera sull'Atlantico scritto tra il 28 maggio e il 22 giugno del 1992, nel quale fa i conti con un amore finito e con la malattia ormai in fase avanzata.\nPascal De Duve appare, dopo la pubblicazione, in numerose trasmissioni televisive (\"Ex libris\", \"La marche du si\u00e8cle\", \"Durant la nuit\"), e con coraggio e sincerit\u00e0, offre un messaggio di conforto ai malati di Aids.\nAlla sua morte amici e parenti decidono di non archiviare l'ultimo lavoro al quale lo scrittore si stava dedicando, che viene pubblicato postumo con il titolo \"L'orage de vivre\" (gioco di parole fra \"rabbia di vivere\" e \"tempesta di vita\"), nel quale ancora una volta lo scrittore, malgrado la tragicit\u00e0 della sua condizione di malato terminale, lancia messaggi di ottimismo:"}
{"id": "600008", "revid": "11497", "url": "https://it.wikipedia.org/wiki?curid=600008", "title": "Partito Comunista", "text": ""}
{"id": "600010", "revid": "287204", "url": "https://it.wikipedia.org/wiki?curid=600010", "title": "Castel San Pietro", "text": ""}
{"id": "600011", "revid": "547992", "url": "https://it.wikipedia.org/wiki?curid=600011", "title": "Liliana Ronchetti", "text": "Chiamata \"Lilly\", \u00e8 considerata una delle pi\u00f9 forti cestiste di sempre in Italia. Era la sorella di Franca Ronchetti.\nCarriera.\nInizi\u00f2 a giocare, alla fine degli anni quaranta, in Serie B con la Comense. Conquistata la Serie A, trascin\u00f2 la squadra comasca alla vittoria di quattro scudetti di fila. Pi\u00f9 volte \u00e8 stata anche la miglior marcatrice del campionato italiano femminile di pallacanestro. In una gara ha segnato 51 punti.\nVanta 83 presenze nel settore femminile della nazionale italiana di pallacanestro.\n\u00c8 mancata a 46 anni per un male incurabile.\nOmaggi.\nDal 1975 al 2002 la Coppa delle Coppe femminile di basket \u00e8 stata intitolata \"Coppa Ronchetti\" in suo omaggio; \u00e8 inoltre nella Hall of fame FIBA."}
{"id": "600012", "revid": "307923", "url": "https://it.wikipedia.org/wiki?curid=600012", "title": "Lingue tankiche", "text": "Le lingue tankiche formano una piccola famiglia linguistica delle lingue australiane aborigene parlate nel Territorio del Nord dell'Australia lungo il fiume Victoria River. &lt;br&gt;\nSi pensa che siano in larga parte imparentate con le lingue pama-nyunga. \nLe lingue tankiche sono il Lardil (Leerdil) e il suo registro speciale Damin (Demiin), il Kayardild e lo Yukulta (conosciuto anche come Ganggalida o Nyangga). &lt;br&gt;\nDi queste il Lardil \u00e8 quello che si discosta maggiormente, mentre lo Yukulta e il Kayardild sono reciprocamente comprensibili.\nLa lingua minkin, estinta e dalle scarse testimonianze, potrebbe essere stata una lingua della famiglia Tankica."}
{"id": "600017", "revid": "125872580", "url": "https://it.wikipedia.org/wiki?curid=600017", "title": "Riccardo di Salerno", "text": "Fu reggente della contea di Edessa dal 1104 al 1108.\nOrigini.\nRiccardo di Salerno nacque attorno al 1060, figlio di Guglielmo d'Altavilla, Conte del Principato di Salerno, e di Maria, figlia di Guido di Sorrento. Riccardo aveva due fratelli maggiori, il primo, Roberto successe al padre nella Contea del Principato di Salerno, attorno all'anno 1080, il secondo invece partecip\u00f2 alla conquista della Sicilia assieme ai cugini d'Altavilla e divenne Conte di Siracusa attorno al 1091. Scarse sono le notizie sui primi trenta anni di vita di Riccardo, ma poich\u00e9 egli fu uno dei pochi crociati in grado di parlare l'arabo, molto probabilmente egli acquis\u00ec tale capacit\u00e0 durante le guerre in Sicilia (dove la presenza araba era forte e radicata) al fianco del fratello e dei cugini.\nLa Prima Crociata.\nNel 1097 Riccardo prese parte alla Prima crociata insieme al cugino Boemondo di Taranto e Tancredi. Proprio quest'ultimo fu insieme a Riccardo uno dei pochi crociati a conoscere l'arabo. Stando alle cronache della storica bizantina Anna Comnena, durante la traversata dell'Adriatico la nave di Riccardo fu attaccata e conquistata dalla flotta bizantina, che l'aveva scambiata per una nave di pirati. Subito rilasciato, si un\u00ec alle armate dei crociati nella lunga marcia attraverso l'Ungheria e la Bulgaria. Riccardo e Tancredi si rifiutarono di giurare fedelt\u00e0 all'imperatore Alessio I Comneno in cambio del suo benestare, preferendo attraversare lo stretto del Bosforo in segreto.\nFu uno dei comandanti che nell'estate del 1097 prese parte alla Battaglia di Dorileo (\"Dorylaeum\"), mentre l'anno successivo fu al fianco di Boemondo e Tancredi nell'assedio di Antiochia. Nel 1100 fu preso insieme a Boemondo e altri cavalieri dai Danishmendidi in un'imboscata nel corso della Battaglia di Melitene. Inviato alla corte dell'imperatore Alessio, fu tenuto prigioniero a Costantinopoli fino al 1103, quando fu definitivamente rilasciato.\nReggente di Edessa.\nNell'inverno del 1104 ricevette dal cugino Tancredi il governo di Edessa, da lui retta fino al 1108. Profondamente odiato dai sudditi per la sua spietatezza e per l'immensa avidit\u00e0, Riccardo comp\u00ec in questo periodo anche una serie di viaggi diplomatici in Francia e in Italia, che gli consentirono di combinare il matrimonio di Boemondo con la principessa Costanza di Francia. Combatt\u00e9 l'ultima disastrosa campagna di Boemondo contro l'imperatore Alessio (1107), col quale probabilmente tram\u00f2 a discapito del cugino: fu infatti testimone del Trattato di Devol, stipulato nel 1108, tra i rappresentanti della corte del \"basileus\". Dopo la morte di questi, nel 1111, Riccardo si ritir\u00f2 nella citt\u00e0 di Marash, in Turchia, dove mor\u00ec nel 1114 a causa di un terremoto.\nDalla moglie Altrude, figlia di Goffredo, conte di Conversano, ebbe due figli: "}
{"id": "600020", "revid": "767487", "url": "https://it.wikipedia.org/wiki?curid=600020", "title": "Goletta", "text": "La goletta \u00e8 un'imbarcazione a vela fornita di bompresso e due alberi, leggermente inclinati verso poppa, armati con vele auriche. Esistono anche altri tipi di golette con pi\u00f9 di due alberi e diversi tipi di armature. La goletta, pur essendo molto simile allo schooner, se ne differenzia in quanto nello schooner l'albero di prua \u00e8 sempre il pi\u00f9 basso.\nTipi di goletta.\nLa goletta \u00e8 un'imbarcazione molto utilizzata storicamente nell'area del Mediterraneo ed \u00e8 presente ancora nella cultura folcloristica e storica sia del mare Adriatico che Tirreno. Imbarcazione veloce, eccelle nelle andature di bolina, e venne utilizzata anche nella guerra di corsa.\nCon il nome di goletta bermudiana si conosce un tipo di imbarcazione piuttosto differente, presentando essa due alberi di cui il trinchetto posto a prua \u00e8 pi\u00f9 basso e senza vele, mentre l'albero di maestra a poppa \u00e8 armato solitamente con randa e controranda; tra i due alberi sono issate una vela di strallo e una affatto particolare, detta \"vela alla bermudiana\". Porta anche alcuni fiocchi."}
{"id": "600026", "revid": "1632387", "url": "https://it.wikipedia.org/wiki?curid=600026", "title": "Fortezza di Sarzanello", "text": "La fortezza di Sarzanello \u00e8 una fortificazione militare che sorge in via alla Fortezza sulla collina di Sarzanello, nei pressi di Sarzana, in provincia della Spezia, e domina, dall'alto, la Val di Magra. La sua natura e la sua posizione ne fanno uno dei simboli della citt\u00e0 di Sarzana.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Liguria, nel dicembre 2019 divenuto Direzione regionale Musei.\nDescrizione.\nLa fortezza \u00e8 composta da due elementi di fabbrica distinti: \nL'accesso alla fortezza avviene attraversando il ponticello in pietra, che scavalca l'ampio e profondo fossato fortificato.\nStoria.\nOrigini.\nLa lenta e progressiva decadenza di Luni, iniziata gi\u00e0 dal IV secolo, port\u00f2 i suoi abitanti a migrare sui colli circostanti in cerca di sicurezza, dando cos\u00ec luogo all'incremento se non alla nascita di nuovi borghi (Nicola, Ortonovo, Castelnuovo Magra, Ameglia) e la stessa collina di Sarzanello si popol\u00f2 di esuli che vi si stabilirono, raccolti attorno alla residenza pi\u00f9 importante del Vescovo.\nL'esistenza di una struttura a scopo militare \u00e8 menzionata per la prima volta nel 963 in un diploma dell'Imperatore Ottone I, in cui viene concesso al Vescovo di Luni il possesso di sei \"castra\", tra i quali quello \"de Sarzano\".\nCon il passare degli anni e con il mutare delle situazioni politico-militari, la fortezza acquist\u00f2 sempre maggiore importanza, tale da ospitarvi, intorno alla fine del X secolo, una delle residenze vescovili della vallata. \nIl castrum viene citato costantemente negli anni 1076, 1078, 1080, come \"curtis\" dell'imperatore Federico I, e nel 1191, come \"curtis\" di Enrico VI.\nDa Castruccio Castracani alla Repubblica Genovese.\nNel periodo che va dal 1314 ed il 1328 fu plenipotenziario della zona il vicario imperiale Castruccio Castracani, figura nella quale Niccol\u00f2 Machiavelli avrebbe identificato \"Il Principe\". Probabilmente, scegliendo Sarzanello come sua dimora, Castruccio si limit\u00f2 ad apportare delle modifiche alla rocca preesistente, della quale per\u00f2 non rimane traccia alcuna essendo stata completamente distrutta o inglobata nella fortezza che si presenta attualmente.\nNel 1421 il genovese Tomaso Fregoso fece eseguire dei lavori di riadattamento della rocca ed altre modificazioni e restauri si susseguirono sino che alla venuta della signoria fiorentina.\nDopo aver fortificato la citt\u00e0, erigendovi la Cittadella, peraltro avendola precedentemente distrutta, i Medici decisero di trasformare la vecchia rocca e di adeguarla alle nuove esigenze belliche. Francesco di Giovanni detto \"il Francione\" e Luca del Caprina furono incaricati di porre mano al progetto della nuova struttura si sostitu\u00ec completamente alla precedente.\nQuando nel 1494 Piero dei Medici consegn\u00f2 Sarzana e Sarzanello a Carlo VIII, la fortezza era ancora incompleta.\nL'opera fu ripresa successivamente quando il re ripar\u00f2 in Francia e i due siti entrarono in possesso del genovese Banco di San Giorgio e curata da Pietro Biancardo e Matteo Civitali che la terminarono nel 1502, seguendo fedelmente il progetto \"fiorentino\".\nCompletata la costruzione della fortezza, con i tre torrioni ai vertici, si inizi\u00f2 la realizzazione del rivellino, che probabilmente inglob\u00f2 l'antica torre del \"castrum\". Questa nuova struttura si rese necessaria sia per proteggere l'ingresso alla fortezza, sia per evitare che questo lato potesse essere battuto dalle artiglierie dalla collinetta a sud-est, luogo detto il Fortino, dove ben presto venne approntata una rudimentale linea di difesa. Fu solo allora che la fortezza raggiunse la sua compiutezza formale, in uno straordinario equilibrio di volumi, facilitato, nella comprensione, dall'isolamento che godeva rispetto ad altri edifici, condizione che tuttora ci permette di ammirarla.\nDa Napoleone ai giorni nostri.\nAgli inizi del XVIII secolo i genovesi apportarono nuovamente alcune modifiche agli elementi difensivi, dettati dall'ammodernamento delle tecniche militari, che produssero la costruzione delle cannoniere sui due torrioni centrali; contemporaneamente furono trasformate anche le destinazioni di alcuni ambienti per destinarli ad alloggi ed al casermaggio.\nNel 1747, durante la Guerra di successione austriaca, i soldati di Maria Teresa d'Austria, al comando del generale tedesco Wocter, tentarono di impadronirsi della fortezza senza riuscirvi.In questa occasione si not\u00f2 come il vicino abitato di Sarzanello agevolasse gli attacchi del nemico e pertanto fu decretato, dal Governo di Genova, di abbattere le 120 case che costituivano il borgo, compresa l'antica chiesa. L'operazione inizi\u00f2 ben presto e, nel 1748, gli abitanti furono costretti a trasferirsi nella zona pi\u00f9 a sud, che diventer\u00e0 cos\u00ec, anche toponomasticamente, il nuovo Sarzanello.\nDurante la dominazione francese la fortezza corse il rischio, inspiegabile, di essere demolita e fu risparmiata solo per ragioni di tempo in quanto l'operazione doveva compiersi entro tre mesi.\nNel 1814, con il passaggio al Regno di Sardegna, fu deciso il ripristino della struttura che nel 1837 venne visitata dallo stesso Re Carlo Alberto.\nAccessibilit\u00e0.\nLa Fortezza \u00e8 raggiungibile attraverso due strade carrozzabili, una detta \"panoramica\", parte dalla cittadina viale Mazzini per salire sulla collina di Sarzanello fornendo un panorama a 180\u00b0 della vallata, l'altra partendo dal quartiere della Bradia sale direttamente nell'area retrostante la Fortezza.\nC'\u00e8 una terza strada di accesso ed \u00e8 rappresentata da un camminamento pedonale detto la \"Montata di Sarzanello\", consigliato ai turisti per il suggestivo scenario che si pu\u00f2 ammirare percorrendolo. La \"montata\" si pu\u00f2 imboccare a piedi da via san Francesco.\nLa fortezza \u00e8 visitabile tutto l'anno. Per conoscere orari e modalit\u00e0 di visita \u00e8 possibile contattare la fortezza allo 0187.622080 o visitare il sito www.fortezzadisarzanello.com"}
{"id": "600032", "revid": "110157", "url": "https://it.wikipedia.org/wiki?curid=600032", "title": "Lingue pama-nyunga del Sud-Ovest", "text": "Le lingue pama-nyunga del Sud-Ovest sono un ramo delle lingue pama-nyunga parlate in Australia.\nClassificazione.\nSecondo l'edizione 2009 di \"Ethnologue\", la classificazione \u00e8 la seguente:"}
{"id": "600034", "revid": "1724837", "url": "https://it.wikipedia.org/wiki?curid=600034", "title": "Calciatori della Societ\u00e0 Sportiva Lazio", "text": "A partire dalla fondazione del club, oltre 800 calciatori hanno vestito la maglia della Societ\u00e0 Sportiva Lazio, societ\u00e0 calcistica italiana per azioni con sede a Roma.\nStoria.\nSolo nel primo trentennio di attivit\u00e0, furono circa 200 i calciatori a vestire la casacca biancoceleste, su tutti Sante Ancherani, uno dei pionieri della sezione calcio della polisportiva romana, per anni capitano e uomo-simbolo della squadra, nonch\u00e9 allenatore-giocatore delle \"Aquile\" fino al 1906, quando arriv\u00f2 il tecnico Guido Baccani; Ancherani pot\u00e9 cos\u00ec dedicarsi esclusivamente al suo \"mestiere\" di centrattacco. Il nome dell'allora attaccante laziale rimane nella storia, oltre che per il ruolo che ha assunto nella nascita e consacrazione della sezione calcio biancoceleste. In epoche diverse, ma nello stesso ruolo, hanno rappresentato per i colori laziali due simboli di rinascita, di crescita e di vittorie: Silvio Piola e Giorgio Chinaglia. Piola, il pi\u00f9 prolifico centravanti italiano di tutti i tempi, ha vestito la casacca laziale tra gli anni 1930 e 1940, portando i capitolini a competere per lo \"Scudetto\" e la Nazionale azzurra a vincere la Coppa del Mondo 1938, come fece il compagno di reparto, l'oriundo Anfilogino Guarisi, campione del mondo nel 1934; Chinaglia invece, arrivato a Roma agli inizi degli anni 1970, oltre a essere stato il bomber del primo \"Tricolore\" laziale e uno dei leader della formazione guidata all'epoca da Tommaso Maestrelli, ha rappresentato l'emblema della rinascita della Lazio dopo i difficili anni 1960. \nEzio Sclavi \u00e8 considerato uno dei migliori portieri del primo dopoguerra, mentre un paio di decenni pi\u00f9 tardi si distinse tra i pali biancocelesti Lucidio Sentimenti IV. Tra i numerosi calciatori di rilievo che hanno militato nella Lazio figura l'estremo difensore Roberto Lovati, riconosciuto come il personaggio pi\u00f9 rappresentativo e longevo della storia della societ\u00e0, essendo stato nel corso degli anni capitano della squadra e successivamente preparatore dei portieri, responsabile delle giovanili, dirigente, vice-allenatore e allenatore sia delle giovanili che di prima squadra. \"Bob\" (cos\u00ec era soprannominato) ha avuto l'onore di alzare al cielo, con la fascia di capitano al braccio, il primo trofeo ufficiale della storia biancoceleste, ovvero la Coppa Italia 1958. Giuseppe Wilson vanta il maggior numero di stagioni in maglia biancoceleste con la fascia di capitano al braccio, compresa quella del primo \"Scudetto\" della Lazio, vinto anche grazie a giocatori del calibro di Felice Pulici, Luigi Martini, Giancarlo Oddi, Sergio Petrelli, Mario Frustalupi, Franco Nanni, Luciano Re Cecconi, Vincenzo D'Amico e Renzo Garlaschelli, alle spalle dei quali stava crescendo in quel periodo un attaccante dalla classe cristallina, che da l\u00ec a pochi anni erediter\u00e0 la maglia che fu di Chinaglia, ovvero Bruno Giordano. Proprio Giordano e D'Amico, oltre al difensore Lionello Manfredonia, al mediano brasiliano Batista e al talentuoso danese Michael Laudrup, rappresentarono negli anni 1980 gli elementi di spicco di una squadra che per\u00f2 vivr\u00e0 in quelle stagioni momenti assai tormentati, superati anche grazie alla tempra e al talento di giocatori come Gabriele Podavini, Domenico Caso, Giuliano Fiorini, Angelo Gregucci, Raimondo Marino e Paolo Di Canio. Alessandro Nesta, campione del mondo 2006 (ceduto al Milan nel 2002), insieme ai due biancocelesti Massimo Oddo e Angelo Peruzzi, e presente nelle liste del \"FIFA 100\" e dello \"UEFA Golden Jubilee Poll\" cos\u00ec come l'ex centravanti laziale Christian Vieri, nonch\u00e9 unico calciatore in Italia a essere stato azionista e membro del CdA del club in cui giocava (la Lazio appunto), \u00e8 tuttora il capitano pi\u00f9 vincente della storia biancoceleste e uno dei simboli della squadra romana. Da citare sono anche l'attaccante uruguagio Rub\u00e9n Sosa e i tedeschi Karl-Heinz Riedle e Thomas Doll, oltre al tanto istrionico quanto talentuoso centrocampista inglese Paul Gascoigne, all'olandese Aron Winter, all'attaccante croato Alen Bok\u0161i\u0107, al ceco Pavel Nedv\u011bd, vincitore del premio come calciatore europeo dell'anno nel 2003, all'ala portoghese S\u00e9rgio Concei\u00e7\u00e3o, al bomber cileno Marcelo Salas, detto \"El Matador\", ai serbi Sini\u0161a Mihajlovi\u0107 e Dejan Stankovi\u0107, agli argentini Jos\u00e9 Chamot, Mat\u00edas Almeyda, Diego Simeone, Juan Sebasti\u00e1n Ver\u00f3n, inserito da Pel\u00e9 all'interno del \"FIFA 100\", la speciale classifica che include i pi\u00f9 forti calciatori viventi al momento della stesura della storia di questo sport, e Hern\u00e1n Crespo, ovvero il calciatore pi\u00f9 pagato nella storia del club, oltre al brasiliano C\u00e9sar e all'olandese Jaap Stam, al macedone Goran Pandev, miglior cannoniere straniero della storia laziale, Tommaso Rocchi e al centravanti tedesco Miroslav Klose, campione del mondo con la Germania nel 2014. \nAltri calciatori biancocelesti da menzionare sono il portiere, divenuto poi centrocampista, Fulvio Bernardini, il pi\u00f9 giovane debuttante della storia biancoceleste con soli 13 anni, 10 mesi e 9 giorni d'et\u00e0, sceso in campo in una partita valevole per il \"Torneo Canalini\" contro l'Audace; \"Fuffo\" ha collezionato poco meno di 100 presenze e pi\u00f9 di 70 reti in prima squadra fino al 1926, inoltre \u00e8 stato il primo calciatore della Lazio, romano e del Centro-Sud a essere convocato in Nazionale. Oltre a lui, sono da menzionare i fratelli Saraceni, Fernando e Luigi, pochi tra i tanti giocatori nella storia del calcio italiano ad aver indossato nel corso della loro carriera la maglia di una sola societ\u00e0, quella biancoceleste in tal caso, con Fernando che ha vissuto ben diciassette stagioni con le \"Aquile\", sette in pi\u00f9 del fratello minore Luigi, fermo a dieci.\nDa citare, nel periodo del secondo dopoguerra, l'oriundo Enrique Flamini insieme all'argentino Salvador Gualtieri, oltre ad Aldo Puccinelli, militante in prima squadra per 13 stagioni, intervallate da un'annata trascorsa alla Massese e dall'interruzione delle attivit\u00e0 per cause belliche, dal 1940 al 1955, al difensore Leandro Remondini, allo svedese Arne Selmosson e al brasiliano Humberto Tozzi. Negli anni 1960 e 1970 un importante contributo alla Lazio venne dall'argentino Juan Carlos Morrone, divenuto in seguito anche allenatore delle giovanili e della prima squadra laziale, presente in quasi 240 partite ufficiali delle \"Aquile\" fino al 1971, da Paolo Carosi, uno dei pi\u00f9 noti centrocampisti italiani biancocelesti, Francesco Janich, Diego Zanetti, Arrigo Dolso e da Nello Governato, futuro dirigente di successo biancoceleste, che negli anni 1990 porter\u00e0 a vestire la casacca biancoceleste calciatori quali Pierluigi Casiraghi, Luca Marchegiani e Giuseppe Signori, protagonisti al mondiale del 1994, oltre a Roberto Cravero, Roberto Di Matteo, Giuseppe Favalli, record-man di trofei vinti nella storia del club (8 in 12 stagioni), Roberto Mancini, Paolo Negro, Giuseppe Pancaro e Simone Inzaghi, calciatore con pi\u00f9 reti realizzate nelle Competizioni UEFA per club nella storia della Lazio (20), insieme a Ciro Immobile.\nIl maltese Silvio Mizzi e il portoghese Francisco dos Santos furono i primi calciatori di nazionalit\u00e0 non italiana a giocare nella Lazio, rispettivamente a partire dal 1904 e dal 1906. Insieme a loro gioc\u00f2 per un solo anno anche lo svizzero Oscar Frey. Il primo era un attaccante possente, il quale vinse con la squadra molti titoli cittadini, regionali e interregionali, divenendo anche collaboratore del tecnico Baccani; dos Santos era invece uno studente dell'Accademia di belle arti di Roma che nel 1906 entr\u00f2 a far parte della compagine capitolina, divenendone uno dei titolari inamovibili fino al 1910, anno del suo ritiro, nonch\u00e9 il primo capitano non italiano.\nIl difensore romeno \u0218tefan Radu, giunto alla corte biancoceleste nel gennaio 2008 e ancora in attivit\u00e0, \u00e8 il primo calciatore per numero di presenze nella storia della Lazio (421). Finora con i laziali Radu ha vinto, tra l'altro, tre Coppe Italia ed altrettante Supercoppe italiane.\nCiro Immobile, membro attivo della compagine romana dal 2016 e centravanti della Nazionale italiana, \u00e8 attualmente il giocatore-simbolo della squadra nonch\u00e9 colui che detiene il record assoluto di reti nella storia del club (174), oltre ad essere l'attuale capitano biancoceleste.\nLista dei capitani.\nLa figura del capitano inizi\u00f2 a comparire nel calcio italiano nei primi anni 1920. Fino al 2021, 57 calciatori hanno portato la fascia di capitano della Lazio. Da menzionare Anfilogino Guarisi negli anni 1930 ed Enrique Flamini negli anni 1940, gli unici capitani stranieri di nascita (anche se poi acquisirono la nazionalit\u00e0 italiana, essendo discendenti di emigrati) nella storia del club capitolino. Gli unici capitani di nazionalit\u00e0 non italiana sono stati Francisco dos Santos, Jen\u0151 Ligeti, Salvador Gualtieri, Humberto Tozzi, Batista, Fernando Couto, C\u00e9sar, Lucas Biglia e Senad Luli\u0107, calciatori rispettivamente dei primi del Novecento, e degli anni 1920, 1940, 1950, 1980, 1990, 2000 e 2010.\nIl periodo pi\u00f9 lungo con la fascia di capitano della squadra biancoceleste \u00e8 stato quello di Sante Ancherani: dieci stagioni tra il 1901 e il 1912.\nRecord.\nCapocannonieri per singola stagione.\nIn competizioni nazionali.\nFino ad agosto 2020, sono sei i giocatori che hanno vinto la classifica dei marcatori del campionato di Serie A quando vestivano la maglia della Lazio. Inoltre, i calciatori laziali hanno vinto tale classifica in un totale di 10 stagioni.\nIl miglior marcatore della Lazio in un campionato a girone unico \u00e8 stato Ciro Immobile, con 36 gol in 37 gare nel campionato 2019-20.\nGiuseppe Signori vinse la classifica marcatori con la maglia biancoceleste per 3 volte (1992-93, 1993-94 e 1995-96).\nIl club romano \u00e8 l'undicesima squadra per il maggior numero di capocannonieri della Coppa Italia in assoluto (5), mentre sono quattro i giocatori laziali a essersi aggiudicati questo primato, raggiunto per due volte da Beppe Signori.\nCalciatori premiati in Nazionale.\nMondiali.\nDi seguito l'elenco dei giocatori che hanno raggiunto il podio in un campionato mondiale di calcio durante il periodo di militanza nella Lazio:\nCampioni continentali.\nEuropa.\nDi seguito l'elenco dei giocatori che hanno raggiunto il podio nel campionato europeo di calcio durante il periodo di militanza nella Lazio:\nSud America.\nDi seguito l'elenco dei giocatori che hanno vinto la Coppa America durante il periodo di militanza nella Lazio:\nAfrica.\nDi seguito l'elenco dei giocatori che hanno vinto la Coppa d'Africa durante il periodo di militanza nella Lazio:\nConfederations Cup.\nDi seguito l'elenco dei giocatori che hanno vinto la Confederations Cup durante il periodo di militanza nella Lazio:\nCoppa Internazionale.\nDi seguito l'elenco dei giocatori che hanno vinto la Coppa Internazionale durante il periodo di militanza nella Lazio:\nOlimpiadi.\nQui di seguito sono riportati i calciatori che hanno ricevuto le medaglie celebrative delle Olimpiadi, durante la loro militanza nella Lazio:\nCalciatori premiati.\nNella presente sezione vengono solo citati i calciatori vincitori di riconoscimenti calcistici durante la loro militanza nella Lazio. \nA livello nazionale.\nIn Italia.\nLa Societ\u00e0 Sportiva Lazio \u00e8 la quinta societ\u00e0 calcistica italiana per il maggior numero di vincitori dell'Oscar del calcio AIC, il premio al miglior calciatore della Serie A (1), tra cui il vincitore nella categoria principale del trofeo, per un totale di sette occasioni, escluso il premio al migliore allenatore (1) e quello alla migliore squadra (1). Da notare anche il primato della societ\u00e0 biancoceleste in cinque categorie su 6 riservate ai giocatori (migliore calciatore assoluto, migliore calciatore straniero, migliore calciatore giovane, migliore portiere e migliore difensore). Il club romano entra nell'albo d'oro dei Premi Lega Serie A alla prima edizione del 2018-2019, grazie al serbo Sergej Milinkovi\u0107-Savi\u0107 che si aggiudica il premio per la categoria \"Miglior centrocampista\", mentre l'annata successiva \u00e8 Ciro Immobile a conseguire quello come \"Miglior attaccante\".\nLa Lazio ha annoverato tra le sue fila uno dei vincitori del Pallone d'oro (fr. \"Ballon d'Or\"), il premio al miglior calciatore europeo dell'anno, il ceco Pavel Nedv\u011bd.\nRiconoscimenti.\nSono qui riportati i nominativi dei calciatori militanti nella Lazio destinatari di riconoscimenti conferiti dagli organismi calcistici internazionali:\nInserimenti in liste secolari o storiche.\nSono qui riportati i nominativi dei calciatori che militarono nella Lazio e sono stati indotti in liste di carattere storico (principalmente a livello secolare) redatte da organizzazioni sportive internazionali: \nInserimenti in Hall of Fame.\nNel 2000 la Federazione Italiana Giuoco Calcio e la Fondazione Museo del Calcio di Coverciano istituirono per la prima volta una \"Hall of Fame\" con l'obiettivo di riconoscere la vita e la carriera di diverse personalit\u00e0 del calcio in Italia. In quell'anno furono riconosciuti tredici personalit\u00e0 in sei categorie diverse, tra le quali quattro calciatori. Tale iniziativa fu riadottata da entrambe le istituzioni dieci anni dopo con la presentazione della Hall of Fame del calcio italiano a Firenze.\nOnorificenze.\nDi seguito le onorificenze ricevute dai giocatori della Lazio nel corso del loro periodo di militanza in biancoceleste."}
{"id": "600037", "revid": "1318658", "url": "https://it.wikipedia.org/wiki?curid=600037", "title": "Cam (Bibbia)", "text": "Cam (in ebraico \u05d7\u05b8\u05dd, traslitterato talvolta anche con Ham, Cham o Kam) \u00e8 un personaggio biblico, uno dei tre figli di No\u00e8 insieme a Sem e Jafet.\nIl nome.\nIl nome di Cam deriva dall'egiziano Khem, cio\u00e8 \"terra nera\", con cui gli egizi indicavano il loro paese, reso fertile dal limo scuro delle inondazioni del Nilo, in contrapposizione alle \"terre rosse\" dei deserti circostanti. Infatti Cam fu padre di Mizraim, cio\u00e8 dell'Egitto (Mis-Ra, Ramis: \"Ra salvato dalle acque\"), oltre che dei popoli etiopi (in ebraico, il termine \"Cus\" identifica grosso modo i territori corrispondenti agli odierni Sudan ed Etiopia settentrionale) e di alcuni gruppi del Medio Oriente (Canaan).\nStoria.\nSecondo le Scritture, No\u00e8 gener\u00f2 i tre figli, Sem, Cam e Jafet, all'et\u00e0 di 500 anni (Genesi 5:32), cio\u00e8 cento anni prima del diluvio universale.\nFiglio minore di No\u00e8 (Genesi ), Cam si spos\u00f2 prima del Diluvio e sopravvisse ad esso, assieme ai suoi fratelli. I suoi quattro figli nacquero successivamente: Cush, Mizraim, Phut e Canaan (Genesi 10:2), da cui discesero, rispettivamente, gli etiopi, gli egizi, alcune trib\u00f9 africane, e i cananei (1Cronache 1).\nMaledizione di Cam e Caanan.\n\"Quando No\u00e8 si fu risvegliato dall'ebbrezza, seppe quanto gli aveva fatto il figlio minore; allora disse: \"Sia maledetto Canaan! Schiavo degli schiavi sar\u00e0 per i suoi fratelli!\". E aggiunse: \"Benedetto il Signore, Dio di Sem, Canaan sia suo schiavo! Dio dilati Iafet ed egli dimori nelle tende di Sem, Canaan sia suo schiavo!\".\"\n(Libro della Genesi, 9:24-27)Qualche tempo dopo egli fu implicato nell'episodio che port\u00f2 alla maledizione di suo figlio Canaan. No\u00e8 si era ubriacato di vino e si era scoperto nella sua tenda addormentandosi nudo. Cam vide la nudit\u00e0 del padre e, invece di mostrare giusto rispetto al capofamiglia, al servitore e profeta per mezzo del quale Dio aveva preservato la razza umana, rifer\u00ec ai due fratelli ci\u00f2 che aveva visto. Sem e Jafet mostrarono il giusto rispetto camminando all'indietro per coprire il padre con un mantello, in modo da non disonorarlo guardandone la nudit\u00e0. Al suo risveglio No\u00e8 pronunci\u00f2 una maledizione su Cam, su Canaan e sulla loro discendenza.\nNella successiva benedizione di Sem, che includeva una benedizione anche per Jafet, Cam fu trascurato e ignorato; solo Canaan fu menzionato come maledetto, e fu profetizzato che sarebbe diventato schiavo di Sem e di Jafet (Genesi ). La maledizione fu in parte adempiuta quando gli israeliti, che erano semiti, soggiogarono i cananei.\nNella Bibbia Edizioni Paoline del 1958, curata dall'esegeta Giuseppe Ricciotti, i Camiti erano identificati con le popolazioni africane, i Semiti con le popolazioni asiatiche e i discendenti di Jafet con gli europei. Tale opinione era condivisa dal missionario cattolico Daniele Comboni, che nelle proprie relazioni epistolari con gli altri membri della propria congregazione, sembrava credere fermamente all'identificazione tra popolazioni nere e discendenti della stirpe di Cam.\nTale interpretazione \u00e8 stata in seguito abbandonata: attualmente tutte le principali Bibbie cattoliche (Bibbia CEI, Bibbia Edizioni Paoline e la Bibbia di Gerusalemme) e anche l'interconfessionale Bibbia TOB identificano i camiti con le popolazioni cananee, storiche nemiche degli Israeliti. Anche il \"Dizionario Biblico\" a cura di Francesco Spadafora ed il \"Nuovo Grande Commentario Biblico\" affermano che \u00e8 errato identificare i Camiti con le popolazioni nere dell'Africa.\nAlbero genealogico.\nCam\u00ecti \u00e8 il nome dato ai discendenti di Cam, figlio di Noah. La genealogia \u00e8 descritta in Genesi 10."}
{"id": "600042", "revid": "486946", "url": "https://it.wikipedia.org/wiki?curid=600042", "title": "Iberia Airlines", "text": ""}
{"id": "600043", "revid": "486946", "url": "https://it.wikipedia.org/wiki?curid=600043", "title": "Ra' Zac", "text": ""}
{"id": "600045", "revid": "14691", "url": "https://it.wikipedia.org/wiki?curid=600045", "title": "N'ha-a-itk", "text": ""}
{"id": "600048", "revid": "599013", "url": "https://it.wikipedia.org/wiki?curid=600048", "title": "Martin Jir\u00e1nek", "text": "Carriera.\nClub.\nInizia la sua carriera nel campionato ceco nella stagione 1996-1997 nella Bohemians Praga (seconda divisione ceca) accumulando i suoi primi 4 gettoni di presenza. Nelle stagioni 1997-1998 e 1998-1999 riceve i consensi da parte della dirigenza e riesce a guadagnare maggiore visibilit\u00e0 (16 e 18 presenze) segnando le sue prime 4 marcature in carriera.\nNel campionato 1999-2000 viene promosso in prima divisione passando allo Slovan Liberec dove non veste ancora una maglia da titolare ma comunque trova spazio in 22 incontri. La stagione successiva, 2000-2001, il tecnico decide spesso di lasciarlo in panchina dandogli spazio solamente in 10 partite.\nDurante il mercato invernale della stagione 2000-2001 approda nel campionato italiano, alla (Serie A), squadra con cui realizza 14 presenze. La retrocessione della squadra in Serie B gli offre un'opportunit\u00e0 di mettersi in mostra: nel campionato 2001-2002 riesce a conquistare una maglia da titolare giocando 30 partite e mettendo a segno 3 gol.\nIl suo talento nel reparto difensivo permette alla di tornare nella massima serie e gli consente di restare titolare anche nelle stagioni calcistiche 2002-2003 (27 presenze) e 2003-2004 (27 presenze) conquistandosi anche un posto nella Nazionale ceca qualificata al .\nDopo 4 stagioni, lascia la citt\u00e0 dello Stretto per servire la causa dello , club della massima serie russa.\nConclude il campionato 2004 russo (posticipato rispetto a quello italiano) con la maglia dello Spartak, collezionando 12 gettoni di presenza. Nella stagione 2005, con 22 presenze attive e 2 marcature messe a segno, soffre la mancanza di fiducia del tecnico.\nIl 31 agosto 2010, passa al Birmingham City siglando un contratto annuale dove vince la Carling Cup.\nPer il campionato 2011-2012, a seguito della retrocessione del club in Championship, va a giocare nuovamente nel campionato russo firmando per il .\nNazionale.\nTra il 2002 e il 2007 ha disputato 31 partite (senza reti segnate) con la Nazionale ceca, partecipando anche a Euro 2004 e ai Mondiali 2006. All'Europeo in Portogallo ha giocato 4 partite su 5 della squadra, mentre ai Mondiali in Germania non \u00e8 mai sceso in campo.\nHa giocato 20 partite con la Nazionale Under-21 ceca, con cui ha vinto l'Europeo Under-21 nel 2002, segnando anche un goal (ne vanta 4 complessivi con l'U21 ceca) contro il Belgio nella fase a gironi."}
{"id": "600049", "revid": "486946", "url": "https://it.wikipedia.org/wiki?curid=600049", "title": "Iberia L\u00edneas A\u00e9reas de Espa\u00f1a", "text": ""}
{"id": "600050", "revid": "729019", "url": "https://it.wikipedia.org/wiki?curid=600050", "title": "Lingue macro-pama-nyunga", "text": "Le lingue macro-pama-nyunga costituiscono una famiglia linguistica australiana che collega le due famiglie linguistiche principali dell'Australia, le lingue pama-nyunga, che coprono il 78% del continente e le lingue gunwinyguan, la famiglia principale della Terra di Arnhem nell'Australia settentrionale. \nLe famiglie linguistiche tradizionalmente accettate incluse in questa proposta sono, \nInoltre \u00e8 stato suggerito che la lingua ngurmbur, una lingua isolata, possa fare parte di questo gruppo. "}
{"id": "600051", "revid": "110157", "url": "https://it.wikipedia.org/wiki?curid=600051", "title": "Pigasus Award", "text": "Il Pigasus Award (in italiano, Premio Pigasus) \u00e8 un riconoscimento annuale conferito dal noto scettico James Randi agli autori delle pi\u00f9 notevoli frodi o affermazioni palesemente fasulle sul paranormale.\nIl premio viene annunciato il primo aprile di ogni anno.\nSono previste cinque categorie: Scienziati, Enti di finanziamento, Media, \"Performer\" e Rifiuto della Realt\u00e0."}
{"id": "600053", "revid": "81195", "url": "https://it.wikipedia.org/wiki?curid=600053", "title": "Sarcosphaera coronaria", "text": "Sarcosphaera coronaria \u00e8 una specie di fungo appartenente alla famiglia Pezizaceae.\nSi riconosce abbastanza facilmente per via della sua forma a coppa e per via del margine dentellato che ricorda una corona.\nA volte si presenta di colore completamente bianco da giovane. In primavera pu\u00f2 capitare che ne cresca un numero enorme di esemplari, anche migliaia, in certi habitat particolarmente congeniali.\nDescrizione della specie.\nCorpo fruttifero.\nDi medio-grandi dimensioni, 3\u201315\u00a0cm di diametro.\nIn principio \u00e8 completamente immerso nel terreno, di forma globosa che si lacera alla sommit\u00e0 divenendo, fuori dal terreno, una \"coppa\" il margine \"rotto\" in modo pi\u00f9 o meno irregolare con lembi triangolari che formano una sorta di corona.\nInternamente \u00e8 di colore lilla, per poi diventare rosa-bruno; la superficie esterna \u00e8 di color bianco sporco, vira al giallo, \u00e8 ruvida e ricoperta di sporcizia. Gambo assente o rudimentale.\nCarne.\nBiancastra.\nSottile (il massimo spessore \u00e8 di 3\u00a0mm), cerosa e fragile.\nDistribuzione e habitat.\nCresce spesso in gruppi di 5-6 individui in primavera nei boschi di latifoglia oppure di aghifoglia, per lo pi\u00f9 su terreno umido. Cresce saprofita o in associazione micorrizica con le conifere. Il fungo \u00e8 diffuso nel nord-ovest e nel nord-est del Nord America e in Europa.\nCommestibilit\u00e0.\nVivamente sconsigliato! Probabile mortale per accumulo.\n\"S. coronaria\" \u00e8 stata per anni considerata un buon commestibile, purch\u00e9 ben cotto, ma allo stato attuale, come per altri funghi, se ne sconsiglia vivamente il consumo, poich\u00e9 sembra aver provocato avvelenamenti molto gravi, anche con esito mortale.\nSpecie simili.\nTrattasi di specie molto pericolosa in quanto facilmente confondibile con specie eduli (con riserva) del genere \"Peziza\", qualche volta anche con specie dei generi \"Helvella\" e \"Gyromitra\". Confondibile anche con \"Geopora sumneriana\"."}
{"id": "600054", "revid": "1305772", "url": "https://it.wikipedia.org/wiki?curid=600054", "title": "Portoricani", "text": "I portoricani (in spagnolo: \"puertorrique\u00f1os\" o \"boricua\") sono il gruppo etnico di Porto Rico, molti dei quali emigrati in gran numero a New York.\nOrigine del nome boricua.\nBorica pu\u00f2 derivare da boricu\u00e1, termine con il quale si autodefinivano gli indios Taino che vivevano l'attuale isola di Porto Rico.\nBorica potrebbe derivare anche da Borinqu\u00e9n, antico nome dell'isola datole dagli indigeni, che significa \"terra del signore valoroso\".\nGruppi etnici.\nI portoricani sono una popolazione molto eterogenea. I principali gruppi etnici sono i seguenti:\nPopolazione originaria:\nPopolazioni europee:\nPopolazioni africane:\nPopolazioni asiatiche:"}
{"id": "600056", "revid": "466539", "url": "https://it.wikipedia.org/wiki?curid=600056", "title": "Pietro Musumeci", "text": "Fu iscritto alla loggia massonica segreta P2 e il suo nome venne anche ritrovato nella lista trovata nella casa di Licio Gelli, con il numero 487; ebbe contatti con membri dell'eversione nera, in particolare con i Nuclei Armati Rivoluzionari tramite il terrorista Massimo Carminati e venne condannato per i depistaggi che mise in atto sulle indagini per la strage alla stazione ferroviaria di Bologna.\nProcedimenti giudiziari.\nVenne indagato e condannato per aver tentato di depistare le indagini sulla strage alla stazione ferroviaria di Bologna del 2 agosto 1980 insieme a Licio Gelli, l'ufficiale del SISMI Giuseppe Belmonte e Francesco Pazienza, un collaboratore del SISMI oltre al terrorista Carminati e all'ex direttore del centro SISMI di Firenze, il colonnello Federigo Mannucci Benincasa.\nFra i tentativi di depistaggio messi in atto da Musumeci insieme a Belmonte, entrambi iscritti alla loggia P2, ci fu il ritrovamento sul treno Taranto-Milano del 13 gennaio 1981 di una valigia contenente armi, esplosivo e documenti falsi al fine di indirizzare le indagini sulle responsabilit\u00e0 della strage di Bologna verso una falsa pista estera.\nPochi mesi prima, lo stesso Musumeci aveva prodotto un dossier falso, intitolato \"Terrore sui treni\", con gli stessi fini di deviare le indagini verso una pista internazionale. Secondo questa ricostruzione fittizia, i terroristi esteri, pur avendo contatti con membri dell'eversione nera italiana, venivano additati come gli ideatori dell'attentato di Bologna.\nDi seguito sono riportate le fasi principali del processo in cui \u00e8 stato coinvolto Musumeci:\nInfluenza culturale.\nAlla sua figura \u00e8 ispirato il personaggio letterario Zeta che compare nel libro \"Romanzo criminale\" di Giancarlo De Cataldo e nella serie televisiva omonima."}
{"id": "600057", "revid": "768068", "url": "https://it.wikipedia.org/wiki?curid=600057", "title": "Suite francesi", "text": "Le Suite francesi BWV 812-817 sono una raccolta di sei composizioni per clavicembalo solo di Johann Sebastian Bach. Sebbene le suite da 1 a 4 siano in genere datate al 1722, \u00e8 possibile che la numero 1 sia stata scritta prima.\nStoria.\nLe \"Suite francesi\" vennero composte fra il 1722 e il 1725 da Johann Sebastian Bach. Tuttavia, vennero soprannominate \"francesi\" solo nel 1762 da Friedrich Wilhelm Marpurg, in contrapposizione con le \"Suite inglesi\", un'altra analoga raccolta bachiana.\nIl nome venne reso comune da Johann Nikolaus Forkel, che, nel 1802, scrisse: \u00abVengono generalmente chiamate \"Suite francesi\" perch\u00e9 sono state scritte secondo il gusto francese\u00bb. L'opinione del Forkel, per\u00f2, \u00e8 sbagliata, in quanto le suite seguono abbondantemente i canoni compositivi italiani.\nLe \"courantes\" della prima (in re minore) e della terza (in si minore) sono in stile francese, le \"courantes\" delle altre quattro suite sono tutte in stile italiano. In ogni caso, Bach impieg\u00f2 anche movimenti di danza (come la \"polonaise\" della sesta suite) che sono estranei alla maniera francese. Di solito, il rapido secondo movimento dopo l\"'allemande\" \u00e8 chiamato \"courante\" (stile francese) o corrente (stile italiano), ma in tutte queste suite i secondi movimenti si chiamano \"courante\", secondo l'elenco del catalogo di Bach, che supporta il suggerimento che queste suite sono \"francesi\". Alcuni dei manoscritti che ci sono pervenuti sono intitolati \"Suites Pour Le Clavecin\", che probabilmente ha portato alla tradizione di chiamarle suite \"francesi\".\nIl manoscritto originale \u00e8 perduto e l'ornamentazione varia a seconda delle fonti. Due altre suite, una in la minore BWV 818 e una in mi bemolle maggiore BWV 819, in alcuni manoscritti vengono allegate alle \"Suite francesi\". L\"'Ouverture francese\" BWV 831, nonostante il nome, non ha alcun collegamento con le \"Suite francesi\".\nStruttura.\nBench\u00e9 le prime quattro suite siano generalmente datate 1722, \u00e8 possibile che siano state composte precedentemente.\nSuite num. 5 in sol maggiore BWV 816.\nLe prime battute vennero scritte nel 1722 ma la composizione venne completata nel 1723."}
{"id": "600059", "revid": "31491", "url": "https://it.wikipedia.org/wiki?curid=600059", "title": "Sampierota", "text": ""}
{"id": "600060", "revid": "1318658", "url": "https://it.wikipedia.org/wiki?curid=600060", "title": "Nar", "text": ""}
{"id": "600062", "revid": "125634438", "url": "https://it.wikipedia.org/wiki?curid=600062", "title": "Sabina Nikolaevna \u0160pil'rejn", "text": "Biografia.\nFiglia del ricco commerciante ebreo Nikolaj Abramovi\u010d e di Eva Markovna, nel 1904 si diplom\u00f2 a pieni voti nel ginnasio di Rostov. Quell'estate, sofferente di una grave forma di isteria, fu ricoverata nell'ospedale psichiatrico di Burgh\u00f6lzli, nei pressi di Zurigo, dove all'epoca lavorava Carl Gustav Jung, che la cur\u00f2 e con il quale intrattenne una relazione. Nel 1905 s'iscrisse alla Facolt\u00e0 di Medicina dell'Universit\u00e0 di Zurigo, laureandosi, il 2 settembre 1911, con la tesi \"Sul contenuto psicologico di un caso di Dementia praecox\". Rotti i rapporti con Jung, dall'ottobre si stabil\u00ec a Vienna, dove conobbe Sigmund Freud e divenne membro della Societ\u00e0 Psicoanalitica, presentandovi il suo lavoro \"Destruktion als Ursache des Werdens\".\nTornata a Rostov, il 1\u00ba giugno 1912 vi spos\u00f2 il medico russo Pavel \u0160eftel' e il 17 dicembre 1913 nacque la prima figlia, Renata. La famiglia si trasfer\u00ec a Zurigo, da dove il marito, richiamato alle armi, nel gennaio del 1915 part\u00ec per la Russia, mentre Sabina e Renata si stabilirono a Losanna. Nel settembre del 1920 prese parte a L'Aia al VI Congresso internazionale di psicoanalisi, leggendovi la relazione \"Sulla questione dell'origine e dello sviluppo del linguaggio\". Stabilitasi a Ginevra, lavor\u00f2 all'Istituto Jean-Jacques Rousseau e conobbe Jean Piaget. Nel settembre del 1922 partecip\u00f2 a Berlino al VII Congresso internazionale di psicoanalisi.\nNell'estate del 1923 ritorn\u00f2 con la figlia in Unione Sovietica. A Mosca, con Vera Schmidt, fond\u00f2 un asilo infantile d'avanguardia, \"Solidariet\u00e0 internazionale\" (anche \"Asilo bianco\" per il colore delle pareti e del mobilio). L'istituto era fondato su principi molto moderni per l'epoca, infatti si cercava di far crescere i bambini e le bambine come persone libere. Tra i suoi ospiti vi fu anche un figlio di Stalin, Vasilij. Sabina entr\u00f2 anche nella Societ\u00e0 Psicoanalitica russa e insegn\u00f2 psicologia infantile nella Seconda Universit\u00e0 Statale di Mosca. Ripresi i rapporti con il marito, il 18 giugno 1926 nacque la seconda figlia Eva.\nNel 1930, impostasi la dottrina staliniana, la psicoanalisi non ottenne dignit\u00e0 di scienza e venne sciolta la Societ\u00e0 Psicoanalitica. Nel 1935 Sabina Spielrein perdette il posto di psicologa infantile e lavor\u00f2 come medico scolastico. Nell'estate del 1937 il marito mor\u00ec di un attacco cardiaco, mentre i tre fratelli di Sabina, Jan, Emil e Isaac, arrestati con la falsa accusa di \u00abspionaggio e appartenenza a organizzazione controrivoluzionaria\u00bb, vennero tutti giustiziati. Ritiratasi nel 1941 a Rostov, Sabina e le sue figlie furono tra le 27.000 vittime del massacro di ebrei e prigionieri di guerra sovietici perpetrato dai nazisti nell'agosto del 1942.\nEredit\u00e0 culturale.\nLe sue carte e la sua corrispondenza con Jung e Freud vennero in seguito rinvenute e pubblicate. Grazie a questo ritrovamento la sua figura umana e professionale, a lungo ignorata o sottovalutata, sal\u00ec alla ribalta, grazie anche alla pubblicazione nel 1980 del libro di Aldo Carotenuto \"Diario di una segreta simmetria. Sabina Spielrein tra Jung e Freud\".\nIn esso per la prima volta si faceva esplicito riferimento ad una possibile relazione sentimentale tra la Spielrein e Jung, e alle conseguenze che detta relazione (in cui Freud rappresent\u00f2 un terzo elemento esterno ma determinante) ebbe sullo sviluppo del concetto di controtransfert e sull'elaborazione del concetto di pulsione di morte (\"Todestrieb\") formulato dallo stesso Freud.\nFreud la cita esplicitamente in una nota di \"Al di l\u00e0 del principio di piacere\" (1920) nei seguenti termini: \u00abBuona parte di questi concetti \u00e8 stata anticipata da Sabina Spielrein (1912) in un suo erudito e interessante lavoro, ma che, disgraziatamente, mi appare poco chiaro. Ella definisce l'elemento sadico della pulsione sessuale come \"distruttivo\"\u00bb.\nJung la cita in \"Simboli della trasformazione\"."}
{"id": "600064", "revid": "298055", "url": "https://it.wikipedia.org/wiki?curid=600064", "title": "Year of the Horse", "text": "Year of the Horse \u00e8 un doppio live album di Neil Young e dei Crazy Horse uscito nel 1997.\nIl titolo viene suggerito da David Briggs, amico di Neil, il quale infatti poco prima di morire gli consigli\u00f2 di tornare alle origini perch\u00e9 quello era \"l'anno del cavallo\".\nLo stesso titolo \u00e8 stato dato al documentario, che il regista Jim Jarmusch ha girato, seguendo il gruppo nel tour del 1996.\nTracce.\nTutte scritte da Neil Young."}
{"id": "600066", "revid": "834", "url": "https://it.wikipedia.org/wiki?curid=600066", "title": "Integrated circuit", "text": ""}
{"id": "600067", "revid": "56818", "url": "https://it.wikipedia.org/wiki?curid=600067", "title": "Yolngu Matha", "text": ""}
{"id": "600068", "revid": "46480", "url": "https://it.wikipedia.org/wiki?curid=600068", "title": "Era glaciale", "text": "Il termine era glaciale indica un intervallo di tempo della storia climatica della Terra lungo decine o centinaia di milioni di anni (Era), in cui si registra, sulla superficie terrestre, la presenza di calotte polari e di ghiacciai terrestri pi\u00f9 o meno estesi. \nConsiderando intervalli di milioni di anni, la storia climatica della Terra \u00e8 stata suddivisa in ere glaciali ed ere interglaciali, a seconda dell'esistenza o meno di ghiacci sulla superficie terrestre. In particolare, le ere glaciali sono considerate le stagioni fredde della storia climatica terrestre e sono suddivise in periodi glaciali, cio\u00e8 fasi di avanzamento e grande estensione dei ghiacciai (fasi chiamate \"glaciazioni\") e in periodi interglaciali, cio\u00e8 fasi di ritiro e limitata estensione dei ghiacciai globali. Attualmente ci troviamo in un periodo interglaciale iniziato circa 12 000 anni fa e chiamato Olocene.\nNella geologia classica venivano indicate come \"epoche glaciali\", termine oggi poco utilizzato, gli eventi di espansione glaciale quaternaria o pi\u00f9 in generale i vari periodi glaciali che si sono susseguiti nel corso della storia climatica terrestre.\nSecondo alcuni autori la quantit\u00e0 di gas a effetto serra, emessi nell'atmosfera e nelle acque oceaniche, potrebbero essere in grado di impedire una nuova era glaciale che altrimenti potrebbe iniziare nel giro di 50 000 anni.\nPrincipali Ere glaciali.\nSono esistite almeno cinque Ere glaciali nella storia della Terra, l'Uroniana, la Criogeniana, l'Andino-Sahariana, la Glaciazione del Karoo e glaciazione del Quaternario. Al di fuori di queste ere glaciali, sembra che la Terra sia stata priva di copertura ghiacciata anche alle latitudini elevate.\nLa tabella sottostante schematizza le cinque maggiori Ere glaciali della storia della Terra.\nStoria climatica pi\u00f9 recente della Terra: l'attuale era glaciale.\nQuello che pi\u00f9 interessa \u00e8 l'ultima era glaciale verificatasi nel Quaternario, con probabile inizio gi\u00e0 nel Pliocene, cio\u00e8 circa un milione di anni fa. Infatti l'effetto del glacialismo sulla conformazione dei paesaggi attuali \u00e8 legato in particolar modo agli ultimi due milioni d'anni di storia della Terra. Per gli ultimi 600.000 anni del Quaternario, classicamente si distinguono quattro periodi glaciali, denominati dal pi\u00f9 antico al pi\u00f9 recente G\u00fcnz, Mindel, Riss e W\u00fcrm con tre interglaciali presenti tra i quattro glaciali. Recenti studi hanno in realt\u00e0 messo in discussione questa suddivisione, contando fino a 6 e forse 8 periodi glaciali negli ultimi 800.000 anni.\nL'alternarsi di periodi glaciali e interglaciali \u00e8 dovuto a varie cause, i cui motivi e processi non sono del tutto noti; in particolare esistono alcuni \"cicli millenari\", come la precessione degli equinozi e le nutazioni dell'asse terrestre, la rotazione della linea degli apsidi, la rotazione della linea degli equinozi, la variazione di eccentricit\u00e0 dell'orbita terrestre, noti nel loro complesso come cicli di Milankovi\u0107; a questi va aggiunta la traslazione del sistema solare all'interno della galassia, la traslazione della stessa galassia nello spazio, le variazioni della quantit\u00e0 di radiazione solare che colpisce le differenti parti della terra nei diversi tempi dell'anno e nei vari periodi geologici. Altre possibili cause sono attivit\u00e0 vulcaniche eccezionali, l'intensit\u00e0 delle macchie solari, le variazioni nella composizione dell'atmosfera (gas serra), lo spostamento delle placche tettoniche e l'impatto con meteoriti.\nLa presenza di numerosi ghiacciai e lo spesso manto di ghiaccio della Groenlandia e dell'Antartide stanno a indicare che la Terra sta ancora attraversando un'era glaciale e i cicli orbitali ci dicono che andiamo verso una nuova glaciazione. Nel passato i cicli di forte glaciazione da 100.000 anni furono intervallati da un periodo interglaciale di 9-12.000 anni. L'attuale periodo interglaciale ha circa 10.700 anni. Andiamo quindi incontro a una ripresa della glaciazione. Tuttavia, nessuna tendenza di breve periodo o di scala decennale o persino centennale riesce a rivelare con una certa affidabilit\u00e0 se stia per cominciare o meno una glaciazione.\nCi sono stati almeno tre periodi ciclici di riscaldamento e raffreddamento all'interno dell'attuale periodo interglaciale. L'optimum climatico dell'Olocene ha raggiunto il suo picco 7.000 anni fa, quando la temperatura media dell'aria, dedotta dal volume di ghiaccio, era di 1,11\u00a0\u00b0C pi\u00f9 alta del presente. I due lunghi cicli di riscaldamento che si sono verificati da 4.000 a 8.000 anni prima dell'attuale possono avere poco a che fare con l'effetto serra che si sostiene causato dalla produzione industriale di biossido di carbonio. Una piccola era glaciale cominci\u00f2 circa 650 anni fa e dur\u00f2 fino al diciannovesimo secolo. Da allora la Terra si \u00e8 riscaldata lentamente, ma la temperatura media non si \u00e8 mai avvicinata all'ottimo di 7.000 e 4.500 anni fa.\nLe ragioni di questi trend climatici pi\u00f9 brevi non sono tutte ancora pienamente comprese. Tra i tanti fattori che occorre prendere pi\u00f9 attentamente in considerazione ci sono la posizione della Terra nella Galassia, i mutamenti nelle emissioni solari, le variazioni cicliche pi\u00f9 piccole nell'orbita terrestre e le correnti oceaniche.\nMotivi delle successioni di ere glaciali ed ere interglaciali.\nLe cause che portano il clima terrestre a entrare e uscire ciclicamente da un'era glaciale, come pure le fluttuazioni delle glaciazioni che le riguardano, sono ancora controverse.\nVi \u00e8 tuttavia un consenso generale nell'indicare che una serie di fattori sono determinanti per il verificarsi di un'era glaciale: la variazione della composizione dell'atmosfera (in particolare la quantit\u00e0 di biossido di carbonio (CO2) e metano (CH4); i movimenti delle placche tettoniche, che determinano la posizione dei continenti sulla superficie terrestre; la variazione dell'orbita del Sole all'interno della Via Lattea e altre cause cosmiche.\nVariazioni nella composizione dell'atmosfera terrestre.\nIl primo di questi tre fattori \u00e8 probabilmente il pi\u00f9 influente, ed ebbe un ruolo fondamentale soprattutto nella prima era glaciale, la pi\u00f9 rigida di tutte.\nC'\u00e8 una correlazione tra la diminuzione di gas a effetto serra e l'inizio delle ere glaciali ma \u00e8 difficile stabilire le cause precise di queste variazioni. Le variazioni della composizione atmosferica possono essere legate anche alla posizione dei continenti, ma sicuramente anche al vulcanismo o all'impatto meteoritico sulla superficie terrestre.\nNel recente periodo la presenza dell'uomo potrebbe aver aggiunto un contributo ad un fenomeno che fino a prima era stato legato solamente ad eventi naturali. Alcuni autori ritengono che anche la gi\u00e0 pur limitata attivit\u00e0 degli uomini preistorici abbia influito sulla tempistica dell'ultima glaciazione.\nAlcuni scienziati ritengono invece che l'attivit\u00e0 dell'uomo non abbia influito e non influisca sul clima.\nLa posizione dei continenti.\nLe variazioni nella posizione dei continenti, conseguenza dei movimenti delle placche tettoniche della crosta terrestre, pu\u00f2 avere un'influenza profonda sul flusso delle correnti oceaniche pi\u00f9 calde che tendono a fluire dall'equatore verso i poli.\nSono state evidenziate alcune possibili configurazioni che possono avere un'influenza decisiva nell'innescare un'era glaciale:"}
{"id": "600075", "revid": "125030857", "url": "https://it.wikipedia.org/wiki?curid=600075", "title": "Pippo (aereo)", "text": "Pippo era il nome con cui venivano popolarmente chiamati, nelle fasi finali della seconda guerra mondiale, gli aerei da caccia notturna delle forze Alleate che compivano solitarie incursioni nel nord Italia.\nI \"Pippo\", a differenza dei grandi bombardieri che colpivano da alta quota, arrivavano in volo radente, per evitare la contraerea, e sganciavano bombe o mitragliavano nel buio della notte. Le azioni erano rese possibili dalle prime installazioni di apparecchi radar su aerei che proprio con i \"Pippo\" compirono una sperimentazione su larga scala.\nL'operazione \"Night Intruder\".\nLe azioni dei \"Pippo\" erano state programmate dagli Alleati con la complessa operazione denominata \"Night Intruder\" (intruso notturno) e affidata ai piloti della RAF. Gli aerei decollavano dalle basi alleate di Falconara Marittima e Foggia, in formazioni da cinque velivoli per ogni missione che poi si dividevano per raggiungere le zone o gli obiettivi rispettivamente assegnati. Per questo servizio vennero impiegati inizialmente i cacciabombardieri bimotori \"Beaufighter\", in seguito affiancati dai pi\u00f9 moderni \"Mosquito\".\nLe incursioni dei \"Pippo\" avvennero in tutto il Nord-Italia, a partire dagli ultimi mesi del 1943 e fino alla liberazione, con lo scopo di eseguire azioni continue di disturbo, volte a dimostrare l'impossibilit\u00e0 della neonata Repubblica Sociale Italiana a garantire la sicurezza del territorio.\nColpendo principalmente nell'oscurit\u00e0, i \"Pippo\" rappresentavano una presenza misteriosa e incombente. Senza dubbio furono un'efficace arma psicologica nei confronti delle popolazioni rurali, surrogatoria delle azioni di bombardamento strategico utilizzate sui grandi agglomerati urbani. Questo tipo di minaccia, con apparizioni casuali, poteva colpire anche i piccoli abitati che si sentivano al sicuro dai bombardamenti massicci.\nPoche le azioni avvenute durante il giorno. In particolare si ricorda l'incursione mirata di uno o due \"Beaufighter\" che mitragliarono la linea ferroviaria in prossimit\u00e0 di Montichiari, causando l'eccidio di Trivellini.\nDalle medesime localit\u00e0, giungono a noi testimonianze che descrivono come questi velivoli fungessero altres\u00ec da ponte radio in grado di trasmettere agli Alleati informazioni utili; nella fattispecie quelle concernenti i movimenti di soldati e aerei dell'aeroporto di Ghedi.\nLa leggenda del \"Pippo\".\nNei confronti dei \"Pippo\" nacquero varie leggende, tra cui quella che si trattasse di un velivolo delle forze dell'Asse che, utilizzando armamento ridotto e spaventando i civili, volesse instillare nella popolazione l'odio verso gli Alleati o controllasse il rispetto del coprifuoco notturno, colpendo indiscriminatamente ogni fonte luminosa visibile.\nTra le convinzioni pi\u00f9 diffuse vi era quella, errata, che si trattasse di un solo aereo. Ci\u00f2 era dovuto alla segretezza della missione mantenuta dagli Alleati e alla forte censura dei mezzi di informazione che impediva di conoscere la reale dimensione del fenomeno: gli attacchi dei \"Pippo\" furono molte centinaia. La stampa fascista sposava la tesi di un unico aereo sfuggito alle maglie della contraerea che veniva definito il \"Molestatore Volante\". Ciclicamente apparivano notizie sull'avvenuto abbattimento del molestatore in varie localit\u00e0 del Nord Italia.\nLa denominazione popolare di \"Pippo\" ebbe nel Veneto la variante di \"Pippetto\" o \"Pipetto\", mentre in Toscana veniva generalmente chiamato \"Il Notturno\"."}
{"id": "600085", "revid": "1543377", "url": "https://it.wikipedia.org/wiki?curid=600085", "title": "Nazionale di calcio del Ruanda", "text": "La nazionale di calcio del Ruanda \u00e8 la rappresentativa nazionale calcistica del Ruanda ed \u00e8 posta sotto l'egida della F\u00e9d\u00e9ration Rwandaise de Football Amateur. I suoi calciatori sono soprannominati \"Amavubi\" (le vespe).\nFondata nel 1972, la federcalcio ruandese \u00e8 affiliata alla FIFA e alla CAF dal 1978. La nazionale non ha mai preso parte alla fase finale del mondiale di calcio, mentre vanta una partecipazione alla fase finale della Coppa d'Africa nel 2004, quando chiuse al primo turno conquistando ben quattro punti. Nella sua bacheca figura una Coppa CECAFA, vinta nel 1999. Nello stesso torneo ha perso la finale dell'edizione 2003.\nNella graduatoria FIFA in vigore da agosto 1993 il miglior posizionamento raggiunto dal Ruanda \u00e8 il 64\u00ba posto del marzo 2015, mentre il peggiore \u00e8 il 178\u00ba posto del luglio 1999; occupa attualmente il 129\u00ba posto della graduatoria.\nStoria.\nDopo la proclamazione dell'indipendenza del paese dal Belgio (1\u00ba luglio 1962), la F\u00e9d\u00e9ration rwandaise de football amateur (FERWAFA) fu fondata nel 1972 e si affili\u00f2 alla FIFA e alla CAF nel 1976.\nLa nazionale ruandese di calcio esord\u00ec il 29 giugno 1976 a Libreville, in Gabon, sconfitta per 6-2 dal . Il 7 luglio 1976, perdendo per 5-0 a Libreville contro il , fece registrare una delle peggiori sconfitta della sua storia. Cinque giorni dopo incontr\u00f2 lo e sub\u00ec un'altra delle peggiori sconfitte della sua storia, perdendo per 6-1. Il record di sconfitta pi\u00f9 larga fu poi eguagliato il 19 aprile 1983 a Tunisi contro la (5-0).\nA causa del genocidio del Ruanda del 1994 scaturito dal cruento scontro tra i gruppi etnici dei Tutsi e degli Hutu, l'attivit\u00e0 sportiva in Ruanda fu abbandonata e la nazionale salt\u00f2 le eliminatorie della Coppa d'Africa 1996. Il 1\u00ba agosto 1998 a Kampala contro l' la nazionale eguagli\u00f2 nuovamente il primato di peggiore sconfitta della sua storia (5-0).\nNelle qualificazioni al mondiale di la squadra fu sconfitta al primo turno dalla Tunisia ed eliminata, cos\u00ec come alle eliminatorie del , estromessa al primo turno dalla . Nel 1999 si aggiudic\u00f2 la Coppa CECAFA, battendo finale il per 3-1. Nel 2003 fu funalista perdente del torneo (sconfitta per 2-0 dall'Uganda).\nQualificatasi per la Coppa d'Africa 2004 in Tunisia, il Ruanda, allenato dal commissario tecnico croato Ratomir Dujkovi\u0107, ottiene una vittoria contro la (1-0, gol di Said Abed Makasi), un pareggio contro la (1-1, gol di Karim Kamanzi) e rimedi\u00f2 una sconfitta contro la Tunisia padrona di casa (1-2, gol di Joao Rafael Elias), uscendo con onore al primo turno.\nDopo aver eliminato la al primo turno delle qualificazioni al , il Ruanda usc\u00ec al secondo turno nel girone con , , , e .\nIl 13 dicembre 2007 ottenne a Dar es Salaam, in Tanzania, la pi\u00f9 \u00f2arga vittoria della propria storia, battendo per 9-0 in una partita della Coppa CECAFA 2007. Le reti furono realizzate da Olivier Karekezi (doppietta), Ahmed Abdi (autogol), Kamana Bokota (tripletta), Roger Tuyisenge, Elias Uzamukunda e Hegman Ngoma.\nAmmessa direttamente al secondo turno delle qualificazioni CAF al mondiale di , nel gruppo con , e sfior\u00f2 l'accesso al secondo turno. Fu finalista della Coppa CECAFA nel 2005 (battuta per 1-0 dall'Etiopia) e nel 2007 (battuta dal per 4-2 ai tiri di rigore dopo il 2-2 dei tempi supplementari, con reti di Haruna Niyeonima e Abed Mulenda).\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "600094", "revid": "1745361", "url": "https://it.wikipedia.org/wiki?curid=600094", "title": "Fortitudo", "text": "Fortitudo in latino significa \"forza\", e pu\u00f2 indicare:"}
{"id": "600100", "revid": "1564499", "url": "https://it.wikipedia.org/wiki?curid=600100", "title": "Lingua warlpiri", "text": "La lingua warlpiri \u00e8 una lingua ngarga parlata in Australia, nel Territorio del Nord.\nDistribuzione geografica.\nAl censimento del 2016 sono stati rilevati 2304 locutori di warlpiri.\nFonologia.\nNelle tabelle del sistema fonetico warlpiri, i simboli in grassetto rendono l'ortografia pratica usata dalla comunit\u00e0 warlpiri. I valori fonetici in IPA vengono resi tra [parentesi quadre].\nVocali.\nIl Warlpiri ha un sistema standard di tre vocali simile all'arabo classico, con una distinzione tra vocale lunga e vocale breve che d\u00e0 luogo ad una combinazione possibile di sei vocali.\nConsonanti.\nCome mostra il diagramma, il Warlpiri distingue cinque luoghi di articolazione e ha plosive orali e nasali per ogni luogo. Le plosive orali non hanno alcuna distinzione fonemica bens\u00ec presentano allofoni sordi e sonori; le plosive di solito sono sorde all'inizio di una parola e sonore altrove. In entrambi i luoghi di solito non sono aspirate.\nIl Warlpiri, come la maggior parte delle lingue australiane, non ha consonanti fricative.\nLa consonante elencata nella tabella come monovibrante retroflessa \u00e8 a dire il vero una consonante un po' insolita, probabilmente tipica solo del Warlpiri. La punta della lingua inizia nel luogo retroflesso ma poi si sposta in avanti rapidamente, colpendo l'arcata alveolare.\nSillabe e accento.\nLe sillabe warlpiri hanno una struttura piuttosto contenuta. Tutte le sillabe cominciano con una sola consonante; non ci sono gruppi consonantici all'inizio delle sillabe e nessuna sillaba comincia per vocale. Dopo la consonante giunge una vocale lunga o breve, a volte seguita da una consonante in chiusura. Le sillabe aperte sono molto pi\u00f9 comuni di quelle chiuse. Nessuna sillaba termina con una plosiva o con la monovibrante retroflessa are /\u027d/.\nIl tipo di gruppo consonantico pi\u00f9 comune capita quando la sillaba termina con una consonante nasale e la sillaba successiva comincia con la plosiva corrispondente. Tuttavia si trovano anche altri gruppi consonantici quali /rk/ and /lp/.\nL'accento in genere non \u00e8 distintivo ma assegnato da una regola. Le parole polisillabiche ricevono l'accento principale sulla prima sillaba mentre gli accenti secondari tendono ad occupare le sillabe successive; questo ritmo potrebbe essere interrotto dalla struttura della parola, cosicch\u00e9 a volte vi sono gruppi anche trisillabici.\nArmonia vocalica.\nSe due sillabe adiacenti in un morfema warlpiri hanno vocali alte, allora quelle vocali alte sono quasi sempre simili; questo significa sia u che i. Il numero di radici warlpiri con sillabe adiacenti che hanno u e i \u00e8 molto basso.\nQuesta tendenza a preferire vocali alte adiacenti dall'aspetto identico si diffonde anche all'interno di una parola attraverso i limiti di un morfema. Aggiungere un suffisso ad una parola pu\u00f2 unire le vocali u e i. Quando questo avviene, una delle vocali tende ad assimilarsi all'altra, cio\u00e8 si modifica per corrispondere all'altra vocale. Questo tipo di assimilazione viene chiamata \"armonia vocalica\". L'armonia vocalica non \u00e8 rara tra le lingue del mondo: si trova ad esempio in finlandese, ungherese, mongolo e turco. I plurali germanici con raddolcimento come il \"geese\" (pl di \"goose\") inglese e le umlaut tedesche rappresentano tracce di un'armonia vocalica presente nelle lingue germaniche arcaiche.\nIn Warlpiri, avviene sia l'armonia vocalica \"progressiva\" che quella \"regressive\". Nell'armonia vocalica progressiva la seconda vocale si modifica fino a corrispondere alla prima; nell'armonia regressiva la prima si modifica fino a corrispondere alla seconda.\nL'armonia regressiva avviene solo quando si unisce un suffisso verbale ad un verbo (vedi sotto). Ad esempio quando il verbo panti- (classe 2) viene coniugato al passato con il suffisso -rnu, il risultato non \u00e8 *pantirnu ma panturnu.\nL'armonia progressiva avviene con la maggior parte degli altri tipi di suffisso. Ad esempio, quando il suffisso segnacaso ergativo -ngku viene unito al sostantivo karli \"boomerang\", si otterr\u00e0 karlingki e non *karlingku.\nOccasionalmente si possono assimilare lunghe catene di vocali alte, ognuna con influenza su quella successiva. Ad esempio, quando il verbo della classe 2 kiji- viene unito al suffisso per il passato -rnu, la parola che ne risulter\u00e0 sar\u00e0 kujurnu.\nParole.\nNessuna parola warlpiri comincia per consonante alveolare; la prima consonante di una parola deve essere bilabiale, palatale, retroflessa o velare.\nTutte le parole warlpiri finiscono per vocale; una parola che potrebbe altrimenti terminare per consonante viene solitamente \"corretta\" con l'aggiunta di un suffisso privo di significato semantico, di solito -pa.\nOrtografia.\nDagli anni '50 il warlpiri \u00e8 stato scritto in alfabeto latino utilizzando un sistema originariamente ideato da Lothar Jagst e successivamente leggermente modificato. L'ortografia warlpiri usa solo lettere comuni senza errori di accento. Vicino all'IPA, da cui si discosta nei modi seguenti:\nA queste regole di base si aggiungano due modifiche che rendono l'ortografia pi\u00f9 facile da usare.\nMorfologia.\nVerbi.\nI verbi warlpiri si costruiscono da poche centinaia di radici verbali, distribuite in cinque classi di coniugazione. Due di queste classi contengono la maggioranza delle radici verbali; le altre tre classi hanno solo alcune radici ciascuna.\nUn'ampia classe di radici modificatrici, o \"preverbi\", viene usata per creare verbi con significati specifici. Ad esempio la radice verbale parnka- significa \"correre\" quando usata da s\u00e9, mentre wurulyparnka- significa \"dileguarsi\". Il preverbo wuruly- viene usato con poche altre radici verbali per formare altri verbi che indicano l'atto del nascondersi o dell'escludersi. I preverbi a volte vengono raddoppiati per accentuarne l'enfasi o per creare una distinzione di significato.\nLa maggior parte delle combinazioni preverbo-verbo sono una parte fissa del lessico; non si possono creare liberamente nuove combinazioni, ma ci sono alcuni preverbi che sono molto produttivi e che possono essere combinati con molte radici diverse e alcune radici accetteranno quasi tutti i preverbi.\nAlla radice verbale segue un suffisso verbale. Ce ne sono cinque di questi per ogni classe di coniugazione, come la tabella seguente dimostra. (Sono state omesse alcune variazioni di scelta.)\nSostantivi.\nI sostantivi warlpiri vengono assemblati da migliaia di radici con un'ampia gamma di tecniche derivative quali la derivazione e l'unione di composti.\nParole ausiliarie e suffissi per le concordanze.\nOgni proposizione warlpiri completa potrebbe contenere una parola \"ausiliaria\", che insieme al suffisso verbale serve ad identificare il verbo e a chiarire la relazione tra la proposizione dipendente e quella principale. Gli ausiliari comuni includono ka (presente), kapi (futuro), kaji (condizionale). La parola ausiliaria \u00e8 quasi sempre al secondo posto logico nella proposizione.\nLa parola ausiliaria ha anche la funzione di sede di una famiglia elaborata di suffissi che specificano la persona e il numero del soggetto e dell'oggetto nella proposizione. Sono simili ai suffissi di coniugazione famigliari che concordano per soggetto nelle lingue indo-europee, ma in warlpiri sono posizionati sull'ausiliare invece che sul verbo e concordano con l'oggetto e con il soggetto.\nUn esempio di parola ausiliaria con suffisso pu\u00f2 essere osservata nella formula di addio, kapirnangku nyanyi, \"Ti vedr\u00f2\" Qui, kapi indica il futuro, -rna \u00e8 il suffisso della prima persona singolare \"Io\", -ngku indica l'oggetto della seconda persona singolare \"te\", e nyanyi \u00e8 la forma aoristica del verbo della classe 3 \"vedere\".\nAl passato, l'ausiliare spesso cade completamente. In questo caso i suffissidi concordanza si attaccano alla prima o a alla seconda parola della proposizione, come in nyangurnangku, \"Ti ho visto\".\nIl collegamento in cui i suffissi di concordanza sono uniti pu\u00f2 dare luogo ad un'armonia vocalica progressiva. Perci\u00f2, nyanyi kapingki, \"Lui/lei ti vedr\u00e0\", mostra il suffisso vocalica -ngku (oggetto di seconda persona singolare) assimilato alla seconda vocale finale kapi.\nLingua suocera.\nNella cultura warlpiri \u00e8 considerato riprovevole o maleducato parlare con alcuni parenti (per esempio, una donna non dovrebbe parlare con il proprio genero). Se tale conversazione \u00e8 necessaria, i parlanti usano un registro linguistico speciale chiamato lingua suocera. La lingua suocera ha la stessa grammatica dello warlpiri ma ha un lessico drasticamente ridotto; la maggior parte delle parole contenute vengono sostituite o da un sinonimo generico o da una parola unica al registro della lingua suocera."}
{"id": "600105", "revid": "14480", "url": "https://it.wikipedia.org/wiki?curid=600105", "title": "LASER", "text": ""}
{"id": "600108", "revid": "889336", "url": "https://it.wikipedia.org/wiki?curid=600108", "title": "Sporting Clube de Braga", "text": "Lo Sporting Clube de Braga, meglio noto come Sporting Braga \u00e8 una societ\u00e0 polisportiva portoghese con sede nella citt\u00e0 di Braga. Fondata nel 1921, \u00e8 nota per la sua sezione calcistica. Nel suo palmar\u00e8s figurano tre Coppe di Portogallo, due Coppa di Lega Portoghese, una Coppa Intertoto, ed una finale di UEFA Europa League, persa contro i connazionali del Porto. In campionato il miglior risultato \u00e8 stato il secondo posto del 2009-2010, dietro al Benfica.\nI giocatori della squadra di calcio vengono soprannominati \"Arsenalistas\" poich\u00e9 negli anni trenta l'allenatore ungherese J\u00f3zsef Szab\u00f3, di ritorno da una partita dell' cui aveva assistito ad Highbury, convinse la societ\u00e0 a cambiare i colori della maglia dal verde al bianco-rosso.\nGioca le partite casalinghe nello St\u00e1dio comunale di Braga, completato nel 2003 per ospitare alcune partite degli Europei del 2004.\nPi\u00f9 recentemente il Braga si \u00e8 affermato come una delle migliori squadre lusitane alle spalle del trio storico , e .\nIl club \u00e8 quotato all'Euronext Lisbon ().\nStoria.\nNella stagione 2007-2008 si \u00e8 piazzata al 7\u00ba posto in Superliga. Ha partecipato, dunque, alla Coppa Intertoto 2008 ed ha vinto battendo il Sivasspor in una delle finali. Nei turni preliminari di Coppa UEFA ha eliminato i bosniaci dello Zrinjski Mostar e, agevolmente, l'Artmedia Bratislava, qualificandosi per la fase a gironi. Nel proprio raggruppamento ha raggiunto i sedicesimi di finale, piazzandosi terzo alle spalle di Wolfsburg e Milan. Battuto lo (3-0 in casa e 1-1 in Belgio), \u00e8 rimasta l'unica delle squadre arrivate in UEFA grazie all'Intertoto e si \u00e8 aggiudicata, come da regolamento, l'ultima edizione del trofeo. Nel turno successivo il Braga \u00e8 stato eliminato dal Paris Saint-Germain. Con questo successo \u00e8 stato il quarto club portoghese, dopo , Sporting Lisbona e , a vincere un trofeo europeo.\nNella stagione 2009-2010 giunge seconda in classifica, a cinque punti dal Benfica campione, qualificandosi per la prima volta ai preliminari di Champions League e riuscendo ad arrivare alla fase a gironi, dove termina al terzo posto.\nNel corso della stagione 2010-2011, come terzi classificati del proprio girone di Champions League, sono stati ammessi ai sedicesimi di Europa League, riuscendo nell'impresa straordinaria di qualificarsi per la finale eliminando - tra le altre - negli ottavi il Liverpool e in semifinale i connazionali molto pi\u00f9 titolati del . Il 18 maggio si arrende, nella finale unica all'Aviva Stadium di Dublino, contro un'altra lusitana, il , perdendo per 1-0. Il 22 maggio 2016 vince la sua seconda Ta\u00e7a de Portugal battendo ai rigori i rivali del per 4-2. Il 25 gennaio 2020 vince per la seconda volta la Coppa di Lega Portoghese battendo per 1-0 il grazie alla rete di Ricardo Horta in extremis.\nStrutture.\nStadio.\nDal 30 dicembre 2003 il club disputa le sue partite casalinghe nello Stadio comunale di Braga, che pu\u00f2 contenere 30.286 spettatori. Ha la particolarit\u00e0 di non avere le curve, in quanto \u00e8 stato costruito nella cava di Monte do Castro: dietro una delle due porte domina infatti una parete rocciosa. Costruito per ospitare il , si sono qui tenuti due incontri della manifestazione.\nIn precedenza il Braga ha giocato nell\"'Est\u00e1dio 1.\u00ba de Maio\", che era stato aperto nel 1950.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1934-1935 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Alan a quota 63, mentre il miglior marcatore \u00e8 sempre lo stesso giocatore, con 11 gol.\nStatistiche di squadra.\nTra il 17 dicembre del 1995 ed il 12 gennaio del 1997 lo Sporting Braga non ha mai perso le partite di campionato giocate in casa. Questo record \u00e8 stato infranto a causa della sconfitta subita contro il Vit\u00f3ria Guimar\u00e3es per 0-2. Lo Sporting Braga ha mantenuto lunghi periodi di imbattibilit\u00e0 anche tra il 25 marzo del 2000 ed il 4 maggio del 2001 (serie interrotta contro l'Uni\u00e3o Desportiva de Leiria 3-5) e tra il 15 agosto 2009 ed il 23 ottobre 2010 (serie interrotta contro il Vit\u00f3ria Set\u00fabal 2-1).\nA livello internazionale la miglior vittoria \u00e8 per 5-0, ottenuta contro lo nell'andata del primo turno della Coppa UEFA 1978-1979, mentre la peggior sconfitta \u00e8 per 6-0, subito in due occasioni: contro l' nella prima giornata della fase a gruppi della UEFA Champions League 2010-2011 e contro il nel ritorno del primo turno della Coppa UEFA 1984-1985.\nTifoseria.\nGemellaggi e rivalit\u00e0.\nIl club vive un'intensa rivalit\u00e0 con il , data anche la vicinanza tra le due citt\u00e0; l'incontro \u00e8 noto come \"D\u00e9rbi do Minho\".\nOrganico.\nRosa 2020-2021.\n\"Aggiornata al 12 febbraio 2021.\""}
