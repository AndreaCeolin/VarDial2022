{"id": "605046", "revid": "919135", "url": "https://it.wikipedia.org/wiki?curid=605046", "title": "Campionamento casuale", "text": "In statistica il campionamento casuale corrisponde ad un'estrazione da una popolazione distribuita secondo la sua legge (funzione di densit\u00e0) di un determinato numero di individui/oggetti.\nLa scelta del campione nel campionamento casuale \u00e8 affidata al caso e non deve essere influenzata, pi\u00f9 o meno consciamente, da chi compie l'indagine.\nLe caratteristiche essenziali di un campionamento casuale semplice sono:\na) tutte le unit\u00e0 della popolazione hanno eguale probabilit\u00e0 di fare parte del campione;\nb) ogni campione di ampiezza n ha la stessa probabilit\u00e0 di essere formato.\nUn modo semplice per operare tale campionamento consiste nel numerare tutte le unit\u00e0 della popolazione, mettere in un'urna tante palline numerate, tutte uguali fra loro, quante sono le unit\u00e0 della popolazione e quindi sorteggiare da tale urna le palline per formare il campione.\nInvece dell'urna si preferisce oggi ricorrere a una tavola di numeri casuali. Le tavole dei numeri casuali si costruivano, un tempo, con metodi empirici; attualmente si utilizzano gli elaboratori elettronici; per utilizzare le tavole dei numeri casuali, si parte da un punto qualunque, solitamente, estratto a sorte, e si procede in orizzontale, o in verticale, o in diagonale.\nTipologie di campionamento.\nIl campionamento casuale pu\u00f2 essere suddiviso in varie tipologie:\nNell'estrazione in blocco le n unit\u00e0 statistiche che compongono il campione vengono estratte contemporaneamente, e di conseguenza non si pu\u00f2 distinguere l'ordine con cui gli formula_1 elementi si presentano. Quindi ad esempio in questo caso il campione \"A B C D\" \u00e8 considerato uguale al campione \"A C B D\".\nmentre il campionamento senza riposizione consiste nell'estrazione di un elemento alla volta senza il reinserimento nella popolazione dello stesso. In questo caso l'ordine con cui vengono scelti gli elementi conta. il numero dei possibili campioni \u00e8:\nOgni unit\u00e0 statistica estratta viene rimessa nella popolazione e quindi la stessa unit\u00e0 pu\u00f2 essere nuovamente estratta\nSi potrebbe formare il campione anche estraendo successivamente le formula_1 unit\u00e0 senza reimmissione, ma tenendo conto dell'ordine in cui le singole unit\u00e0 sono estratte. In questo caso il numero dei campioni di formula_1 elementi che si possono estrarre dalla popolazione di formula_7 elementi \u00e8 dato dalle disposizioni semplici formula_8 degli formula_7 elementi di classe formula_1, ma questo procedimento \u00e8 molto difficile da trovare.\nConoscendo la distribuzione della popolazione \u00e8 possibile:"}
{"id": "605053", "revid": "393222", "url": "https://it.wikipedia.org/wiki?curid=605053", "title": "Luca Mangoni", "text": "Biografia.\nOrigini e formazione.\nFrequenta la scuola media Giuseppe Parini dove, dalla seconda e fino al quinto anno di liceo, presso l'istituto scientifico Einstein, \u00e8 compagno di banco di Stefano Belisari.\nAll'et\u00e0 di diciotto anni abbandona lo scautismo per potersi dedicare maggiormente allo sci alpino a livello agonistico; che lo port\u00f2 ad ottenere il risultato di primo classificato senior nello slalom gigante dei Campionati sestesi (Cervinia 1982), un terzo classificato master A1A2 nello slalom speciale dei Campionati Provinciali Milanesi (Piazzatorre 2000), un secondo classificato master A1A2 nello slalom speciale dei Campionati Provinciali Milanesi (Piazzatorre 2001) e ancora un terzo classificato master A1A2 nello slalom gigante dei Campionati Provinciali Milanesi (sempre a Piazzatorre nel 2001).\nL'attivit\u00e0 artistica.\nSebbene non abbia mai fatto parte ufficialmente del gruppo \"Elio e le storie tese\", le sue apparizioni sono parte integrante dell'attivit\u00e0 del gruppo, soprattutto nelle esibizioni dal vivo, nelle coreografie e in diversi videoclip, talvolta indossando stravaganti travestimenti, fra i quali il pi\u00f9 conosciuto \u00e8 quello di \"Supergiovane\" a cavallo della \"Vespa scoppiettante\".\nIl 10 febbraio 2018, in occasione della finale del Festival di Sanremo 2018 al quale gli Elio e le Storie Tese hanno partecipato annunciando il loro ritiro dalle scene e arrivando ultimi, Mangoni si \u00e8 presentato sul prestigioso palco al termine dell'esibizione con il celebre costume da Supergiovane, salutando simbolicamente il pubblico per l'ultima volta.\nHa preso parte come cantante ad alcuni brani del gruppo, tra cui \"La risposta dell'architetto\", \"La visione\" e \"Complesso del Primo Maggio\". Sua caratteristica, in un gruppo che fa della competenza musicale di ogni suo membro un elemento imprescindibile, \u00e8 di essere decisamente stonato (il che fa da contraltare comico alle perfette armonie della band).\n\u00c8 anche comparso, in qualit\u00e0 di interprete principale, nel video musicale \"Shpalman\u00ae\", sempre di Elio e le Storie Tese, parodia del videoclip della canzone \"Dedicato a te\" del gruppo Le Vibrazioni, i cui membri si sono prestati alla realizzazione dello stesso.\nL'opera di architetto.\nLa sua attivit\u00e0 di architetto \u00e8 stata resa nota subito al grande pubblico, ma tra i suoi molti lavori il pi\u00f9 noto, \u00e8 la Mangoni Tower, un edificio residenziale in via Nervesa a Milano costruito tra il 1995 e il 2000.\nL'impegno politico.\nNel 2010 appare nella lista del candidato presidente della Regione Lombardia per la Federazione della Sinistra; sarebbe stato eletto automaticamente se avesse vinto il candidato presidente Vittorio Agnoletto.\nNel 2011 si candida alle elezioni comunali di Milano nella lista civica di Milly Moratti a favore di Giuliano Pisapia, candidato sindaco del centrosinistra, conquistando 1068 preferenze. Dagospia ha definito la sua campagna elettorale \"pillole di situazionismo\".\nHa ottenuto una preferenza al primo scrutinio per l'elezione del Presidente della Repubblica Italiana del 2015."}
{"id": "605054", "revid": "198277", "url": "https://it.wikipedia.org/wiki?curid=605054", "title": "Mangoni", "text": ""}
{"id": "605056", "revid": "1573940", "url": "https://it.wikipedia.org/wiki?curid=605056", "title": "Abbazia di Mirasole", "text": "Mirasole \u00e8 un'abbazia della prima met\u00e0 del XIII secolo, che si trova presso Milano, nell'omonima localit\u00e0 del comune di Opera.\nEra una delle cascine-abbazie tenute dall'ordine degli Umiliati, che si dedicavano alla coltivazione dei campi e alla fabbricazione di panni di lana con sistemi innovativi per l'epoca: Mirasole possedeva le uniche macchine del circondario che rendevano possibile la trasformazione della lana in feltro.\nIntorno all'abbazia e alle sue attivit\u00e0 economiche si svilupp\u00f2 il centro di Opera.\nL'ordine fu soppresso nel 1571 e l'abbazia fu officiata dagli Olivetani. I beni passarono al Collegio Elvetico. Nel 1797, l'intera struttura dell'Abbazia venne assegnata da Napoleone in propriet\u00e0 alla 'Fondazione Policlinico' di Milano che, anche sotto l'impulso dell'Associazione per l'Abbazia di Mirasole, costituitasi nel 1981, ne cur\u00f2 i restauri. Vi si tengono in ottobre concerti di musica sacra.\nIl 22 febbraio 2013, cinquecento anni dopo la partenza degli ultimi inquilini religiosi dell'abbazia, la Fondazione Policlinico di Milano ha affidato il complesso monastico in comodato gratuito per 99 anni all'ordine dei Canonici regolari premostratensi.\nNel mese di luglio 2015 i frati presenti nell'abbazia hanno comunicato alla Fondazione Policlinico di Milano il recesso dal contratto di comodato a seguito della riduzione del loro numero da 12 a 5. Dovrebbero, ai sensi degli accordi stipulati, permanere nell'abbazia fino al 29 giugno 2016. La notizia \u0117 pubblicata nell'edizione online del Corriere della Sera del 13 settembre 2015.\nArchitettura.\nIl complesso si articola intorno ad una corte, con l'ingresso sormontato da una torre duecentesca, su cui si affacciano i laboratori e gli edifici agricoli, il chiostro quattrocentesco (restituito alla sua originaria bellezza con i restauri iniziati negli anni 80, \u00e8 destinato ad ospitare la biblioteca medico-storica e la quadreria dei benefattori dell'Ospedale Maggiore di Milano, al quale appartiene l'intero complesso da quando l'Ordine degli umiliati fu soppresso) e la chiesa, dedicata a Santa Maria Assunta (XIV secolo).\nLa facciata della chiesa, rivolta a sud, simbolicamente, suggerisce lo sguardo rivolto a Cristo, come sole della vita. \u00c8 caratterizzata da un rosone e da due bassorilievi in terracotta risalenti alla fine del XIV secolo raffiguranti un \"Agnus Dei\", antica insegna degli Umiliati, e la celebrazione di una Messa. L'interno, a navata unica, presenta nel presbiterio una volta affrescata con le figure dei \"quattro Evangelisti\", mentre sulla parete di fondo troviamo la \"Santissima Trinit\u00e0\", circondata da angeli, e la \"Vergine Assunta\" (affresco databile tra il 1460 e il 1470). Sul lato est troviamo una cappella dedicata alla Nativit\u00e0 della Vergine, (1575-76). \nIl chiostro presenta un porticato scandito da archi e colonne in pietra, su una delle quali poggia un capitello con scolpito lo stemma di Mirasole, un sole raggiante dal volto umano delimitato dalla falce di luna, entrambi legati ai lavori agricoli (ora simbolo della Citt\u00e0 Metropolitana di Milano).\nQui si trovavano il refettorio e l'aula delle riunioni, a sud gli spazi amministrativi dell'Abbazia, a nord la sagrestia, la sala capitolare e, infine, dopo il passaggio verso gli orti, la sala del priore con un'imponente colonna centrale.\nOrdine degli Umiliati.\nGli Umiliati sono un ordine sacerdotale che ebbe origine da un profondo desiderio di rinnovamento spirituale e morale e da un forte desiderio di ritorno a un Cristianesimo incorrotto. Le loro comunit\u00e0 erano formate da intere famiglie che si dedicavano alla lavorazione della lana. Quando papa Innocenzo III li riconobbe ufficialmente come ordine, essi si suddivisero in tre \"classi\": la prima, formata da frati e suore, la seconda da laici e la terza da coloro che, pur seguendo i principi degli Umiliati, vivevano con le proprie famiglie.\nIl loro credo: lavorare per assolvere a un dovere morale da perseguire con dedizione, in totale silenzio con le sole pause per i pasti e per le preghiere.\nNegli insediamenti degli Umiliati, la collocazione degli edifici ruota attorno alla corte agricola: chiesa, chiostro, abitazioni, luoghi di lavoro costituiscono un tutt'uno. Una specie di monastero-cascina, con ingresso fortificato come il Castello di Carpiano. Questo schema a Mirasole \u00e8 rimasto ben visibile ancora oggi.\nL'ordine fu soppresso nel 1571.\nOrdine dei Premostratensi.\nLa vita dell'Ordine Premostratense, fondato da San Norberto di Pr\u00e9montr\u00e9, si organizza intorno a comunit\u00e0, detti priorati, i quali, una volta che abbiano raggiunto un certo numero di fratelli e un'autonomia economica e trovato una casa stabile, possano diventare abbazie autonome.\nL'intenzione dei Premostratensi che abiteranno nell'abbazia di Mirasole \u00e8 di \u00abaprire quotidianamente il complesso, sia come luogo di accoglienza spirituale, sia come meta turistica e culturale\u00bb. Il contratto prevede che siano i monaci, dal momento del loro ingresso, a occuparsi della manutenzione dell'edificio e a sostenerne le spese."}
{"id": "605057", "revid": "106376", "url": "https://it.wikipedia.org/wiki?curid=605057", "title": "Feiez", "text": "All'attivit\u00e0 di musicista, Feiez ha abbinato quella di tecnico del suono, lavorando nello studio di registrazione milanese \"Psycho\", dove si \u00e8 occupato di registrare e mixare, e spesso anche di suonare in alcuni album di artisti italiani come PFM (nell'album Miss Baker del 1987), Eugenio Finardi, Ligabue, Pitura Freska, Tazenda, Timoria, Massimo Riva, Taglia 42, Pierangelo Bertoli e Mina (nell'album \"Caterpillar\" del 1991), oltre naturalmente ad Elio e le Storie Tese.\nDurante la sua carriera ha inoltre avuto modo di fare teatro assieme a Stefano Belisari (questo il nome anagrafico di Elio), con Claudio Bisio nello spettacolo \"Tersa Repubblica\" e nella parte di Hanna il sacerdote, nella versione teatrale italiana del musical \"Jesus Christ Superstar\". Insieme a Rocco Tanica ha composto ed eseguito nel 1993 la colonna sonora originale del film \"Stefano Quantestorie\" dell'attore e regista Maurizio Nichetti.\nBiografia.\nPolistrumentista e musicista versatile, per Elio e le Storie Tese Feiez \u00e8 stato corista, sassofonista, percussionista, tastierista, bassista, chitarrista e ingegnere del suono.\nIncomincia a suonare con Elio e compagni nel 1988. \u00c8 proprio lui, ormai divenuto membro effettivo della band, a fare ascoltare al musicista e produttore Claudio Dentes, proprietario dello studio di registrazione \"Psycho\", la registrazione di un concerto della band tenutosi a Bologna, grazie alla quale Dentes decider\u00e0 di convocare gli \"Elii\" nello studio per realizzare il loro primo album, \"Elio Samaga Hukapan Kariyana Turu\", che contribuir\u00e0 alla divulgazione sul mercato nazionale di brani del gruppo gi\u00e0 noti al pubblico dei concerti e delle relative registrazioni pirata.\nIn dieci anni di carriera con Elio e le Storie Tese, caratterizzati soprattutto da una stretta amicizia con il tastierista Rocco Tanica (Sergio Conforti), ha modo di prendere parte anche al \"progetto parallelo\" di Nicola Fasani, la Biba Band. Sar\u00e0 proprio durante uno dei concerti della Biba, il 23 dicembre 1998 all'inaugurazione del locale Roialto a Milano, che Feiez verr\u00e0 colto da un malore improvviso, un aneurisma (mentre stava suonando \"Rockin' in Rhythm\" di Duke Ellington); inutile la rianimazione e l'ambulanza per il Fatebenefratelli, dove arriva in coma per poi morire alle 4 del mattino. Viene sepolto nel cimitero di Crema, sua citt\u00e0 natale.\nDopo la scomparsa.\nLa tragica scomparsa di Panigada \u00e8 un duro colpo per tutti i compagni, che negli anni immediatamente successivi ridurranno le apparizioni pubbliche e la produzione. La band dopo la sua morte dichiara di non volerlo sostituire con nessun altro sassofonista o musicista stabile, preferendo collaborazioni non strettamente interne alla band.\nL'album \"Craccracriccrecr\", il primo senza Feiez, si apre con l'assolo di sax da \"T.V.U.M.D.B.\" e si chiude con un breve passaggio dei cori usati per la canzone \"Lo stato A, lo stato B\". Sul libretto del CD, oltre ad un breve scritto personale dell'artista sulla oggettiva sensualit\u00e0 del suono (e dell'essenza) del sassofono, compare la nota: \"Caro Feiez, ti dedichiamo questa musica, ci incontreremo nel centomila e voleremo con facilit\u00e0\".\nTutti i successivi lavori di Elio e le Storie Tese, come i loro concerti, conterranno diversi materiali (fotografie, disegni, testimonianze dirette, registrazioni inedite) a ricordare l'amico scomparso. Si possono ricordare le varie incursioni di Paul Branigade, lungo le tracce dal vivo di \"Made in Japan\" (2001), e il brano \"Single\", incluso nell'album \"Studentessi\" (2008): cantato da Feiez (accreditato in tal caso come Luigi Piloni), questo pezzo era stato la sigla dell'omonimo programma radiofonico del 1997, condotto da Luciana Littizzetto e Bruno Gambarotta. A Feiez \u00e8, inoltre, da sempre dedicato il coro \u201cForza Panino!\u201d, in chiusura della canzone \u201cTapparella\u201d, spessissimo utilizzata dal gruppo alla fine dei concerti.\nDurante l'ultima serata del Festival di Sanremo 2013, Elio e le Storie Tese hanno dedicato al loro compagno Feiez i due premi vinti: il Premio della Critica del Festival della canzone italiana \"Mia Martini\" e il Premio per il miglior arrangiamento.\nTroviamo alcune apparizioni di Feiez anche nei video de \"La canzone mononota\" e di \"Amore amorissimo\", incluse nell\"'Album Biango\" (2013)."}
{"id": "605058", "revid": "79968", "url": "https://it.wikipedia.org/wiki?curid=605058", "title": "Paolo Panigada", "text": ""}
{"id": "605060", "revid": "547992", "url": "https://it.wikipedia.org/wiki?curid=605060", "title": "Flavio Mogherini", "text": "Biografia.\nTrasferitosi da Arezzo a Roma, studia al Centro sperimentale di cinematografia. Come scenografo e costumista, realizza oltre un centinaio di film collaborando, tra gli altri, con Pier Paolo Pasolini (\"Accattone\") e Valerio Zurlini (\"La ragazza con la valigia\"). Nel 1962 vinse il Nastro d'argento alla migliore scenografia per \"La viaccia\" di Mauro Bolognini. \nCome regista esordisce nel 1972 con \"Anche se volessi lavorare, che faccio?\", una commedia sui tombaroli della Maremma.\nNel 1974 ottiene un grande successo di pubblico con \"Per amare Ofelia\", interpretato da Renato Pozzetto, attore che diriger\u00e0 ancora in \"Paolo Barca, maestro elementare, praticamente nudista\". Nel 1976, dirige Marcello Mastroianni in \"Culastrisce nobile veneziano\". Nel 1982 dirige \"Per favore, occupati di Amelia\", tratto da una commedia di Georges Feydeau. Il suo ultimo film come regista \u00e8 \"Delitto passionale\", interpretato da Serena Grandi e Fabio Testi. Muore nel 1994.\nEra il padre di Federica Mogherini, ministro degli affari esteri nel Governo Renzi e successivamente Alta rappresentante dell'Unione Europea per gli affari esteri e la politica di sicurezza."}
{"id": "605063", "revid": "466539", "url": "https://it.wikipedia.org/wiki?curid=605063", "title": "Bartolomeo Veneto", "text": "Le sue opere sono caratterizzate da tinte vivaci e da un sottile linearismo, con echi dei principali maestri attivi nel nord-Italia a quel tempo.\nBiografia.\nPittore del rinascimento, studi\u00f2 presso Gentile Bellini ed altri maestri italiani. Lavor\u00f2 presso la corte d'Este a Ferrara per la decorazione di alcune stanze di Lucrezia Borgia e poi a Milano dove sub\u00ec l'influenza di Leonardo da Vinci e si specializz\u00f2 in ritratti. \nSi hanno sue notizie tra il 1502 e il 1531. Da ricerche documentarie pare che il suo cognome fosse Bianchi, e che avesse soggiornato a lungo a Torino, il che spiegherebbe bene la sua conoscenza della pittura d'oltralpe. Il primo dato sicuro su di lui \u00e8 la firma che compare, con la data 9-IV-1502 (Bartolamio mezo venizian e mezo cremonexe) in una \"Madonna\" (Venezia, gi\u00e0 collezione Don\u00e0 delle Rose).\nNelle prime opere, caratterizzate da una certa durezza del disegno e da vivaci scambi cromatici, appare evidente l'influenza di Giovanni Bellini e di Cima da Conegliano. In seguito, grazie alla esperienza lombarda la sua pittura si impreziosisce di una vibrante intensit\u00e0 di colore. Nell'ultima parte della carriera, il pittore acquisisce una fermezza di disegno, una nuova vivacit\u00e0 di tinte ed una originale espressivit\u00e0, frutto dell'influenza della scuola tedesca e di D\u00fcrer in particolar modo."}
{"id": "605066", "revid": "122282562", "url": "https://it.wikipedia.org/wiki?curid=605066", "title": "Rifugio Casera Pramosio", "text": "Il rifugio Casera Pramosio \u00e8 un rifugio alpino che si trova nel territorio del comune di Paluzza (UD), posto in un anfiteatro erboso sulle pendici della Creta di Timau (2.218\u00a0m), in prossimit\u00e0 del confine di stato con l'Austria.\nStoria.\nLa casera \u00e8 stata ristrutturata nel 1977-78 per permettere l'attivit\u00e0 agrituristica in quota, inserita tra le strutture della malga (stalle e caseificio).\nCaratteristiche ed informazioni.\nL'edificio \u00e8 costruito in muratura con pietre a vista su due piani, alla quale \u00e8 stato aggiunto un ulteriore corpo pi\u00f9 basso dove \u00e8 stato ricavato un bar per la vendita dei prodotti di lavorazione dell'alpeggio."}
{"id": "605067", "revid": "267975", "url": "https://it.wikipedia.org/wiki?curid=605067", "title": "Santa Maria Domenica Mazzarello (titolo cardinalizio)", "text": "Il titolo cardinalizio di Santa Maria Domenica Mazzarello fu istituito nel 2001 da papa Giovanni Paolo II.\nL'attuale titolare \u00e8 il cardinale George Pell, prefetto emerito della Segreteria per l'economia."}
{"id": "605080", "revid": "1573940", "url": "https://it.wikipedia.org/wiki?curid=605080", "title": "Ara chloropterus", "text": "L'ara dalle ali verdi o ara rossa e verde (Ara chloropterus ) \u00e8 un uccello della famiglia degli Psittacidi, diffuso nelle foreste del Sudamerica settentrionale. \u00c8 la pi\u00f9 comune delle grandi ara e la pi\u00f9 grande delle specie del genere omonimo.\nDescrizione.\nViene spesso scambiata per l'ara scarlatta a causa della sua colorazione prevalentemente rossa. L'ara scarlatta non presenta le linee oculari ed ha una barra gialla su entrambe le ali. Il petto dell'ara rossa e verde \u00e8 rosso brillante e le penne inferiori delle ali sono verdi. Inoltre, l'ara rossa e verde presenta delle caratteristiche linee rosse intorno agli occhi, formate dalle barbule di piccole piume sullo sfondo della pelle nuda.\nNel peso \u00e8 seconda solamente all'ara giacinto, il pi\u00f9 grande uccello della famiglia delle ara. L'apertura alare dell'ara dalle ali verdi pu\u00f2 raggiungere i 124\u00a0cm e la lunghezza totale del corpo i 99. Un adulto in salute pesa tra i 1250 e i 1700 grammi.\nBiologia.\nIn cattivit\u00e0 questi uccelli vivono in media 50-60 anni, sebbene sia stato confermato che un esemplare raggiunse gli 80 e ci siano delle voci riguardanti individui che vissero pi\u00f9 di 100 anni.\nSi nutre di noci e semi che frantuma con il potente becco. Il becco dell'ara dalle ali verdi pu\u00f2 generare una pressione di 2000 psi e pu\u00f2 spezzare a met\u00e0 un manico di scopa."}
{"id": "605081", "revid": "1610933", "url": "https://it.wikipedia.org/wiki?curid=605081", "title": "Ara aliverdi", "text": ""}
{"id": "605089", "revid": "124268435", "url": "https://it.wikipedia.org/wiki?curid=605089", "title": "Eversione dell'asse ecclesiastico", "text": "Con eversione dell'asse ecclesiastico si indicano gli effetti economici di due leggi del Regno d'Italia e segnatamente il di soppressione degli ordini e delle congregazioni religiose (in esecuzione della ), e la che dispose la confisca dei beni degli enti religiosi (\"Asse ecclesiastico\"). Il termine \"eversione\", dalla radice latina \"evert\u0115re\", significa abbattere, rovesciare, sopprimere. Il termine \"asse\", dal latino \"as, assis\" = moneta, significa \"patrimonio\".\nL'espressione, quindi, qualifica la confisca dei beni degli enti religiosi come un abbattimento del potere economico della chiesa cattolica. Essa venne utilizzata sia nei disegni preparatori che nella legge stessa del 1866, ma in leggi successive il concetto fu edulcorato con l'espressione \"liquidazione dell'asse ecclesiastico\", terminologia che sottace la natura confiscatoria, ma che trova una corrispondenza in una maggiore moderazione delle leggi stesse. La nuova terminologia intese indicare come obiettivo della legislazione quello di imporre alla Chiesa la vendita dei propri beni immobili, attraverso, ad esempio, la conversione in titoli di stato. Obiettivo di fondo dell'azione del legislatore fu, quindi, l'estensione del controllo dello Stato sulla Chiesa.\nIspirate a un'ideologia giurisdizionalista (la teoria giurisdizionalistica considerava il sovrano quale proprietario sostanziale anche di tutti i beni ecclesiastici), le leggi di eversione dell'asse ecclesiastico rimasero in vigore fino al 1929, anno dei Patti lateranensi.\nIl contesto storico.\nLa politica anticlericale del Regno di Sardegna fu inaugurata con la legge del 29 maggio 1855, n. 878, che abrog\u00f2 il riconoscimento civile a numerosi ordini religiosi incamerandone i beni. Si trattava di procedimenti gi\u00e0 messi in pratica in altri Stati, ad esempio nel Granducato di Toscana con le soppressioni leopoldine dei conventi gi\u00e0 dal 1786, e nella Francia napoleonica e nei territori da essa controllati (Italia compresa) nel 1808. I beni patrimoniali degli ordini soppressi passarono in blocco sotto l'amministrazione di una Cassa Ecclesiastica. Con questo provvedimento il Regno di Sardegna cominci\u00f2 ad incidere sull'assetto della propriet\u00e0 privata.\nIn totale furono confiscati 2099 beni ecclesiastici, coinvolgendo 7871 religiosi che sommati davano una rendita annuale di lire.\nTale disposizione venne estesa nel 1859 all'ex Legazione delle Romagne, ai Ducati e successivamente agli altri territori che furono annessi allo Stato sabaudo.\nUn secondo provvedimento restrittivo si ebbe con la , che tolse alla Cassa ecclesiastica il possesso materiale dei beni incamerati, passandolo al Demanio dello Stato. Gran parte del denaro ricavato da questa confisca venne utilizzata dal governo del nuovo stato per le spese connesse con la pubblica educazione, come votato dal parlamento.\nNel 1866 il giovane Regno d'Italia affront\u00f2 una difficile e dispendiosa guerra contro l'Austria (terza guerra d'indipendenza). A causa delle spese ingenti dovute al conflitto, il disavanzo pubblico sal\u00ec a 721 milioni, cifra mai toccata prima. La risposta dello Stato alla grave crisi finanziaria e alla necessit\u00e0 di ulteriori prestiti dai banchieri inglesi fu l'incameramento dei beni ecclesiastici.\nLe confische accentuarono il dissidio politico con la Santa Sede, originatosi con la questione romana, che sar\u00e0 ricomposto solo con la firma dei Patti lateranensi nel 1929.\nPer compensare in qualche modo la liquidazione dei beni immobili che la Chiesa cattolica aveva subito a partire dal 1810 (con le leggi napoleoniche) e fino a tutto il 1871, il Regno d'Italia si impegn\u00f2 a \"stipendiare\" con la \"congrua\" i presbiteri titolari di un beneficio ecclesiastico.\nL'incameramento dei beni operato nel 1866/67 non era isolato: lo Stato aveva cominciato ad incidere sull'assetto della propriet\u00e0 nel 1861 con la \"quotizzazione\" dei demani comunali, e nel 1862 con una legge di alienazione del demanio dello Stato. Dopo la Presa di Roma nel 1870, il primo ministro Giovanni Lanza estese l'esproprio dei beni ecclesiastici anche ai territori appartenenti all'ex Stato Pontificio e, quindi, anche a Roma, scelta quale nuova capitale dello Stato unitario ai sensi della 19 giugno 1873, n. 1402.\nIl contenuto delle norme.\nLe due leggi di liquidazione dell'asse ecclesiastico furono approvate nel 1866 e nel 1867:\nI fabbricati conventuali incamerati dallo Stato furono alienati oppure concessi ai Comuni e alle Province (con la legge del 1866, art. 20), previa richiesta di utilizzo per pubblica utilit\u00e0 entro il termine di un anno dalla presa di possesso. Complessivamente, furono immessi sul mercato e ceduti alla grande borghesia terriera a prezzi stracciati oltre 3 milioni di ettari (2,5 soltanto nel Sud) con modalit\u00e0 che sono state criticate sia dagli storici che dai giuristi.\nLe conseguenze finanziarie.\nNell'Italia settentrionale.\nNel complesso il risultato dell'incameramento fu poco soddisfacente per lo Stato. L'ingente quantit\u00e0 dei beni immessi massicciamente sul mercato con vendite all'asta provoc\u00f2 un ribasso generalizzato dei prezzi del mercato immobiliare. I beni rimasti nella disponibilit\u00e0 del demanio e destinati a caserme, scuole e uffici pubblici furono di utilit\u00e0 limitata: si trattava di edifici nati con altro scopo, spesso di grandi dimensioni e in luoghi isolati.\nDal canto loro gli istituti religiosi cercarono di sfruttare al meglio le possibilit\u00e0 offerte dalla legge per tenere in vita le loro opere. Alcuni cercarono di mettere in luce il carattere sociale e non strettamente religioso delle loro opere, spesso trovando accoglimento delle loro cause. Altri istituti religiosi si organizzarono facendo ricomprare gli immobili da privati, sia laici che ecclesiastici, oppure costituendo societ\u00e0 di scopo: dalle societ\u00e0 tontinarie, che permettevano di ridurre le imposte di successione, fino alle pi\u00f9 moderne societ\u00e0 per azioni. Fra queste ultime sorsero la \"Societ\u00e0 anonima san Giuseppe\", la \"Societ\u00e0 anonima San Pietro\", la \"Societ\u00e0 anonima Propriet\u00e0 Fondiarie\", la \"Societ\u00e0 ligure-emiliana di beni immobili\", la \"Societ\u00e0 anonima per azioni San Paolo\" e l\"'Immobiliare Valtellinese\". Queste iniziative finanziarie furono efficaci soprattutto nelle regioni settentrionali, mentre furono sporadiche nelle regioni meridionali, che furono quindi colpite pi\u00f9 duramente dalle confische risorgimentali.\nLo spirito di impresa perme\u00f2 cos\u00ec l'ambiente cattolico dell'Italia settentrionale, tanto che a partire dagli settanta e ottanta dell'Ottocento furono fondate casse rurali e banche, come la Banca di Valle Camonica, la Banca San Paolo di Brescia, il Banco di Sant'Ambrogio.\nNell'Italia meridionale.\nLa soppressione di molti ordini religiosi ebbe conseguenze negative sul potere degli enti ecclesiastici nell'ex Regno di Napoli: le due leggi del 1866 e 1867 generarono guadagni all'erario e permisero la redistribuzione di un'enorme quantit\u00e0 di beni immobili, . Un obiettivo delle leggi di liquidazione era quello di attuare una generale privatizzazione: ma il modo in cui fu attuata la confisca delle terre della Chiesa non poteva raggiungere l'obiettivo di risollevare le classi pi\u00f9 povere, che nella maggior parte dei casi non si trovavano nelle condizioni di accedere alle vendite e che, anzi, ne furono escluse poich\u00e9 era previsto che \u00abi beni nazionali\u00bb andavano venduti \u00abesclusivamente\u00bb ai creditori dello Stato (in cambio della restituzione dei titoli del debito pubblico).\nSi ottenne l'effetto di far finire le nuove propriet\u00e0 nelle mani di pochi privilegiati: gli appartenenti alla borghesia degli affari, alti funzionari dello Stato ed in parte alla nobilt\u00e0 gi\u00e0 possidente.\nIn particolare, nelle zone rurali il processo di liquidazione della feudalit\u00e0 stava lentamente sostituendo al vecchio feudatario il proprietario unico. Pochi privilegiati, riuscirono ad accaparrarsi le terre demaniali ed i possedimenti ecclesiastici, aggravando in maniera rilevante le condizioni delle plebi contadine (costituenti il 90% della popolazione meridionale) che videro recintate le nuove propriet\u00e0 e soppressi gli usi civici, vale a dire tutti i diritti d'uso civico, quali far pascolare le pecore, il raccogliere legna o erba (diritti di pascolo, legnatico, erbatico).\nErano le premesse per la formazione di una grande e nuova manomorta: il neonato Regno d'Italia si era subito preoccupato (anche per far fronte ad esigenze di bilancio) della liquidazione delle terre espropriate alla Chiesa (il cosiddetto \"asse ecclesiastico\"), ma non riusc\u00ec a redistribuire ai contadini meridionali una qualche propriet\u00e0 fondiaria, che al contrario continu\u00f2 ad accumularsi nelle mani della solita borghesia agraria (la quale, assunto cos\u00ec il completo controllo delle amministrazioni locali, provvide ad accaparrarsi anche ci\u00f2 che restava del demanio e delle terre comunali).\nLe conseguenze sociali.\nLa feudalit\u00e0 era stata soppressa ma solo sulla carta: la struttura sociale era ancora largamente e profondamente feudale e persisteva infatti sotto forma di latifondo (\"manomorta\"). Questo nuovo assetto sociale cre\u00f2 una situazione difficile, che impose ben presto un deciso potenziamento del controllo poliziesco nei confronti della massa di ex contadini che si aggirava per le campagne che aliment\u00f2 anche il brigantaggio postunitario italiano.\nFu una delle concause della questione meridionale: nel 1878, dopo appena un decennio dall'attuazione delle leggi di liquidazione, Pasquale Villari scriveva nelle sue \"Lettere meridionali\" che era necessario \u00absollevare le classi inferiori, che in alcune province d'Italia stanno in una condizione vergognosa per un popolo civile\u00bb, sottolineando come questo fosse ormai \"\u00abdivenuto un dovere supremo nell'interesse dei ricchi e dei poveri\u00bb\", per evitare di \u00abveder sorgere pericoli a cui nessuno pensa...Dobbiamo pensarci noi prima che ci pensino le moltitudini\u00bb.\nLa studiosa cattolica Angela Pellicciari scriver\u00e0: \u00abLe conseguenze sociali delle leggi eversive furono anche queste: in nome della libert\u00e0 57.492 persone (i religiosi) furono privati di tutto quello che possedevano: del letto, dei mobili, del tetto, degli oggetti di culto, degli archivi, delle biblioteche, dei terreni, di tutto. Cos\u00ec successe anche per 24.166 opere pie che non pi\u00f9 serviranno al sollievo diretto della povert\u00e0. Lo Stato solleva le sue finanze, ma i cittadini si abitueranno a vedere nello Stato un intruso da cui difendersi o dinanzi al quale rimanere indifferenti. Anche questa fu una causa del distacco degli italiani dallo Stato che us\u00f2 violenza!\u00bb.\nLe conseguenze ecclesiastiche.\nLa confisca di gran parte dei beni di propriet\u00e0 di enti ecclesiastici periferici determin\u00f2 una riforma centralizzatrice della Chiesa. Secondo Gianpaolo Romanato \"nel giro di pochi decenni quella che ancora nella seconda met\u00e0 del Settecento era di fatto una federazione di Chiese nazionali si trasform\u00f2 in una compatta organizzazione internazionale, disciplinarmente e teologicamente sottoposta al Papa e agli organismi curiali. Roma divenne contemporaneamente fonte del potere, centro di elaborazione del pensiero teologico-canonistico, luogo di formazione del personale dirigente\".\nGiancarlo Rocca nota che \u00able leggi del 1866 e del 1873 non soppressero alcun Ordine religioso e nessun Ordine religioso scomparve a seguito di esse\u00bb.\nAnche a livello periferico le associazioni religiose si riorganizzarono secondo le nuove forme giuridiche previste dalle leggi dedicandosi a nuovi settori d'intervento: gli asili, gli oratori, la scuola, gli orfani, le missioni nei nuovi continenti, la stampa, ecc. Intervenendo alla Camera nel 1895 Francesco Crispi ammise che lo Stato aveva perduto la sua battaglia contro gli ordini religiosi.\nEffetti sui monumenti storici.\nNelle leggi del 1866 e 1867 non furono previste forme particolari di tutela dei beni artistici delle chiese e degli altri fabbricati monastici, anche se i direttori del demanio incaricati della vendita potevano porre tra le condizioni speciali, quanto ritenessero necessario per la conservazione di beni che contenessero monumenti, oggetti d'arte e simili. Di fatto ebbe luogo una tremenda dispersione di opere artistiche, di cui fu spesso distrutto o dimenticato il contesto storico culturale originario. Solo i pi\u00f9 importanti beni artistici trovarono un riparo nei musei provinciali.\nUna procedura per evitare queste disastrose conseguenze almeno nel caso di complessi di eccezionale valore artistico venne prevista all'art. 33 del Regio Decreto 3096, che dichiarava \"monumenti nazionali\" le abbazie di Montecassino, di Cava dei Tirreni, di San Martino delle Scale e della Certosa di Pavia.\nIl medesimo articolo previde che altri complessi monumentali potessero ottenere la stessa qualificazione. In base all'art. 5.4 del regolamento di esecuzione della legge, la designazione doveva essere fatta dal consiglio d'amministrazione del Fondo per il culto e approvata dal ministro di Grazia e Giustizia e dei culti, sulla base di una relazione del direttore del Fondo stesso. La legge 3848 precisa poi che tale designazione deve essere fatta con decreto reale. Il decreto reale 5 luglio 1882, n. 917 modifica ulteriormente le disposizioni, stabilendo che la designazione dei monumenti nazionali deve essere fatta di intesa con il ministro della istruzione pubblica.\nCon un decreto reale del 15 agosto 1869, quindici complessi vennero dichiarati monumenti nazionali, fra cui la chiesa e il chiostro di San Nicol\u00f2 l'Arena di Catania, mentre nel 1877 erano inscritte nel bilancio del fondo per il culto dotazioni per altri sette monumenti nazionali. Si tratt\u00f2 quindi di interventi isolati ed eccezionali.\nSecondo la legge il governo si obbligava alla conservazione dei complessi immobiliari dichiarati monumenti nazionali, con spesa a carico del Fondo per il culto. L'obbligo non era limitato all'edificio, ma si estendeva anche a tutti gli elementi annessi (\"adiacenze, biblioteche, archivi, oggetti d'arte, strumenti scientifici e simili\")."}
{"id": "605090", "revid": "767487", "url": "https://it.wikipedia.org/wiki?curid=605090", "title": "Phantom Planet", "text": "I Phantom Planet sono un gruppo alternative rock proveniente dalla California, che ha mosso i primi passi nei dintorni di Los Angeles.\nLa loro canzone pi\u00f9 popolare \u00e8 \"California\", che \u00e8 diventata la colonna sonora del popolare telefilm \"The O.C.\" della Fox.\nI Phantom Planet hanno anche registrato una cover di Jackson Browne, \"Somebody's Baby\" per il film \"Non \u00e8 un'altra stupida commedia americana\".\nIl brano \"Big Brat\" \u00e8 stato invece inserito nella colonna sonora del videogioco \"Driv3r\".\nLa loro prima registrazione \u00e8 una collezione di suoni surf rock che rievoca i The Beach Boys. Il loro secondo album presenta sonorit\u00e0 legate al rock classico, alla musica degli U2 e dei Blur. Il loro terzo e pi\u00f9 recente album \u00e8 un miscuglio di suoni descritto dai membri della band come una fusione tra le influenze derivanti da complessi quali Fugazi, The Who, The Cure, The Flaming Lips, e The Clash.\nBiografia.\nHanno suonato il loro primo concerto nel 1995 al \"The Dragonfly\" di Hollywood. La maggior parte dei loro amici non erano presenti poich\u00e9 loro frequentavano ancora il liceo, mentre \"The Dragonfly\" accetta solo clienti sopra i 21 anni. Due delle canzoni da loro suonate sono presenti nel materiale bonus del DVD \"Chicago, Chicagogoing, Chicagogone\". Fra le canzoni suonate ci sono \"My Friend Liz's Dad\", e una cover dei The Beastie Boys del 1994, \"Sabotage\".\nI Phantom Planet sono apparsi in programmi televisivi come \"Sabrina la strega\", suonando \"So I Fall Again\", e \"American Dreams\", impersonando la rock band britannica The Zombies. Sono apparsi nel remake del film \"The Bad News Bears\", dando alla band il nome dei The Bloodfarts. Nel 2005 hanno realizzato una cover dei CSNY, \"Our House\" per il film \"Kidnapped - Il rapimento\".\nLa band ha preso il nome dalla colonna sonora di un film di \"serie B\" del 1961 intitolato \"Il pianeta fantasma\" (\"The Phantom Planet\"). Hanno deciso il loro nome nel 1994 in un Pizza Hut.\nIl leader cantante e compositore Alex Greenwald \u00e8 diventato un modello popolare ed il viso ben noto di molte pubblicit\u00e0 di vestiti, come Gap. Greenwald ha anche suonato nel 2001 per il film \"Donnie Darko\", oltre ad avervi recitato. Il bassista Sam Farrar \u00e8 il figlio di John Farrar, il cantautore conosciuto per le note canzoni di \"Grease\" ed altre canzoni cantate da Olivia Newton-John.\nL'ex-batterista Jason Schwartzman \u00e8 il figlio dell'attrice Talia Shire e nipote del famoso regista Francis Ford Coppola. Schwartzman \u00e8 diventato poi famoso come attore grazie ai ruoli in film come \"Rushmore\", \"Shopgirl\", al \"CQ\" di Roman Coppola, \"Vita da strega\", \u00e8 apparso nel film di Sofia Coppola, \"Marie-Antoinette\" e nel film \"Saving Mr. Banks\" del 2013.\nDiscografia.\nPartecipazioni.\nNelle seguenti colonne sonore sono contenuti brani dei Phantom Planet"}
{"id": "605095", "revid": "75435", "url": "https://it.wikipedia.org/wiki?curid=605095", "title": "Interpretazioni storiche sui fratelli di Ges\u00f9", "text": ""}
{"id": "605100", "revid": "75142", "url": "https://it.wikipedia.org/wiki?curid=605100", "title": "Marranos", "text": ""}
{"id": "605102", "revid": "28057", "url": "https://it.wikipedia.org/wiki?curid=605102", "title": "Deflatore del PIL", "text": "Il deflatore del PIL \u00e8 uno strumento che consente di \"depurare\" la crescita del PIL dall'aumento dei prezzi (ovvero dall'inflazione). \nCalcolo.\nPoich\u00e9 il PIL \u00e8 dato dal prodotto dei prezzi per le quantit\u00e0, \u00e8 utile capire se la variazione da un anno all'altro del PIL \u00e8 data dalla variazione della quantit\u00e0 prodotta o dalla variazione dei prezzi.\nIl deflatore risulta dal rapporto tra il \"PIL nominale\" (quantit\u00e0 per prezzi correnti) e il \"PIL reale\" (quantit\u00e0 correnti per prezzi costanti), ed \u00e8 formalmente analogo all'indice di Paasche.\nformula_1\nPer calcolare il deflatore del PIL si pu\u00f2 procedere in vari modi: \nNell'anno 1 si producono 1000 quintali di grano al prezzo di 50 euro, nell'anno 2 si producono 1010 quintali al prezzo di 55 euro, con un ricavo di 50.000 euro nell'anno 1, e di 55.550 euro nell'anno 2, con una variazione percentuale della quantit\u00e0 prodotta pari all'1%.\nSi prende come riferimento l'anno 1, l'anno base, in cui l'indice dei prezzi, (il deflatore del PIL) \u00e8 pari a P1 = 1, quindi si raffrontano i prezzi dell'anno 2, dove l'indice dei prezzi \u00e8 \nIl PIL reale, Q, \u00e8 uguale al PIL nominale, PxQ, diviso per il deflatore del PIL, P.\nQuindi il PIL reale nell'anno 1 \u00e8 stato uguale a \ne a \nPerci\u00f2 la crescita del PIL reale, che tiene conto della variazione del livello dei prezzi pari all'1%, \u00e8 uguale alla crescita della quantit\u00e0 prodotta (passata da 1000 a 1010, l'1%).\nLa misurazione \u00e8 resa possibile dall'uso dei numeri indice che consente di rilevare le variazioni dei prezzi. Ad esempio, fatto pari a 100 il numero indice dell'anno base 2004, se si registra che nel 2006 c'\u00e8 stata una variazione del 2% dell'indice dei prezzi, si pu\u00f2 dedurre che il prezzo di un bene che nel 2004 era di 100, nel 2006 \u00e8 pari a 102."}
{"id": "605113", "revid": "767487", "url": "https://it.wikipedia.org/wiki?curid=605113", "title": "All the Aces", "text": "All the Aces \u00e8 una raccolta dei Mot\u00f6rhead uscita nel 1993 che raccoglie i successi della band compresi nel periodo 1977-1986.\nIl disco \u00e8 stato riedito nel 1999 con un disco bonus che comprende otto brani dal vivo del progetto \"Muggers\" (con Eddie Clarke e Phil Taylor)."}
{"id": "605115", "revid": "842", "url": "https://it.wikipedia.org/wiki?curid=605115", "title": "Microelettronica", "text": ""}
{"id": "605117", "revid": "247222", "url": "https://it.wikipedia.org/wiki?curid=605117", "title": "Greendale (Neil Young)", "text": "Greendale \u00e8 il ventisettesimo album del cantautore canadese Neil Young, pubblicato il 19 agosto 2003.\nIl disco.\n\u00c8 il primo concept album nella lunga carriera di Neil Young. La storia narrata parla di un'investigazione su un caso irrisolto nella fantasiosa cittadina californiana di Greendale, tutto pervaso dall'atmosfera di insicurezza del dopo 11 settembre.\n\"Greendale\" inoltre, con i suoi oltre 78 minuti (quasi il limite di capienza di un singolo CD), \u00e8 stato il disco di inediti pi\u00f9 lungo in assoluto dell'artista, fino alla pubblicazione di \"Psychedelic Pill\"(che \u00e8 l'unico album di studio doppio dell'artista), per questo da molti \u00e8 stato accusato di essere troppo prolisso. \u00c8 un album ambizioso, che per\u00f2 non ottenne n\u00e9 dalla critica, n\u00e9 dal pubblico il successo sperato dall'artista canadese.\nSono uscite due edizioni speciali del disco: la prima versione, contemporanea alla pubblicazione originale, contiene il DVD dal vivo registrato a Vicar Street a Dublino il 19 agosto 2003. La seconda versione contiene il DVD con \"Inside Greendale\" che documenta le session di registrazione del disco ed \u00e8 stata pubblicata il 24 febbraio 2004."}
{"id": "605129", "revid": "83531", "url": "https://it.wikipedia.org/wiki?curid=605129", "title": "Giovanni Pozzi", "text": "Biografia.\nFiglio di Ettore Pozzi e di Maria Rosa Patocchi, fu battezzato con il nome di Paolo. All'et\u00e0 di undici anni entr\u00f2 nel Convento dei cappuccini di Faido, proseguendo quindi i suoi studi a Cesena dove prese i voti con il nome di Giovanni e dove venne ordinato sacerdote nel 1948. Dal 1948 al 1954 continu\u00f2 gli studi all'Universit\u00e0 di Friburgo (sotto la guida di Gianfranco Contini e di Giuseppe Billanovich); dal 1960 al 1988 fu docente di letteratura italiana nella stessa universit\u00e0.\nFu saggista e critico letterario di fama internazionale. Grande fu il suo interesse per i messaggi in parole e immagini dei mistici dell'epoca barocca. Nel 1964 pubblic\u00f2 l'edizione monumentale dell\"'Hypnerotomachia Poliphili\" di Francesco Colonna (1499). L'impresa ecdotica pozziana di maggior rilievo \u00e8 forse quella legata all'uscita del testo critico, riccamente commentato, de \"L'Adone\" di Giovan Battista Marino (1976, 2\u00aa ed. 1988)."}
{"id": "605134", "revid": "26891", "url": "https://it.wikipedia.org/wiki?curid=605134", "title": "Reggiane", "text": ""}
{"id": "605140", "revid": "38120", "url": "https://it.wikipedia.org/wiki?curid=605140", "title": "John Romita Sr.", "text": "\u00c8 anche noto per essere stato uno dei creatori del Punitore, il pi\u00f9 violento degli eroi Marvel. \nNel 2002 \u00e8 stato inserito nella Will Eisner Comic Book Hall of Fame.\n\u00c8 il padre di John Romita Jr., anche lui noto fumettista.\nBiografia.\nNato nel quartiere newyorchese di Brooklyn e di origine italiana, si \u00e8 diplomato alla \"High School of Industrial Art\". Romita matur\u00f2 una buona esperienza nel campo delle pubblicazioni a fumetti di argomento sentimentale. Disegn\u00f2 nel campo pubblicitario per la Coca-Cola e poster per il reclutamento nell'esercito statunitense. Il suo primo incarico nei fumetti fu per la rivista \"Famous Funnies\", della casa editrice Eastern Color. Negli anni cinquanta per l'Atlas Comics disegn\u00f2 Capitan America degli anni cinquanta e altre collane. \nDopo il debutto nel genere dei supereroi con la realizzazione di molti numeri della serie di Devil, venne chiamato da Stan Lee a sostituire il primo disegnatore dell'Uomo Ragno, Steve Ditko, dallo stile leggermente \"pulp\" e dall'atmosfera decisamente \"Golden Age\", che caratterizz\u00f2 tutti i principali personaggi del comic con un tratto inconfondibile ma abbastanza \"r\u00e8tro\".\nAl contrario John Romita port\u00f2 una ventata di freschezza e di gusto estetico moderno nella serie dell'Uomo Ragno, unendo la perfezione del disegno anatomico e dinamico ad un generale \"lifting\" dei personaggi; infatti pur rispettando le caratterizzazioni originarie di Steve Ditko, l'aspetto di Peter Parker, alter ego dell'Uomo Ragno, divenne molto pi\u00f9 gradevole, ed il suo fisico pi\u00f9 prestante e maturo. Lo stesso avvenne per tutti gli altri personaggi, con una cura ed una passione particolare per quelli femminili, che Romita rese molto pi\u00f9 \"glamorous\" ed assolutamente indimenticabili, esaltando la bellezza anglosassone di Gwen Stacy, la prima fidanzata di Peter Parker, e dando un volto alla rossa mozzafiato Mary Jane Watson, destinata a diventare la futura moglie del supereroe. John Romita introdusse anche molti nuovi personaggi, le cui fattezze spesso ricordavano quelle di famosi attori del cinema; particolarmente evidente \u00e8 la somiglianza tra il capo-redattore del Daily Bugle, Joe Robertson, ed il famoso attore afro-americano Sidney Poitier. Va ricordato che fu proprio Romita Sr. ad introdurre nelle storie dell'Uomo Ragno alcuni personaggi di colore, fino ad allora del tutto assenti; la maggior parte positivi, come il gi\u00e0 citato Joe Robertson e la sua famiglia, ma anche qualche nuovo supercriminale, come Prowler, peraltro redentosi subito. Tra i nemici dell'Uomo Ragno creati da John Romita ricordiamo anche Shocker e Kingpin, forse il pi\u00f9 celebre, ispirato a diversi famosi \"cattivi\" del grande schermo. Tra le storie pi\u00f9 importanti illustrate da Romita Sr., basta ricordare la saga di Goblin che scopre l'identit\u00e0 segreta dell'Uomo Ragno, le epiche battaglie contro Kraven il cacciatore e L'Avvoltoio, la stupenda saga di Silvermane e il segreto dell'eterna giovinezza, la morte del capitano George Stacy (padre di Gwen) ad opera del Dr. Octopus, raggiungendo l'apice con la tragica morte di Gwen Stacy (in queste ultime due storie fu inchiostratore delle matite di Gil Kane) e l'ultima battaglia di Goblin.\nPer il suo importante contributo alle matite dell'Uomo Ragno, John Romita Sr. venne insignito del prestigioso premio Eisner Award.\nDopo diversi anni alla testata \"The Amazing Spider-Man\" John Romita Sr. divenne \"art director\" della Marvel Comics, la casa editrice del personaggio (sempre diretta dal suo creatore Stan Lee, tuttora a capo della Marvel), continuando a realizzare per alcuni anni con grande successo le strisce quotidiane dell'Uomo Ragno (dal 3 gennaio 1977 all'11 gennaio 1981) che vennero pubblicate sui pi\u00f9 importanti giornali statunitensi e tradotte in molte nazioni del mondo. John Romita Sr. ha poi continuato a disegnare l'Uomo Ragno in occasione dell'uscita di albi speciali e celebrativi, mantenendo il suo ruolo di \"art director\" della Marvel Comics. Nel 1991 John Romita Sr. venne in Italia, accompagnato dalla moglie Virginia, ospite della famosa rassegna fumettistica di Lucca."}
{"id": "605141", "revid": "73082689", "url": "https://it.wikipedia.org/wiki?curid=605141", "title": "Capodacqua", "text": ""}
{"id": "605149", "revid": "34222", "url": "https://it.wikipedia.org/wiki?curid=605149", "title": "Unile", "text": ""}
{"id": "605154", "revid": "287204", "url": "https://it.wikipedia.org/wiki?curid=605154", "title": "Leonardo Talamonti", "text": "Carriera.\nNato in Argentina ma di origini italiane (suo nonno proveniva infatti da Ripatransone in provincia di Ascoli Piceno), esordisce nella massima divisione argentina nella stagione 2000-2001 con il Rosario Central, squadra in cui \u00e8 cresciuto calcisticamente, totalizzando 93 presenze e segnato 7 reti, sino al fallimento economico del club posto sotto amministrazione controllata.\nNell'agosto del 2004 viene ingaggiato, con la modalit\u00e0 del prestito con diritto di riscatto da una societ\u00e0 di intermediazione, dalla Lazio del neo-presidente romano Claudio Lotito.\nSotto la guida di Mimmo Caso, il 27 ottobre 2004 esordisce in Serie A nella partita Lazio- (2-0). Nella stagione 2004-2005 totalizza 13 presenze di cui 12 in campionato campionato, segnando la rete del pareggio nella gara terminata 1-1 al Giuseppe Meazza contro l'Inter, e una in Coppa Italia contro il Cagliari.\nL'annata successiva il giocatore non viene riscattato dalla societ\u00e0 romana, tornando a giocare in Argentina nel River Plate, dove colleziona 24 presenze e 2 reti.\nNell'agosto del 2006 torna in Italia, e viene preso in prestito dall'Atalanta, dove riesce a ritagliarsi un posto da titolare. Nel campionato totalizza 20 presenze senza mai segnare; l'affetto dimostrato dai tifosi induce l'Atalanta a ingaggiarlo con un contratto quinquennale nell'estate 2007.\nAlla quarta giornata del campionato 2007-2008, durante la partita contro la Lazio, subisce un grave infortunio ai legamenti crociati del ginocchio. Rientra in campo solo a marzo, compromettendo di fatto la sua stagione: saranno solo 9 le presenze con la casacca nerazzurra.\nLa stagione successiva riparte da titolare disputando 30 presenze con una rete proprio contro gli ex compagni della Lazio, segnando cos\u00ec il suo primo gol con la maglia dell'Atalanta.\nLa stagione 2009-2010 non la inizia nei migliori dei modi: si infortuna prima nella trasferta di Bari e il mister orobico, Antonio Conte, gli preferisce Paolo Bianco. Con l'arrivo del nuovo allenatore, Mutti, ottiene pi\u00f9 spazio, ma un nuovo infortunio ne limita ancora l'utilizzo. A fine stagione la compagine atalantina retrocede in Serie B.\nLa stagione successiva parte titolare nel 4-4-2, ma accusa le solite ricadute muscolari che lo faranno rimanere lontano dal terreno di gioco; conclude la stagione con 9 presenze, tutte in campionato.\nIl 4 luglio 2011 risolve consensualmente il rapporto contrattuale con l'Atalanta. Lascia la squadra nerazzurra dopo cinque stagioni, con 86 partite all'attivo (85 in campionato e 1 in Coppa Italia) e un'unica rete.\nSuccessivamente il giocatore trova l'accordo con il Rosario Central, sua ex squadra che milita in Primera B Nacional del campionato argentino.\nIl 30 luglio 2013 viene acquistato dallo Sportivo Belgrano, club neopromosso nella seconda serie argentina.\nNel 2015 si trasferisce all'Atlanta, formazione di Primera B Metropolitana, per poi essere acquistato l'anno successivo dal Platense.\nStatistiche.\nPresenze e reti nei club.\n\"Statistiche aggiornate al 10 aprile 2016.\""}
{"id": "605156", "revid": "663330", "url": "https://it.wikipedia.org/wiki?curid=605156", "title": "Maura Tierney", "text": "Biografia.\nCresciuta nel quartiere Hyde Park di Boston, inizia la sua carriera partecipando ad alcuni film tv e telefilm, come ad un episodio di \"Casa Keaton\". La prima apparizione cinematografica di Maura Tierney \u00e8 avvenuta in un film intitolato \"Dead Women in Lingerie\" del 1991, girato in soli 24 giorni. Nel 1993 ha sposato l'attore Billy Morrissette da cui ha divorziato nel 2006.\nNel 1996 ottiene un ruolo in \"Schegge di paura\", mentre nel 1997 recita nel film \"Bugiardo bugiardo\" con Jim Carrey, nel 1999 lavora accanto a Ben Affleck in \"Piovuta dal cielo\", nello stesso anno recita con Anthony Hopkins nel film \"Instinct - Istinto primordiale\". Sempre nel 1999 entra nel cast di \"E.R. - Medici in prima linea\" dove interpreta l'infermiera Abby Lockhart, che diventa la beniamina dei telespettatori, dopo l'uscita dal cast di Julianna Margulies.\nNel 2002 \u00e8 accanto ad Al Pacino e Robin Williams nel film \"Insomnia\", partecipando anche a film indipendenti. Nel 2010 avrebbe dovuto ricoprire il ruolo di Sarah Braverman nella serie TV \"Parenthood\", ma \u00e8 costretta ad abbandonare la serie subito dopo l'episodio pilota per sottoporsi alle cure per un tumore al seno. La parte \u00e8 cos\u00ec stata affidata a Lauren Graham.\nDoppiatrici italiane.\nNelle versioni in italiano delle opere in cui ha recitato, Maura Tierney \u00e8 stata doppiata da:"}
{"id": "605157", "revid": "767487", "url": "https://it.wikipedia.org/wiki?curid=605157", "title": "Khold", "text": "I Khold sono una band Black metal norvegese formata nel 2000. La band si \u00e8 esibita in importanti tour con i Behemoth e i Satyricon.\nStoria.\nI Khold si sono formati a Oslo, in Norvegia, grazie a Sarke (batterista) e Gard (cantante/chitarrista), ex membri della band Tulus che decisero di fondare un gruppo proprio. Ben presto reclutarono altri membri: Rinn (chitarrista) e Eikind (bassista), e nel 2000 produssero il loro primo Demo.\nNel 2001 fu pubblicato l'album di debutto, \"Masterpiss of pain\", ben accolto dalla critica. Lo stesso anno, la band inizi\u00f2 un tour europeo. Nel 2002 usc\u00ec la seconda opera, \"Phantom\", con l'esordio del nuovo bassista Grimd. Sempre nel 2002 i Khold parteciparono al Nordic tour dei Satyricon, e l'anno successivo al tour europeo di questi ultimi. Nel 2004 venne pubblicato il terzo disco, \"M\u00f8rke Gravers Kammer\", insieme al video della canzone \"D\u00f8d\". Nel 2005 i Khold presero parte alla nuova edizione del Norwegian tour. Nell'inverno dello stesso anno usc\u00ec il loro quarto lavoro, \"Krek\".\nNel 2008, dopo una pausa che permise ai vari membri di seguire progetti esterni al gruppo, fu la volta di \"Hundre \u00e5r gammal.\" Nel 2014 vide la luce \"Til endes\", ultimo album finora pubblicato dalla band norvegese."}
{"id": "605158", "revid": "339392", "url": "https://it.wikipedia.org/wiki?curid=605158", "title": "Classi 'Isles'", "text": ""}
{"id": "605163", "revid": "339392", "url": "https://it.wikipedia.org/wiki?curid=605163", "title": "Classi Isles", "text": ""}
{"id": "605164", "revid": "161374", "url": "https://it.wikipedia.org/wiki?curid=605164", "title": "Classe Black swan", "text": ""}
{"id": "605165", "revid": "14263", "url": "https://it.wikipedia.org/wiki?curid=605165", "title": "\u0392-ossidazione", "text": ""}
{"id": "605173", "revid": "1305772", "url": "https://it.wikipedia.org/wiki?curid=605173", "title": "Classe Sparviero", "text": ""}
{"id": "605181", "revid": "36426", "url": "https://it.wikipedia.org/wiki?curid=605181", "title": "Leone XI", "text": ""}
{"id": "605183", "revid": "6923", "url": "https://it.wikipedia.org/wiki?curid=605183", "title": "Lanciagranate", "text": "Un lanciagranate \u00e8 un'arma leggera capace di utilizzare come proiettile un'ogiva di grande dimensione, solitamente cava e dotata di una carica esplosiva, incendiaria, lacrimogena, ecc.\nStoria.\nQuest'arma deriva dalla necessit\u00e0 che si ebbe durante la prima guerra mondiale di trovare un modo di lanciare una granata oltre i 30 m che costituiscono la distanza limite per un lancio a mano. All'inizio si opt\u00f2 per le granate da fucile, in seguito si svilupp\u00f2 un'arma pi\u00f9 pratica e maneggevole: il lanciagranate, appunto.\nCaratteristiche.\nVi sono dei lanciagranate, che hanno questa unica funzione, che utilizzano delle granate a proiettile, identiche, ma in calibri maggiori, rispetto alle comuni munizioni utilizzate dalle armi ad anima rigata; poi vi sono invece delle armi da fuoco diverse (fucili, pistole mitragliatrici, fucili ad anima liscia) che tramite l'aggiunta o la sostituzione di piccoli accessori o di intere componenti, come tromboncini lanciagranate, culatte apposite, consentono di sparare delle granate \"con innesto a bacchetta\" che si infila nella canna dell'arma stabilizzandosi grazie al tromboncino che \"sostiene\" la testa della granata che fuoriesce dalla bocca dell'arma. Per essere sparate queste granate necessitano di proiettili propellenti, in pratica proiettili nel calibro utilizzato normalmente dall'arma ma privi di ogiva e che forniscono solo la spinta propulsiva alla granata. Questo sistema di lancio delle granate nacque durante la seconda guerra mondiale e in ambito militare \u00e8 pressoch\u00e9 scomparso, permanendo in ambito di polizia per il lancio di lacrimogeni.\nI lanciagranate che utilizzano munizioni a proiettile interno sono i pi\u00f9 diffusi in ambito militare, ne esistono sia a retrocarica che ad avancarica; sia ad anima liscia che rigata. Inoltre vanno distinti i lanciagranate veri e propri, che sono strutturati in modo da svolgere unicamente quella funzione (e che in taluni casi sono disposti anche di serbatoi di vario tipo e meccanismo di funzionamento semiautomatico), da quelli cosiddetti coassiali (o tubi lanciagranate), che invece sono delle versioni pi\u00f9 corte e leggere che sono destinate a essere montate su armi da fuoco coassialmente all'asse della canna. Ve ne sono anche alcuni che possono, montando calciatura apposita, divenire lanciagranate autonomi.\nVari progetti ancora oggi in corso di armi individuali sviluppati per i soldati del futuro, consistono nell'introdurre lanciagranate coassiali o dotati di serbatoio e che garantivano una minima autonomia oppure di ridurre le dimensioni della granata (fino a 20/25 mm di diametro) facendo diventare il lanciagranate una specie di fucile; esempio vivente \u00e8 l'americano XM25."}
{"id": "605185", "revid": "6923", "url": "https://it.wikipedia.org/wiki?curid=605185", "title": "Motore FIRE", "text": "Il motore FIRE (acronimo di Fully Integrated Robotized Engine\", talvolta scritto anche Fire\") \u00e8 un motore 4 tempi alimentato a benzina con 4 cilindri in linea verticale e distribuzione ad asse a camme in testa a 8 (monoalbero) o 16 valvole (bialbero) a disposizione trasversale anteriore. Progettato a Torino, viene prodotto a partire dal 1985 dal Gruppo Fiat e montato per la prima volta sulla Autobianchi Y10.\nDopo vari aggiornamenti ed evoluzioni, l'ultimo esemplare dell'originale FIRE aspirato da 1.2 ad 8 valvole \u00e8 stato prodotto nell'impianto FCA di Termoli il 7 maggio 2020 con il numero di matricola 23.233.856, cedendo definitivamente il passo alla successiva famiglia di motori benzina Firefly. Ciononostante altre versioni del motore (1.4 con testata a 8 e 16 valvole) sono ancora in produzione, cos\u00ec come le versioni destinate ai mercati sudamericani, dove il FIRE \u00e8 usato da alcune autovetture prodotte localmente.\nStoria e caratteristiche.\nI motori FIRE furono inizialmente studiati in joint venture con PSA che poi non ne svilupp\u00f2 la produzione per le difficolt\u00e0 economiche in cui versava il gruppo francese all'inizio degli anni 80. Fiat decise cos\u00ec di produrre autonomamente il motore FIRE. La nascita del propulsore ha una data ben precisa: 30 marzo 1985. Quel giorno il presidente FIAT Gianni Agnelli e il Presidente della Repubblica Sandro Pertini inaugurarono la terza ala dello stabilimento di Termoli che avrebbe prodotto in Italia quello che sarebbe diventato uno dei pi\u00f9 importanti motori della casa torinese. Essi cominciano a rimpiazzare i vecchi motori ad aste e bilancieri Fiat, denominati \"serie 100\", da met\u00e0 degli anni ottanta (per la precisione debuttano nel 1985 a bordo della Autobianchi Y10 prima serie, erede della A112).\nIl progetto, il cui design dell'aspetto esteriore sar\u00e0 curato da Rodolfo Bonetto \u00e8 rivoluzionario: abbracciando la logica dell'integrazione, il numero di componenti era di 65 in meno rispetto alla \"serie 100\" a beneficio della riduzione di peso e della facilit\u00e0 costruttiva. Stefano Iacoponi fu il responsabile della progettazione. \nPer la prima volta in Fiat il team di sviluppo fu costituito dai progettisti e ingegneri motoristi, dagli ingegneri e tecnici dell'assemblaggio e dal centro stile Fiat. Lo scopo era quello di realizzare un motore che seguisse i concetti del \"project for automatic assembly\" e che doveva inoltre risultare esteticamente gradevole. \nQuesto motore a benzina rispetto ai precedenti era pi\u00f9 semplice, affidabile e meno costoso: infatti consumava il 15% in meno rispetto al 903 a parit\u00e0 di prestazioni. I motivi principali erano i minori attriti interni per via della qualit\u00e0 delle lavorazioni e il minor numero di componenti in movimento: tutto ci\u00f2 ha portato all'ottimizzazione della combustione, per la prima volta studiata e perfezionata in un motore di piccola cilindrata. Questo permise di andare su soluzioni di combustione magra con rapporto stechiometrico superiore al rapporto canonico di 14,7:1. \nLa filosofia costruttiva lasciava il basamento in ghisa e la testa il lega leggera. Ma lo studio strutturale con l'ausilio dei sistemi CAD/CAE permise di fare una fusione a pareti sottili e ottenere un peso totale del motore di soli 69kg contro i 78kg del 903 che pure aveva la stessa filosofia costruttiva del monoblocco in ghisa e testa in alluminio. \nDa specificare un altro vantaggio dei motori FIRE: anche in caso di rottura della cinghia di distribuzione non si riportava nessun danno n\u00e9 alle valvole n\u00e9 al pistone, perch\u00e9 l'apertura massima delle valvole faceva in modo che, comunque, non raggiungessero il cielo del pistone, quando questo era al suo PMS (punto morto superiore) . \nI primi motori erano alimentati a carburatore, e l'iniezione fa la sua comparsa in Italia nel 1989, mentre in Svizzera e in altri mercati europei era gi\u00e0 in uso precedentemente a causa di normative antinquinamento pi\u00f9 rigide.\nLa prima versione del motore (dalla cilindrata di ) pur mantenendo la stessa potenza del suo predecessore di 903\u00a0cm\u00b3, appartenente alla famiglia Serie 100, ne migliorava la coppia motrice, i consumi e la rumorosit\u00e0. L'adozione dell'albero a camme in testa e l'accensione elettronica riduceva drasticamente gli interventi di manutenzione. Lo spinterogeno calettato direttamente sull'albero a camme ha permesso di eliminare i rinvii a vantaggio di leggerezza, semplicit\u00e0 progettuale e realizzazione: i tempi necessari per assemblare un motore FIRE scesero a 2 ore contro le 4 necessarie per il 903 (suo predecessore). La pompa dell'olio direttamente inserita sull'albero a gomiti seguiva la stessa filosofia dello spinterogeno. \nFu montato per la prima volta sulla Autobianchi Y10 e subito dopo sulla Fiat Uno 45 intorno al 1985, mentre l'anno seguente esordisce il 769\u00a0cm\u00b3 che fu montato sulla Panda.\nDa sottolineare che il passaggio dal 903 al 999\u00a0cm\u00b3 ha significato un netto miglioramento a livelli di rendimento del propulsore stesso, ovvero, a parit\u00e0 di potenza sono migliorati tutti gli aspetti ad esso collegati: pi\u00f9 coppia, pi\u00f9 leggerezza, manutenzione ridotta, ma soprattutto minori consumi.\nNel 1985 Il motore FIRE 1000 (999\u00a0cm\u00b3) nacque come motore di piccola cilindrata ma con un'elevata potenza: .\nDal FIRE 1000 derivarono dapprima il 1108\u00a0cm\u00b3, poi il 1242\u00a0cm\u00b3 in uso, oltre che su svariati modelli Fiat e Lancia, anche sotto i cofani della . Il pi\u00f9 grande motore aspirato derivato dal FIRE \u00e8 il 1368\u00a0cm\u00b3 in uso su modelli Fiat, Alfa Romeo e Lancia, dal 2009 disponibile anche con sistema di aspirazione Multiair.\nNel 1992 per contribuire a rispettare la normativa antinquinamento Euro 1, le versioni con il carburatore vennero sostituite con le versioni a iniezione single point (\"SPI\"), e iniezione multi point (\"MPI\"). Poich\u00e9 il motore FIRE era stato originariamente concepito per funzionare \"a combustione magra\", l'obbligo del catalizzatore e quindi il conseguente utilizzo del rapporto aria-benzina stechiometrico limit\u00f2 il rendimento del propulsore, snaturandone il funzionamento. I valori di coppia e potenza subirono cos\u00ec un decremento, mentre il consumo di carburante aument\u00f2.\nTuttavia, nel giro di qualche anno, la Fiat mise a punto aggiornamenti via via pi\u00f9 efficaci, ripensando il funzionamento del propulsore nell'ottica delle nuove normative. Cos\u00ec il motore FIRE, anche grazie all'efficacia del progetto iniziale, diede vita a nuove versioni sempre pi\u00f9 performanti e all'avanguardia.\nInfatti, nel 1997 su Lancia Y debutt\u00f2 l'evoluzione plurivalvole chiamata \"Super-FIRE\", nella versione 1242\u00a0cm\u00b3 da 86 cavalli, con testata 16 valvole e due alberi a camme in testa, ed iniezione multi-point semi-sequenziale (\"SMPI\"). Debutter\u00e0 poi nel 2003 la versione da 1368 cm\u00b3, disponibile prima nella sola versione Super-FIRE da 95 cavalli a bordo del restyling della seconda serie Punto, poi anche nella pi\u00f9 semplice versione 8 valvole da 77 cavalli per la Grande Punto a partire dal 2005. Sempre nella Grande Punto, \u00e8 stato introdotto il FIRE 1.2 in versione da 65 cavalli.\nNel 2006, \u00e8 stata presentata sulla Grande Punto la versione \"StarJet\" del FIRE, un 1.4 16 valvole da 95 cavalli munito di EGR, PDA e VVT. 1.4 Nel 2007, con la presentazione della nuova Fiat Bravo, \u00e8 stato presentato il FIRE 1.4 in versione sovralimentata grazie al turbocompressore (\"T-Jet\"), montato in seguito su altre vetture del gruppo Fiat, in particolare sulle Fiat Grande Punto e sulle Abarth 500. Il pi\u00f9 potente motore FIRE prodotto per applicazionii stradali ha raggiunto la potenza massima di 190 cavalli sotto il cofano della Abarth 500 in versione \"695 Biposto\". Ed \u00e8 proprio il 1.4 FIRE nelle sue varie declinazioni il primo motore della famiglia ad approdare negli Stati Uniti d'America a partire dal 2010.\nSempre nel 2007, appare la versione VVT da 69 cavalli del FIRE 1.2 sotto il cofano della FIAT 500, che con l'avvento delle normative Euro 5 soppianter\u00e0 le versioni da 60 e da 65 CV (non dotate di fasatura variabile delle valvole) fino ad allora esistenti.\nI motori FIRE sono, inoltre, i primi motori ad essere dotati del sistema di controllo dell'apertura delle valvole MultiAir, che ha fatto il suo debutto nel 2009 sotto i cofani delle utilitarie Alfa Romeo MiTo e Fiat Punto Evo.\nTale famiglia di motori, a partire dal 2016 nel mercato sudamericano e dal 2018 in quello europeo e nordamericano, ha cominciato ad essere sostituita dalla nuova famiglia FireFly.\nI motori FIRE nel dettaglio.\nFIRE 750.\nIl pi\u00f9 piccolo (per cilindrata) dei motori FIRE \u00e8 il motore FIRE 750, le cui caratteristiche generali sono:\nQuesto motore, che era dotato di alimentazione a carburatore, debutt\u00f2 nel 1986 sotto il cofano della Panda e usc\u00ec di produzione alla fine del 1992 in seguito alla decisione della casa di non omologarlo per le normative Euro 1. Unica applicazione di questo motore \u00e8 proprio la Fiat Panda prima serie, che ne fece uso dal 1986 al 1992. Questo motore \u00e8 stato reso disponibile anche in una versione ad iniezione elettronica single point, che era stata utilizzata dalla Fiat Panda 750 Europa CL dal 1989 al 1991, che differisce rispetto alla versione a carburatori del motore esclusivamente per l'iniettore single point.\nPer quanto siano di pari cilindrata, il motore FIRE 750 e il motore della Panda 750 Young non hanno nulla in comune, essendo quest'ultimo basato sul vecchio motore FIAT 100 ad aste e bilancieri in versione da 903 cm\u00b3 , montato, tra l'altro, proprio sui primi modelli della Panda del 1980, ossia quelli prodotti dal 1980 al 1986, anno del restyling. \nFIRE 1000.\nIl motore FIRE 1000 \u00e8 il primo dei motori FIRE ad essere lanciato sul mercato (nel 1985, sotto il cofano dell'Autobianchi Y10) ed anche il pi\u00f9 longevo, essendo ancora oggi in produzione. Le caratteristiche generali sono:\nDel FIRE 1000 vennero prodotte due versioni: una versione a 8 valvole (1985-oggi), utilizzata sia in Europa che in Sud America, e una versione a 16 valvole (2001-2003), che \u00e8 stata utilizzata esclusivamente su modelli per l'America Latina.\nMotore FIRE 1000 8V.\nQuesto motore, che inizialmente era dotato di alimentazione a carburatore, debutt\u00f2 in Europa nel 1985 sotto il cofano della Y10 e fu poi installato sulle Uno e sulle Panda fino ai primi anni 2000. Nel 2001 debutt\u00f2 nel mercato sudamericano, dove \u00e8 ancora prodotto.\nIn Europa\nIl 1000 FIRE 8V fu prodotto in Europa fino ai primi anni 2000 in versioni a carburatore (1985-1992) e a iniezione elettronica SPI (1987-2002). La versione a carburatore del 1000 FIRE era dotata di un carburatore Weber 32 TFL/250 (lo stesso gi\u00e0 montato dal motore 750 FIRE), mentre la versione a iniezione elettronica single point (SPI) \u00e8 dotata di un iniettore Weber. Nel 1989 il motore 1000 Fire 8V vide la predisposizione all'uso delle nuove benzine senza piombo, e pertanto la coppia massima si riduce a 78 Nm a 2750 giri (invece di 80 Nm a 2750 giri) e il rapporto di compressione passa da 9,8 a 9,5, cos\u00ec come \u00e8 importante da segnalare l'adozione di una diversa taratura dell'anticipo di accensione. Il tutto causa, per\u00f2, una leggera perdita di prestazioni e gradevolezza alla guida rispetto al motore precedente.\nIl motore 1.0 FIRE 8V a carburatore \u00e8 stato montato su:\nDel seguente motore \u00e8 stata prodotta una versione adattata per l'uso di benzine senza piombo, montata su Autobianchi Y10 e Fiat Uno dal 1989 al 1992. \nLa versione a iniezione del seguente motore ha esordito nel 1987 \u00e8 stata montata da:\nEd infine la versione ad iniezione e catalizzata, che ha debuttato nel 1991, \u00e8 stata montata da:\nNonostante sia stato gradualmente abbandonato dal 1994, venendo sostituito dal pi\u00f9 potente motore FIRE da 1.1 litri, esso \u00e8 stato montato fino al 1998 sulle Panda Van e Cityvan, raggiungendo l'omologazione Euro 2, mentre in Polonia \u00e8 stato montato sulle Uno prodotte in loco fino al 2002. \nIn Sud America\nIl motore 1000 FIRE da otto valvole debutt\u00f2 nei mercati sudamericani (in particolare, nel mercato brasiliano) all'inizio del 2001 per sostituire gli ormai obsoleti motori FIASA, risalenti ai lontani anni Settanta. Le prime automobili a riceverlo furono la vecchia Fiat Mille, la Palio e la sua versione a tre volumi, la Siena. Il motore \u00e8 poi stato montato fino ad oggi su altri modelli. Ad oggi, infatti, \u00e8 usato dalle citycar Fiat Mobi e Fiat Uno e dalla piccola berlina tre volumi Fiat Grand Siena. \nPrincipale caratteristica di questo motore \u00e8 l'iniezione multipoint fasata (SMPI), che sostituisce l'iniezione single point (SPI) usata nei motori europei. Per il mercato brasiliano, questo motore \u00e8 declinato in una versione flex-fuel dalla met\u00e0 degli anni 2000, che funziona sia ad etanolo che a benzina. \nDal 2016 questo motore viene gradualmente sostituito dal nuovo Firefly a tre cilindri, sempre da 1 litro di cilindrata, a partire dall'utilitaria Uno (dove per\u00f2 viene reintrodotto nel 2018). \nLe principali caratteristiche ed applicazioni del motore in questione sono le seguenti:\nMotore 1.0 FIRE 16V.\nNel 2001, in concomitanza con il debutto dei motori 1.0 FIRE 8V, debutta anche una versione a 16 valvole dello stesso motore, che verr\u00e0 montata sull'utilitaria Fiat Palio (anche in versione wagon, nota come Weekend) e sulla sua versione a tre volumi, la Fiat Siena. Il motore ha, per\u00f2, vita breve: gi\u00e0 a fine 2003, con il secondo restyling delle due vetture, esce di produzione, venendo sostituito dai pi\u00f9 grandi 1.3 (in Europa noti come 1.2) FIRE da 8 valvole. Nella tabella vi sono le caratteristiche e le versioni del motore.\nMotore FIRE 1.1.\nIl motore FIRE da 1.1 litri \u00e8 il primo motore della famiglia FIRE a superare il litro di cilindrata. Ha esordito nel 1988 sotto il cofano della Fiat Tipo in versione a carburatore, per poi essere montato su tutta la gamma di citycar e utilitarie del gruppo torinese negli anni '90 e 2000, arrivando ad essere alimentato ad iniezione prima single point, poi multi point. A partire dal 1999, anno di lancio della seconda generazione della Fiat Punto, questo motore viene relegato solo alle citycar del gruppo, e nel 2010, ormai arrivato alle normative Euro 4 e alimentato con iniezione multi point, esce di produzione non volendo FIAT adeguarlo alle pi\u00f9 stringenti normative Euro 5. \u00c8 stato sostituito dal pi\u00f9 grande 1.2 FIRE 8V nel frattempo arrivato a 69 CV. Questo motore \u00e8 stato montato quasi esclusivamente su modelli destinati al mercato europeo, fatta eccezione per la Fiat Palio Stile venduta sul mercato indiano che dal 2007 al 2011 aveva come versione base un allestimento equipaggiato da questo motore. Le principali caratteristiche di questo motore sono:\nIl motore 1.1 FIRE \u00e8 uno dei motori FIRE utilizzati per pi\u00f9 tempo sulle automobili europee del gruppo FIAT: infatti, fu utilizzato dal 1988 al 2010 (quindi, per 22 anni), ed \u00e8 stato usato meno solamente del 1.2 FIRE da otto valvole usato dal 1993 al 2020.\nIl motore 1.1 FIRE a carburatore \u00e8 stato utilizzato dalle seguenti vetture:\nLa sua versione ad iniezione \u00e8, invece, stata utilizzata dal 1989 al 1992 sulle Autobianchi Y10 Fire LX i.e.-Fire LX i.e. Selectronic-Fire i.e. 4WD, mentre la sua versione ad iniezione e catalizzata ha esordito nel 1991 ed \u00e8 stata montata dalle seguenti vetture:\nLe principali applicazioni del motore in questione sono riportate nella tabella sottostante. \nIl 1.1 FIRE SMPI \u00e8 stato inoltre utilizzato sulle versioni base della Fiat Palio Stile (versione destinata al solo mercato indiano della world car Fiat) dal 2007 al 2011: in questo caso, il motore raggiunge i 57 CV/5250 rpm a 92 Nm/2750 rpm ed \u00e8 omologato secondo le normative antinquinamento locali. La gamma Palio Stile (e, quindi, anche il motore 1.1 FIRE) \u00e8 stata eliminata dai listini indiani nel 2011 sia a causa della concorrenza interna con la Grande Punto che per via delle pi\u00f9 severe normative antinquinamento Bharat IV.\nMotore FIRE 1.2.\nIl motore FIRE 1.2 \u00e8 prodotto in due versioni: una ad 8 valvole (prodotta dal 1993 al 2020) ed una a 16 valvole (prodotta dal 1997 al 2010). Principali caratteristiche di questo motore sono:\nMotore FIRE 1.2 8V.\nIn Europa\nIl motore FIRE da 1.2 litri ha fatto il suo debutto assoluto nel 1993 sotto il cofano della Fiat Punto in due versioni: \nSuccessivamente questo motore viene montato su tutta la gamma di utilitarie europee del gruppo torinese negli anni '90 e 2000, per poi finire anche sotto i cofani delle citycar del gruppo a partire dal 2003, anno di lancio della seconda generazione della Fiat Panda. Nel 2010 il 1.2 FIRE sostituisce il pi\u00f9 piccolo 1.1 per via della decisione della FIAT di non adeguarlo alle pi\u00f9 stringenti normative Euro 5. Nel corso degli anni il motore \u00e8 stato omologato secondo le normative antinquinamento sempre pi\u00f9 stringenti ed ha visto varie modifiche, tra cui l'eliminazione delle versioni con iniezione single point a partire dal 1999 e l'arrivo del sistema di fasatura variabile a partire dalla fine degli anni Duemila. \nIl motore 1.2 FIRE \u00e8 utilizzato dalle automobili europee del gruppo FIAT dal 1993 al 2020 con vari adattamenti, sino a raggiungere le severe normative Euro 6D-TEMP e venendo reso disponibile anche in varie versioni bifuel a GPL e metano. Non mancano per\u00f2 applicazioni esterne al gruppo FIAT che hanno usufruito di questo motore, su tutte la seconda serie di Ford Ka, prodotta dal 2008 al 2016 sul pianale della Fiat Panda del 2003 e della nuova 500.\nIl motore 1.2 FIRE 8V SPI \u00e8 stato utilizzato dalle seguenti vetture:\nIl motore 1.2 FIRE 8V MPI da 75 CV \u00e8, invece, stato utilizzato da:\n Questo motore, nella versione dotata di iniezione multipoint fasata (SMPI), prodotta dal 1999 al 2010, \u00e8 stato montato sulle seguenti vetture:\nSulle Fiat Punto e Panda dotate di questo motore sono state realizzate delle versioni Natural Power a metano: in queste versioni, il 1.2 FIRE quando funziona a metano vede la sua potenza scendere a 52 CV. Le Fiat Panda e Punto Classic a GPL, prodotte dal 2009 al 2010 con questo motore, non presentano alcuna variazione di potenza durante il funzionamento a GPL. Da questa versione del 1.2 FIRE 8V \u00e8 stata creata nel 2007 la versione dotata di variatore di fase (che ha sostituito la versione senza variatore di fase con l'avvento delle normative Euro 5) che \u00e8 tuttora utilizzata. Le vetture che ne hanno fatto, o che ne fanno uso sono le seguenti:\nAnche nel caso del 1.2 FIRE VVT in caso di alimentazione \"bifuel\" benzina-GPL la potenza del motore rimane uguale indipendentemente dal carburante utilizzato. Questo motore \u00e8 stato ribattezzato 1.2 Duratec sotto il cofano della Ford Ka di seconda generazione (prodotta in cooperazione con il gruppo Fiat), ma non vi \u00e8 alcun rapporto con i 1.2 Duratec di produzione Ford montati contemporaneamente su altre vetture della gamma, come la Fiesta.\nIl 1.2 FIRE 8V esce di produzione dallo stabilimento di Termoli il 7 maggio 2020 e viene sostituito dal nuovo 1.0 FireFly, dotato di potenza simile e di un sistema \"mild hybrid\" di serie. Nonostante ci\u00f2, nel 2021 viene reintrodotto, omologato Euro 6D-Full, sulle Fiat Panda e 500 e anche sulla Lancia Ypsilon esclusivamente in versione bi-fuel a GPL. Inoltre, il 1.2 FIRE 8V rimane ancora a listino in alcuni mercati extraeuropei dove sono in vendita dei modelli FIAT europei.\nIn Sud America, in Africa e in Cina.\nIl motore 1200 FIRE da otto valvole debutt\u00f2 nei mercati sudamericani (in cui era comunemente noto come 1.3 FIRE) a partire dai primi anni Duemila per sostituire sia il 1.0 Fire da 16 valvole che i vecchi motori di origine brasiliana FIASA, e dopo di ci\u00f2 la sua diffusione \u00e8 avvenuta anche sugli altri prodotti extraeuropei. Il motore in Brasile \u00e8 stato sostiuito dal 1.4 FIRE 8V dal 2005, mentre ha continuato ad essere utilizzato in Sud Africa, nel resto dell'America Latina e in Asia. Le prime automobili a riceverlo furono la Palio, la sua versione a tre volumi, la Siena, e la loro versione pick-up Strada. Il motore \u00e8 poi stato montato fino ad oggi su altri modelli. In Sud Africa il motore 1.2 FIRE 8V fu usato sia dalle auto d'importazione europea (Fiat Punto, Panda, ecc) ma anche dai veicoli prodotti a Rosslyn (in cooperazione con Nissan SA) dalla filiale locale del marchio torinese fino al 2008: la Palio e la sua versione a tre volumi Siena, successivamente anche il pick-up Strada e l'utilitaria Uno. Ad oggi questo motore non \u00e8 pi\u00f9 usato al di fuori dei confini europei, se non in quei mercati ove le auto FIAT sono importate direttamente dall'Europa. \nLe principali caratteristiche ed applicazioni del 1.2 FIRE 8V al di fuori dal mercato europeo sono le seguenti:\nIn India.\nUna particolare versione del 1.2 FIRE da 8 valvole, caratterizzata dalla cilindrata ridotta a 1172 cm\u00b3 e dalla potenza di 65 CV a 5500 giri/min con coppia massima di 96 Nm a 3000 giri/min, ha fatto il suo debutto nel 2008 sotto i cofani della seconda generazione dell'utilitaria indiana Tata Indica (nota come Tata Indica Vista nel mercato di casa) con il nome di 1.2 \"Safire\", nome che tradisce chiaramente la parentela con i celebri motori FIRE di produzione FIAT (le motorizzazioni della seconda generazione della Indica derivano tutte da progetti del gruppo torinese e sono molto simili a quelle usate dalle auto italiane anche nell'aspetto estetico, dato che cambiano quasi esclusivamente i loghi). Il motore \u00e8 stato poi montato con alcune modifiche anche sulla Fiat Punto per il mercato indiano e sulle sue evoluzioni, tutte prodotte nella stessa fabbrica della Tata Indica Vista dal 2009 al 2018. \nQuesto motore \u00e8 stato prodotto solo per il mercato indiano (e per pochi altri mercati limitrofi come il Nepal) dal 2008 al 2018 ed \u00e8 stato utilizzato dai seguenti veicoli:\nLe principali caratteristiche del 1.2 FIRE 8V indiano sono le seguenti:\nMotore 1.2 FIRE 16V.\nIn Europa.\nNel 1997 debutta, sotto il cofano della Lancia Y, la pi\u00f9 grande evoluzione del motore FIRE sin dalla sua creazione: sulla base del FIRE 1.2, viene ottenuta la prima versione di questo motore dotata di distribuzione a 4 valvole per cilindro nota anche come \"Super-Fire\". La base per la realizzazione del 1.2 Fire a 16 valvole \u00e8 la versione a 8 valvole dello stesso motore. Le differenze riguardano la totale rivisitazione della testa dei cilindri e dei collettori di aspirazione e di scarico del propulsore 1.2 a 8 valvole, ma sono state effettuate anche altre rilevanti modifiche: l'irrigidimento della bancata, la riduzione delle masse alterne e soprattutto l'uso dell'iniezione elettronica multi point semi sequenziale (SMPI). La cinghia dentata trasmette il moto solo ad uno dei due alberi a camme, essendo poi gli stessi collegati internamente da una coppia di ingranaggi. Inoltre \u00e8 dotato di punterie idrauliche autoregistranti.\nQuesto motore \u00e8 stato utilizzato su tutte le utilitarie (e, per la prima volta, anche da vetture di taglia maggiore, come le Fiat Bravo/Brava prima e la Fiat Stilo poi) in Europa sino al 2010, anno in cui la Fiat Idea 1.2 16V (ultima vettura ad usare tale propulsore, ed unica ad usarlo dal 2006) cessa di essere prodotta, venendo sostituito gradualmente dal 2005 dai nuovi 1.4 FIRE.\nIl motore 1.2 Fire 16V \u00e8 stato utilizzato in Europa dai seguenti veicoli:\nNel resto del mondo.\nDopo aver fatto il suo debutto sul mercato europeo, il motore 1.2 Fire 16V con l'arrivo del nuovo millennio esce dai confini del Vecchio Continente per essere installato sui modelli Fiat del resto del mondo, soprattutto in Sud America, mercato in cui il 1.2 Fire 16V fa il suo debutto nel 2000 sotto i cofani di Fiat Palio e Siena (sotto il nome di 1.3 Fire 16V per via della cilindrata arrotondata per eccesso) affiancandosi agli altri motori a listino. Non mancano anche applicazioni del 1.2 Fire 16V in Africa e soprattutto in Asia (dove \u00e8 stato usato sempre per le varie derivate del progetto 178). Anche nei mercati extraeuropei il 1.2 Fire 16V verr\u00e0 gradualmente abbandonato dalla met\u00e0 degli anni 2000, sostituito dai 1.2 8V oppure dai 1.4 della stessa famiglia.\nMotore FIRE 1.4.\nIl motore FIRE 1.4, lanciato per la prima volta nel 2003, deriva strettamente dal pi\u00f9 piccolo 1.2 FIRE ed \u00e8 prodotto in due versioni principali: una con testata a 8 valvole (prodotta dal 2005 ed utilizzata soprattutto fra Europa e Sud America) ed una con testata a 16 valvole (prodotta dal 2003 per tutto il mondo). Le principali caratteristiche di questo motore sono:\nIl motore FIRE da 1.4 litri di cilindrata \u00e8 stato disponibile anche in versione dotata di turbocompressore, che ha fatto il suo esordio nel 2007 sotto il cofano della Fiat Bravo con il nome commerciale T-JET, ed anche in una versione, prodotta dal 2009 al 2020, dotata del sistema di controllo dell'apertura delle valvole Multiair (da cui deriva il nome dell'omonimo motore) e disponibili sia in variante aspirata che in variante dotata di turbocompressore.\nMotore FIRE 1.4 8V.\nIn Europa.\nLa prima versione del motore 1.4 FIRE con testata ad 8 valvole debutta in Europa nel 2005 sull'utilitaria Grande Punto e sull'aggiornamento del furgone Dobl\u00f2. Questo motore sostituisce gradualmente il 1.2 16V in molte delle auto sulle quali era montato, come la Fiat Idea e la sorella a marchio Lancia, la Musa. \nA partire dal 2011 questo motore arriva anche sotto i cofani dell'Alfa Romeo Mito, nelle versioni da 70 e 78 CV: si tratta del secondo e ultimo motore FIRE ad essere disponibile anche sotto i cofani delle auto lombarde.\nIl 1.4 FIRE con testata ad 8 valvole \u00e8 stato montato sulle seguenti vetture:\nDi tale motorizzazione si ricordano anche delle varianti a doppia alimentazione benzina-GPL (denominate Ecochic in Lancia e successivamente Easypower in Fiat) e benzina-metano. Per quanto riguarda la prima, la cui potenza col GPL rimane pressoch\u00e9 invariata, \u00e8 stata montata su:\nIl 1.4 FIRE 8V a metano, invece, ha fatto il suo esordio nel 2008 con la Fiat Grande Punto Natural Power ed \u00e8 caratterizzato da un abbassamento della potenza a 69 CV quando alimentato a metano. La variante bi-fuel a metano \u00e8 stata montata su:\nNella tabella sottostante \u00e8 possibile osservare le caratteristiche delle varie versioni del 1.4 FIRE 8V:\nMotore FIRE 1.4 16V.\nIn Europa.\nLa prima versione del motore 1.4 FIRE a fare il suo esordio sul mercato europeo \u00e8, nel 2003, quella dotata di testata a sedici valvole. Dopo aver fatto il suo esordio sulla seconda generazione della Ypsilon e sul restyling della Punto, viene successivamente inserita sotto i cofani, fra le altre, della compatta Fiat Stilo (dove rimpiazza il 1.2 da 16 valvole), dei monovolume Fiat Idea e Lancia Musa e delle Alfa Romeo MiTo e Giulietta (si tratta della prima applicazione di un motore FIRE su delle autovetture Alfa Romeo). \nIl 1.4 FIRE 16V nel corso degli anni viene affinato ricevendo, tra le altre novit\u00e0, prima il sistema Starjet (che coniuga il sistema di turbolenza variabile in camera di scoppio PDA, il variatore continuo di fase VVT e una valvola di ricircolo dei gas di scarico EGR), poi il turbocompressore e infine il sistema Multiair.\nNel corso degli anni il motore ha affrontato le normative antinquinamento europee sempre pi\u00f9 severe (attualmente \u00e8 omologato Euro 6D): a prova di ci\u00f2, bisogna sottolineare che \u00e8 ancora prodotto sia in versione Starjet, montata sulla Fiat 500L, che in versione T-JET (usata invece dalla Abarth 500). \nQuesto motore, in versione aspirata, \u00e8 stato montato sulle seguenti vetture:\nUna versione particolare del 1.4 da 90 CV a doppia alimentazione benzina-GPL \u00e8 stata prodotta dal 2009 al 2013 per la Fiat Bravo.\nIl 1.4 FIRE 16V Starjet, disponibile esclusivamente in versione da 95 CV di potenza e che ha gradualmente rimpiazzato il 1.4 base, \u00e8 stato invece utilizzato da:\nIl 1.4 T-JET, lanciato per la prima volta nel 2007, \u00e8 stato reso disponibile in pi\u00f9 varianti di potenza (partendo da 105 CV fino a raggiungere, sotto il cofano dell'Abarth 695 biposto del 2014 il record di potenza di 190 CV per un'auto stradale mossa da un motore FIRE) ed \u00e8 stato utilizzato da:\nIl 1.4 T-JET da 120 CV \u00e8 stato disponibile, con i marchi FIAT, Alfa Romeo, Lancia e Jeep, anche in varianti bi-fuel a benzina e GPL commercializzate soprattutto sul territorio italiano. Esse sono:\nTutte le varianti GPL del 1.4 T-JET, grazie alle quali anche i crossover Fiat 500X e Jeep Renegade (l'impianto GPL di serie \u00e8 un primato assoluto per il marchio americano) hanno usufruito di tale motore, sono uscite di produzione senza essere sostituite nel 2018 con l'arrivo delle normative antinquinamento Euro 6D-Temp. Al contrario, il 1.4 T-JET bi-fuel a metano usato solo sul Dobl\u00f2 \u00e8 stato in produzione dal 2010 al 2020.\nLa tabella sottostante offre una panoramica sulle varie versioni del motore 1.4 FIRE 16V utilizzate sul mercato europeo, sia in versione aspirata che in versione T-JET."}
{"id": "605189", "revid": "345376", "url": "https://it.wikipedia.org/wiki?curid=605189", "title": "Non pi\u00f9 i cadaveri dei soldati (Un omaggio a Fabrizio De Andr\u00e9)", "text": "Non pi\u00f9 i cadaveri dei soldati (Un omaggio a Fabrizio De Andr\u00e9) \u00e8 un album raccolta di cover, distribuito in allegato alla rivista \"Mucchio Extra\", a cui hanno partecipato nomi pi\u00f9 o meno noti della musica italiana, dedicato a Fabrizio De Andr\u00e9."}
{"id": "605201", "revid": "466539", "url": "https://it.wikipedia.org/wiki?curid=605201", "title": "Trattato di Greenville", "text": "Il trattato di Greenville fu siglato a Fort Greenville (l'attuale Greenville nell'Ohio) il 3 agosto 1795 - durante la presidenza di George Washington - tra una coalizione di indiani (nativi americani) e gli Stati Uniti a seguito della sconfitta degli indiani nella battaglia di Fallen Timbers avvenuta il 20 agosto 1794.\nStoria.\nQuesto trattato pose fine alla guerra contro gli indiani del Nord-Ovest. Gli Stati Uniti erano rappresentati dal generale Anthony Wayne che era a capo delle truppe americane che l'anno prima sconfissero i nativi americani a Fallen Timbers (vicino all'attuale Toledo nell'Ohio). In cambio di beni per un valore di 20.000 dollari (coperte, utensili e animali domestici), gli indiani \"cedettero\" agli Stati Uniti una larga parte dell'attuale Stato dell'Ohio, la zona dove sorger\u00e0 Chicago (Illinois) e l'area di Fort Detroit (Michigan).\nI Nativi americani che siglarono il trattato, includevano le trib\u00f9 dei:\nIl trattato istituiva quella che divenne nota come \"La linea di trattato de Greenville\", che fu per parecchi anni una demarcazione tra i territori dei Nativi americani e le terre aperte alla colonizzazione americana, anche se questa \"linea\" fu frequentemente ignorata dai colonizzatori che continuarono ad invadere le terre che erano state garantite ai nativi americani dal trattato.\nLa linea iniziava alla foce del fiume Cuyahoga (l'attuale Cleveland nell'Ohio) e scendeva a sud lungo il fiume, fino alla confluenza tra il Cuyahoga ed il fiume Tuscarawas, nella zona tra le attuali Akron e Canton. La linea continuava scendendo lungo il Tuscarawas fino a Fort Laurens, vicino all'attuale Bolivar. Da qui la linea correva in direzione Ovest - Sudovest, vicino all'attuale Fort Laramie (un villaggio nella contea di Shelby nell'Ohio) lungo un ramo del fiume Great Miami. Da qui la linea si dirigeva verso ovest - nordovest fino a Fort Recovery, lungo il fiume Wabash, vicino all'attuale confine tra lo Stato dell'Ohio e dell'Indiana. Da Fort Recovery la liena seguiva, in direzione sud - sudovest, il fiume Ohio, fino all'attuale Carrollton (Kentucky)."}
{"id": "605203", "revid": "842", "url": "https://it.wikipedia.org/wiki?curid=605203", "title": "IA64", "text": ""}
{"id": "605226", "revid": "121993113", "url": "https://it.wikipedia.org/wiki?curid=605226", "title": "Lost Dogs (album)", "text": "Lost Dogs \u00e8 un doppio album dei Pearl Jam, che raccoglie \"outtakes\" dai precedenti album, \"b-side\" dei singoli, \"cover\" e altro materiale inedito.\n\u00c8 stato pubblicato l'11 novembre 2003.\nClassifica.\nInformazioni tratte dalle seguenti fonti:\nCrediti.\nInformazioni tratte da Allmusic Guide"}
{"id": "605237", "revid": "287204", "url": "https://it.wikipedia.org/wiki?curid=605237", "title": "Esecuzione fuori ordine", "text": "In informatica lesecuzione fuori ordine indica la capacit\u00e0 di molti processori di eseguire le singole istruzioni senza rispettare necessariamente l'ordine imposto dal programmatore. Il processore in sostanza analizza il codice che dovr\u00e0 eseguire, individua le istruzioni che non sono vincolate da altre istruzioni e le esegue in parallelo. Questa strategia permette di migliorare le prestazioni dei moderni microprocessori dato che l'esecuzione fuori ordine permette di riempire unit\u00e0 funzionali del processore che altrimenti rimarrebbero inutilizzate.\nArchitettura.\nL'esecuzione fuori ordine \u00e8 una forma limitata di architettura dataflow. In un'architettura dataflow l'esecuzione del programma non \u00e8 guidata dal flusso del programma, ma dalla disponibilit\u00e0 degli operandi da processare. In un'architettura dataflow appena tutti gli operandi di un'istruzione sono disponibili l'istruzione \u00e8 marcata come eseguibile e appena un'unit\u00e0 di calcolo risulta disponibile l'istruzione viene eseguita. In un'architettura fuori ordine si segue lo stesso principio solo che non \u00e8 l'intero programma a essere analizzato alla ricerca di operazioni pronte per essere eseguite ma solo una finestra di esecuzione. In questa finestra vengono analizzate le disponibilit\u00e0 degli operandi e le istruzioni con tutti gli operandi disponibili vengono marcate come eseguibili. Questo permette di estrarre dal codice buona parte dell\"instruction level parallelism\" mantenendo l'architettura relativamente semplice. Una architettura dataflow in teoria riuscirebbe a estrarre un livello maggiore di \"instruction level parallelism\" e quindi otterrebbe prestazioni migliori, ma le complicazioni a livello architetturali sono talmente elevate da rendere non conveniente l'approccio per un sistema generico.\nStoria.\nL'esecuzione fuori ordine divenne nota in ambito industriale verso la fine degli anni 70 e l'inizio degli anni 80, periodo in cui si concentrarono la maggior parte delle ricerche sull'argomento. La prima ricerca di un certo peso sull'argomento fu svolta da Yale Patt sul simulatore HPSim. Un documento di James E. Smith e A.R. Pleszkun pubblicato nel 1985 analizz\u00f2 come gestire in modo efficiente un'eccezione durante un'esecuzione fuori ordine e permise di gettare i presupporti teorici per la realizzazione di una macchina che implementasse questa modalit\u00e0 di esecuzione.\nLa prima macchina ad eseguire l'esecuzione fuori ordine fu probabilmente il CDC 6600 (1964) che utilizzava lo scoreboarding per risolvere i conflitti. Secondo la terminologia moderna lo scorebording non \u00e8 propriamente una tecnica che permette l'esecuzione fuori ordine dato che le istruzioni vengono bloccate al primo conflitto RAW (Read After Write). Lo scorebording avvia l'esecuzione delle istruzioni in ordine ma pu\u00f2 terminare l'esecuzione delle stesse fuori ordine. Meno di tre anni dopo con l'IBM 360/91 (1966) venne presentato l'Algoritmo di Tomasulo, questo algoritmo permetteva una piena esecuzione fuori ordine dato che le istruzioni potevano essere completate e avviate non in ordine. IBM ha anche realizzato il primo processore con esecuzione fuori ordine, il POWER 1 (1990) per le macchine RS/6000. Con la presentazione da parte di Intel del Pentium Pro (1995) si ebbe la diffusione dell'esecuzione fuori ordine anche nel mercato degli IBM compatibili. In seguito molti altri produttori adottarono questa tecnologia per i loro processori come IBM/Motorola per il PowerPC 601 (1992/1993), Fujitsu/Hal per lo Sparc64 (1995), HP per il PA-8000 (1996) la MIPS Technologies per il MIPS R-10000 (1996), AMD per il K5 (1996) e la Digital Equipment Corporation con il DEC Alpha 21264 (1998). Eccezioni notevoli sono la Sun Microsystems con i processori UltraSparc l'alleanza HP/Intel con i processori Itanium e la Transmeta con il Crusoe.\nImplementazione.\nLa rilevazione delle dipendenza tra le varie istruzioni \u00e8 un compito complesso dato che le istruzioni possono essere vincolate in vari modi. Per esempio se si ha un'istruzione che esegue una somma tra due registri e poi il risultato della somma viene utilizzato come operando per una divisione va da s\u00e9 che la divisione e la somma non possono essere eseguite in parallelo senza generare conflitti. Il problema pu\u00f2 essere risolto replicando delle unit\u00e0 funzionali oppure eseguendo in parallelo all'istruzione di somma un'istruzione che non ha dipendenze e rimandando la divisione. In generale queste unit\u00e0 funzionali decodificano le istruzioni e pongono le istruzioni che non hanno vincoli (o che hanno vincoli che sono stati risolti) entro buffer (reservation station) che alimenta le pipeline. Dopo le pipeline vi \u00e8 un'unita (ROB) che utilizzando delle etichette collegate alle istruzioni ricostruisce l'ordine cronologico delle istruzioni facendo uscire dal processore i risultati delle istruzioni con l'ordine cronologico impostato dal programma. Questa unit\u00e0 inoltre provvede ad eliminare le eventuali operazioni eseguite erroneamente dal processore. La presenza di unit\u00e0 di predizione dei salti implica che il processore spesso esegua delle istruzioni presupponendo che il processore esegua (o non esegua) un certo salto. Ma, se la previsione fornita dall'unit\u00e0 di predizione dei salti si dovesse dimostrare non corretta le istruzioni eseguite erroneamente vanno eliminate per preservare il corretto funzionamento del programma.\nNel gennaio 2018 \u00e8 stata pubblicata una vulnerabilit\u00e0 nell'implementazione dell'esecuzione fuori ordine da parte dei processori Intel e ARM, chiamata Meltdown.\nSvantaggi.\nL'esecuzione di istruzioni fuori ordine implica la realizzazione di alcune unit\u00e0 aggiuntive all'interno del microprocessore che ne innalzano i costi di sviluppo e di realizzazione. La complessit\u00e0 di queste unit\u00e0 aggiuntive dipende molto dal set di istruzioni da analizzare. Alcuni set di istruzioni segnalano esplicitamente al processore quali istruzioni possono essere eseguite fuori ordine e quindi l'implementazione dell'esecuzione fuori ordine \u00e8 un'operazione banale mentre altri set di istruzioni (architettura x86 per esempio) non prevedevano minimamente questa possibilit\u00e0 e quindi la realizzazione di queste unit\u00e0 richiede molti transistor e complica di molto l'architettura del processore. Comunque visto il basso costo dei singoli transistor e vista la richiesta di prestazioni sempre pi\u00f9 elevate quasi tutti i processori attuali implementano l'esecuzione fuori ordine."}
{"id": "605239", "revid": "1003477", "url": "https://it.wikipedia.org/wiki?curid=605239", "title": "Pizzo Recastello", "text": "Il pizzo Recastello (in bergamasco \"ol Recast\u00e8l\") \u00e8 una montagna delle Alpi Orobie alta s.l.m. \u00c8 situato in alta val Seriana, sul lato sud della conca del Lago del Barbellino.\nLa montagna \u00e8 la settima vetta in ordine di altezza della provincia di Bergamo dopo il pizzo Coca (), il pizzo Redorta (), la punta Scais (), il pizzo del Diavolo della Malgina (), il pizzo del Diavolo di Tenda () e il monte Torena ().\nStoria.\nLa prima ascensione della montagna fu portata a termine nell'estate 1876 dall'alpinista bergamasco Antonio Baroni, in compagnia dell\u2019imprenditore Emilio Torri.\nAccessi.\nPer raggiungerlo dalla via pi\u00f9 breve si parte da Valbondione, in provincia di Bergamo, si prende il sentiero per il rifugio Cur\u00f2, quindi si costeggia il lago del Barbellino fino alla prima cascata sulla destra, dove bisogna prendere il Sentiero Naturalistico Antonio Cur\u00f2.\nUna volta saliti lungo il sentiero che costeggia a ovest la prima cascata si prosegue diritto seguendo l'avvallamento che sale per la Val Cerviera fino a un secondo salto, anch'esso da superare ma sulla sinistra. A questo punto, piegando a destra si giunge ai Laghi della Cerviera, mentre proseguendo per il sentiero Cur\u00f2 si raggiunge, dopo un'altra ripida salita, la deviazione per il \"Pizzo Recastello\". Si sale quindi per la vallata e si oltrepassa un ghiaione fino a raggiungere il canalino attrezzato che vi permetter\u00e0 di arrampicarvi fino in cresta al lato ovest. Da qui per arrivare in vetta si pu\u00f2 seguire la cresta o proseguire lungo il sentiero, facendo attenzione agli smottamenti, lungo il sentiero che dal lato nord porta in cima.\nDalla vetta si ha un'ampia visuale sul Pizzo Coca, parte del Pizzo Redorta, Pizzo del Diavolo della Malgina, Monte Gleno, Pizzo dei Tre Confini e sulla vallata che si apre attorno al lago del Barbellino."}
{"id": "605240", "revid": "125661245", "url": "https://it.wikipedia.org/wiki?curid=605240", "title": "Io la conoscevo bene", "text": "Io la conoscevo bene \u00e8 un film del 1965 diretto da Antonio Pietrangeli.\nIl film \u00e8 stato selezionato tra i 100 film italiani da salvare.\nTrama.\nAdriana \u00e8 una ragazza molto giovane, bella e di umili origini della provincia di Pistoia che si trasferisce a Roma, dove cerca di farsi strada nell'ambiente dello spettacolo in tanti modi. La sua ricerca, talora faticosa e umiliante, la porter\u00e0 a conoscere numerosi personaggi che, con maggiore o minore fortuna, fanno parte di quel mondo, apparentemente sfavillante. I quali, chi pi\u00f9 chi meno, si approfitteranno anche sessualmente di lei senza mantenere le promesse fatte e lasciandola, da sola, al suo tragico destino.\nProduzione.\nProdotto da Turi Vasile e Mario Ferrari per la ULTRA Film e progettato sin dal 1961, la pellicola venne girata tra Roma, Faleria, Mazzano Romano (precisamente alle cascate del fiume Treja), Orvieto (presso il duomo, nel Teatro Mancinelli e nella stazione ferroviaria) e gli studi della Titanus alla Circonvallazione Appia a Roma.\nPer la parte della sfortunata Adriana Astarelli i tre sceneggiatori e la produzione, per lanciare commercialmente il film, pensarono inizialmente a Natalie Wood, Silvana Mangano e Brigitte Bardot. Pietrangeli per\u00f2 si impose e scelse Stefania Sandrelli, che nonostante la giovane et\u00e0 e la poca esperienza compariva per la prima volta in un ruolo da vera protagonista ed interpretando un personaggio, complesso e articolato, che \u00e8 rimasto assolutamente memorabile.\nNel film appare per la prima volta al cinema una quindicenne (e doppiata) Loretta Goggi che, pur non essendo accreditata nei titoli del film, interpreta il fugace ruolo della imbarazzata figlia della titolare di uno stabilimento balneare denominato \"Calypso\". Tra i tanti comprimari, in un ruolo particolarmente riuscito ed incisivo appare anche Ugo Tognazzi, con cui il regista aveva appena lavorato (1964) in \"il magnifico cornuto\".\nColonna sonora.\nIl commento musicale \u00e8 opera di Piero Piccioni, tuttavia nel sonoro hanno un ruolo fondamentale anche numerose canzoni dell'epoca, eseguite rispettivamente da: Mina (\"Eclisse twist\", \"Addio\" e \"E se domani\"), Peppino di Capri (\"Le stelle d'oro\" e \"Roberta\"), Sergio Endrigo (\"Oggi \u00e8 domenica per noi\", \"Mani bucate\" e \"Dimmi la verit\u00e0\"), Millie (\"Sweet William\" e \"What Am I Living For?\"), Gilbert B\u00e9caud (\"More\" e \"Toi\"), Mia Gemberg (\"Ogni giorno che passa\"), Gino Marinacci e i suoi solisti (\"Surf della frusta\"), le Gemelle Kessler (\"Lasciati baciare col letkiss\"), Ornella Vanoni (\"Abbracciami forte\") e Yvar Sauna e la sua Orchestra (\"Letkiss\").\nAccoglienza.\nCritica.\n\u00ab... Nulla da eccepire sulle intenzioni letterarie di questo ritratto, che forse ripetendo vecchi temi, mirava a polemiche pi\u00f9 profonde di quelle sin qua tentate da Pietrangeli, nell'ambito soprattutto di un'osservazione acuta e dolorosa del nostro costume contemporaneo. Purtroppo queste intenzioni non sono state adeguatamente servite n\u00e9 dal testo, n\u00e9 in molti casi dalla regia. Fra gli interpreti merita lodi Stefania Sandrelli, le si alternano a fianco anche se spesso fugacemente Nino Manfredi nella caricatura di un talent scout, Ugo Tognazzi umanissimo e persino patetico...\u00bb Gianluigi Rondi ne \"Il Tempo\" del 4 dicembre 1965."}
{"id": "605244", "revid": "124312055", "url": "https://it.wikipedia.org/wiki?curid=605244", "title": "Eug\u00e8ne Terre'Blanche", "text": "Soprannominato E.T. dai suoi detrattori, e \"die Leier\" (\"il Leader\") da suoi seguaci, \u00e8 stato un acceso sostenitore dell\"'apartheid\" e ha fondato il movimento boero di estrema destra \"Afrikaner Weerstandsbeweging\" (AWB), indipendentista ed extraparlamentare, dotato di un braccio paramilitare. La sua ideologia \u00e8 stata etichettata in molti modi, tra i quali separatista bianca, nazionalista boera, segregazionista e neonazista. Fu assassinato da due suoi dipendenti neri nella sua azienda agricola.\nBiografia.\nAntenati.\nL'antenato dei Terre'Blanche presenti in Sudafrica fu un ugonotto francese (infatti \"terre blanche\" in francese vuol dire \"terra bianca\") di nome Estienne Terreblanche proveniente dalla regione di Tolone, in Provenza, che si rifugi\u00f2 al Capo nel 1704 per fuggire le feroci persecuzioni nel suo paese e che, come molti altri si rifugiarono nella Colonia del Capo e altrove per professare liberamente il loro credo calvinista, unendosi ai boeri olandesi e assimilandosi alla cultura afrikaner. Il cognome Terreblanche ha mantenuto negli anni la sua pronuncia originaria sebbene esso sia presente in Sudafrica in alcune varianti: Terre'Blanche, TerreBlanche, Terblanche e Terblans. Suo nonno Etienne fu un ribelle della Colonia Britannica del Capo che combatt\u00e9 a fianco dei propri compatrioti boeri contro gli inglesi durante la seconda guerra boera, mentre suo padre De Villebois-Mareuil fu tenente colonnello nell'esercito sudafricano (\"South African Defence Force\") e comandante del distretto di appartenenza.\nGiovent\u00f9.\nNato il 31 gennaio 1941 a Ventersdorp, nel Transvaal, frequent\u00f2 le scuole a Potchefstroom, una delle citt\u00e0 pi\u00f9 conservatrici e calviniste del Transvaal. La sua massiccia corporatura gli permise di entrare nella squadra di rugby del liceo e di divenirne il capitano. Nel 1964 entr\u00f2 in polizia, divenendo ben presto ufficiale, prestando servizio nell'Africa del Sud-Ovest (odierna Namibia) e fu selezionato fra 20.000 giovani ufficiali di polizia per far parte delle unit\u00e0 speciali incaricate della protezione delle residenze del Presidente del Sudafrica e del Primo ministro. Nel 1968 lasci\u00f2 la polizia per dedicarsi all'agricoltura nella sua fattoria.\nTerre'Blanche ebbe un'unica figlia, Bea, adottata.\nAttivit\u00e0 politica.\nAlla fine degli anni sessanta Terre'Blanche matur\u00f2 una certa delusione verso le idee e le politiche pubbliche, che lui reputava troppo \"liberali\", dell'allora Primo Ministro B.J. Vorster tanto che fin\u00ec per militare, a partire dal 1969, nell'Herstigte Nasionale Party (HNP, Partito Nazionale Rifondato), un partito formatosi l'anno precedente da una scissione dell'estrema destra del National Party, il partito di governo, accusato di essere troppo liberale e troppo morbido nell'applicazione dell'apartheid. Egli si present\u00f2 anche alle elezioni generali nella circoscrizione di Heidelberg, ma non fu eletto.\nIl 7 luglio 1973 fond\u00f2, insieme ad altri 6 membri dell'HNP, fra i quali spicca la figura di Jan Groenewald, un movimento politico extraparlamentare, che agiva dall'estrema destra e dall'esterno del mondo dei partiti: nacque cos\u00ec l'Afrikaner Weerstandsbeweging (AWB, \"Afrikaner Resistance Movement\"). Il 7 \u00e8 il numero sacro della Bibbia e si oppone al triplo 6 dell'anticristo nell'Apocalisse di Giovanni, e nella tradizione mistica ed esoterica rappresenta il numero della perfezione) e per questo il simbolo dall'AWB \u00e8 formato da tre numeri 7 incrociati quasi a formare una svastica. Inoltre il giorno e il mese della fondazione sono il 7 ( 7/ 7/ 1973) e sette come il numero dei fondatori del movimento. L'abilit\u00e0 oratoria di Terre'Blanche fece acquisire all'AWB molte simpatie fra l'estrema destra bianca, tanto che il Movimento raggiunse un picco di adesioni pari a 70.000, su una popolazione di, allora, 3.5 milioni di bianchi. Divenne quindi il nemico numero uno dei nazionalisti neri, che a pi\u00f9 riprese lo diffamarono sulla stampa accusandolo di aggressioni a persone di colore, scandali sessuali e abusi su animali.\nNel 1979 riemp\u00ec di catrame e piume un professore dell'Universit\u00e0 di Pretoria e ne danneggi\u00f2 la propriet\u00e0. Il motivo era che questi disse che la festivit\u00e0 afrikaner \"Geloftedag\" (il \"giorno del voto\") non era paragonabile allo \"Shabbat\" ebraico. Nel 1982 fu sorpreso dalle forze di sicurezza con casse piene di armi, munizioni ed esplosivo, nella fattoria del fratello, nel Transvaal. Per questo reato fu condannato nel 1983 a due anni con il beneficio della sospensiva della pena. Egli fu parimenti fondatore delle \"Brandwag\", le milizie paramilitari dell'AWB, i cui commando hanno il compito di difendere gli interessi bianchi. Esse inizialmente nacquero per opporsi allo Umkhonto we Sizwe, ala militare dell'African National Congress e supportare il governo bianco nell'apartheid, mentre dopo la fine del regime divenne una forza di \"autodifesa bianca\" e anti-governativa. Nel 1988 riusc\u00ec a farle sfilare nel centro di Pretoria.\nMa la figura di Terre'Blanche cominci\u00f2 a provocare una certa frustrazione, sia al suo movimento, sia agli altri gruppi conservatori, sia anche ai movimenti pi\u00f9 liberali. Infatti il 28 gennaio 1989 l'AWB si spacc\u00f2 e, a Pretoria, nacque il \"Boere Vryheid Beweging\" (BVB). Alla fondazione presero parte 120 delegati, tutti ex membri dell'AWB. Tra questi il professor Alkmaar Swart, il dr. Chris Jooste e anche il membro fondatore Jan Groenewald. Questi tre, assieme alla dottoressa Baba Jooste, precedentemente leader del \"Boerevrou\", diventeranno i componenti del comitato esecutivo. Precedentemente un gruppo terroristico, l'Order of the Dead (Orde van die Dood), si era gi\u00e0 distaccato.\nNel 1988 l'AWB fu scosso da uno scandalo secondo cui Terre'Blanche aveva avuto una relazione extraconiugale nascosta con la giornalista Jani Allan, cosa negata da entrambi: nel giugno 1989, Cornelius Lottering, membro dell'Orde van die Dood tent\u00f2 di sua iniziativa di assassinare la donna piazzando una bomba fuori dal suo appartamento.\nGli scontri armati alla fine dell'apartheid.\nIl 9 agosto 1991 guid\u00f2 una manifestazione di protesta violenta contro il presidente Frederik de Klerk a Ventersdorp, che divenne nota come \"battaglia di Ventersdorp\". Ci furono scontri sanguinosi fra la polizia e l'AWB che portarono a morti e feriti soprattutto tra i manifestanti. Sei militanti dell'AWB furono condannati a morte per 4 omicidi, anche se le condanne saranno commutate. \nTribuno dotato di forte e accesa oratoria (ai suoi comizi riusc\u00ec a radunare elevati numeri di ascoltatori), dai sostenitori e dai detrattori paragonata allo stile di Adolf Hitler, Terre'Blanche vedeva la fine dell'apartheid come una resa del paese al comunismo (\"Siamo pronti alla guerra civile. Affronteremo con le armi e stenderemo tutti i negri che proveranno a fermarci. Salveremo il Sudafrica dai comunisti di Mandela\", disse in un comizio del 1992) e per questo tent\u00f2 la carta della violenza minacciando di far scoppiare una guerra civile su larga scala se il presidente de Klerk avesse consegnato il potere a Nelson Mandela e all'African National Congress. \nSempre nello stesso periodo, Terre'Blanche fu protagonista di un assalto armato verso il \"World Trade Center\" a Kempton Park, nei pressi di Johannesburg, mentre erano in corso i negoziati fra governo e rappresentanti della maggioranza nera. \nL'AWB fall\u00ec nel suo tentativo, sempre nel 1994, di appoggiare l'autoritario leader del \"bantustan\" di Bophuthatswana, Lucas Mangope, un nero tswana favorevole al mantenimento della separazione razziale e che rifiutava di cedere il potere sul bantustan, quando, in presenza di giornalisti e di una troupe televisiva, alcuni membri in uniforme dell'AWB spararono sulla folla; i membri del Bophuthatswana Defence Force risposero al fuoco, e un ufficiale uccise, sparando a bruciapelo, tre paramilitari feriti dell'AWB che erano a terra. \nTerre'Blanche decise anche di aiutare anche altri separatisti neri nella lotta contro lo stato unico voluto dall'ANC, addestrando le milizie del movimento indipendentista zulu Partito della Libert\u00e0 Inkata, ma dopo i fatti di Bophuthatswana non fece pi\u00f9 seguito agli iniziali propositi di guerra.\nCondanna e prigionia.\nIl 7 giugno 2000 Terre'Blanche fu condannato a 1 anno di prigione per aver aggredito un lavoratore nero presso una stazione di servizio e nel 2001, dopo temporanea scarcerazione, a 5 anni per il tentativo di omicidio di un bracciante agricolo, a cui si disse estraneo, per totale di 6 anni. Fu trasferito allora presso la prigione di Rooigrond presso Mafikeng nella provincia del Nord-Ovest. Durante la prigionia egli divenne un cristiano rinato, corrente presente fra alcuni gruppi protestanti, e anzi sostenne di aver mitigato molte delle sue convinzioni ultra-razziste, avvicinandosi a convinzioni affini anche al sionismo cristiano, ripudiando aspetti antisemiti e accentuando altri aspetti, religiosi e biblici gi\u00e0 presenti nei boeri calvinisti (\"Ai bianchi la terra africana appartiene non per volere dell'Onu, ma per loro alleanza con Dio\" disse Terre'Blanche\" nel 1993), come ispirazione della sua azione politica: \nIl suo movimento ha sempre sostenuto che questi scandali e casi giudiziari che lo hanno coinvolto sono stati fabbricati ad arte dal governo nero e dai suoi agenti, con il supporto dei mezzi di informazione, controllati dalla sinistra. Nel 2003 fu condannato per terrorismo a 6 anni per i fatti del 1993 (con le vecchie condanne per un totale di 14 anni), ma l'anno seguente ottenne la liberazione condizionale per i reati recenti e il condono per quest'ultima accusa.\nCome altri dopo la fine dell'apartheid Terre'Blanche e i suoi sostenitori chiesero difatti l'amnistia per l'assalto al World Trade Center, per la \"Battaglia di Ventersdorp\" e per altri reati del periodo del vecchio regime, amnistia che fu concessa dalla Commissione per la verit\u00e0 e la riconciliazione. Rimesso in libert\u00e0 nel giugno 2004, usc\u00ec di prigione a cavallo (come ne era entrato) e recitando alcuni versi della poesia \"I narcisi\" di William Wordsworth. Successivamente pubblic\u00f2 alcune poesie scritte da lui stesso in afrikaans.\nIl 16 dicembre 2005 celebr\u00f2 il \"Giorno della Conciliazione\" (l'ex \"Giorno del Voto\" celebrato durante l'apartheid) durante un raduno sulla Church Square, nel centro di Pretoria; davanti ad alcune centinaia di simpatizzanti, egli critic\u00f2 la \"nazione artificiale\" del Sudafrica, asserendo che era stata creata esclusivamente per mezzo della lingua inglese, \"come una pozione magica\".\nNel 2008 annunci\u00f2 di voler denunciare il governo alla Corte penale internazionale a l'Aja per il rifiuto di concedere uno stato ai boeri.\nMorte.\nTerre'Blanche fu assassinato a bastonate e colpi di machete nel sonno il 3 aprile 2010 da due uomini, nella sua azienda agricola situata nel nord-ovest del Sudafrica. Alla base del delitto non vi sarebbero stati motivi politici ma un dissidio con due suoi dipendenti di etnia xhosa per il mancato pagamento dello stipendio mensile, litigio poi sfociato in un'aggressione, sebbene i suoi seguaci accusarono i leader neri di essere i mandanti. \nI due arrestati erano Chris Mahlangu, di 28 anni, e Patrick Ndlovu, di 15. Mahlangu fu liberato temporaneamente il 13 luglio 2010 grazie ad una cauzione. \nIn seguito i due sospetti del delitto furono processati: Ndlovu fu assolto per insufficienza di prove e condannato solo per effrazione e furto, Mahlangu - che aveva ammesso il delitto motivandolo come legittima difesa da tentativo di violenza sessuale - fu invece condannato all'ergastolo per omicidio di primo grado premeditato, rapina e vilipendio, per aver sottratto indumenti dal corpo al fine di inquinare la scena o infierire sulla dignit\u00e0 della vittima. Subito dopo le dichiarazioni del bracciante, sia la vedova che un importante membro del partito smentirono che Terre'Blanche intrattenesse relazioni omosessuali con i suoi dipendenti di colore, come affermato da Mahlangu, e che l'avesse infettato con l'HIV, da cui il politico non era affetto. Al processo si dichiararono non colpevoli.\nLa moglie e la figlia di Terre'Blanche, Martie e Bea Terre'Blanche, si dissero insoddisfatte dell'esito, a causa dell'assoluzione del secondo uomo e delle calunnie proferite da Mahlangu, della mancanza di riconoscimento del movente politico e dell'assenza di eventuale mandante.\nIl delitto avvenne in un momento di forte tensione sociale tra i boeri e i seguaci di Julius Malema, leader estremista del nazionalismo africano, allora a capo dell'ANCYL, la Lega Giovanile del partito di governo, l'African National Congress (ANC), che pi\u00f9 volte aveva cantato pubblicamente \"Spara al boero\" (\"Shoot the boer\"/\"Dubul' ibhunu\"), uno storico inno dell'ANC, accusato di incitare il fenomeno degli omicidi degli agricoltori boeri, dichiarato poi incostituzionale per incitamento alla violenza.\nIl presidente Jacob Zuma (ANC) espresse le sue condoglianze alla famiglia e all'AWB, definendo l'accaduto \"un'azione terribile\", compiuta da \"codardi\". Analogo cordoglio fu offerto alla famiglia da diverse autorit\u00e0 del paese, tra cui politici e ufficiali, recatisi alla fattoria del politico sudafricano il giorno successivo all'omicidio. \nSebbene l'AWB abbia inizialmente chiesto vendetta contro gli assassini, e minacciato di utilizzare la forza, ritrasse poi tale proposito anche di fronte alla richiesta di Zuma di placare le tensioni del paese. \nI funerali si svolsero il 9 aprile 2010, alla Chiesa Protestante di Ventersdorp; quello stesso giorno Terre'Blanche venne sepolto accanto alla sua fattoria. Steyn von Ronge gli successe alla guida dell'AWB.\nNei media.\nTerre'Blanche fu satireggiato in un documentario del 1991 dal titolo \"The Leader, His Driver and Driver's Wife\" diretto dal britannico Nick Broomfield. Un sequel di Broomfield, \"His Big White Self\", \u00e8 stato trasmesso per la prima volta nel febbraio 2006."}
{"id": "605245", "revid": "547034", "url": "https://it.wikipedia.org/wiki?curid=605245", "title": "Formazioni Comuniste Armate", "text": "Le Formazioni Comuniste Armate, F.C.A, o Formazioni Armate Comuniste, F.A.C., furono una organizzazione armata terroristica di sinistra, che si rifaceva all'idea comunista, portando avanti le tesi della lotta di classe e della rivoluzione proletaria, compiendo azioni contro ditte capitaliste, carabinieri, ed enti statali considerati capitalisti.\nNacquero nel Lazio nel 1975 e furono attive, attribuendosi anche denominazioni diverse, fino al 1977.\nAzioni principali.\nLa prima azione compiuta da questa organizzazione fu l'incendio di uno stabilimento petrolifero della Texaco Oil Company presente a Firenze nell'aprile del 1976, dove lasciarono volantini in cui accusarono le ditte petrolifere di speculare sul prezzo del petrolio ai danni dei ceti popolari.Dopo qualche mese compiono un altro attentato a Roma, dove sparano a Giovanni Theodoli dell'Unione petrolifera Italiana, accusata di aver creato con l'Opec il caro-benzina per speculere sui bisogni dei lavoratori.Nel mese di Maggio del 1976 fanno deflagrare un ordigno di fronte alla cineteca Rai di Via Teuleda a Roma per protestare contro la tv di regime che viene accusata di fare propaganda contro il movimento dei lavoratori. Dopo un anno di silenzio realizzano un attentato contro la caserma dei Carabinieri di Piazza del Popolo a Roma, lasciando dei volantini in cui accusano i carabinieri di essere al servizio della borghesia.\nTra i membri del gruppo armato il pi\u00f9 noto \u00e8 Valerio Morucci, anch'egli poi confluito nelle Brigate Rosse"}
{"id": "605250", "revid": "22643", "url": "https://it.wikipedia.org/wiki?curid=605250", "title": "Altipiani di Colfiorito", "text": ""}
{"id": "605253", "revid": "35804", "url": "https://it.wikipedia.org/wiki?curid=605253", "title": "Altipiani Plestini", "text": ""}
{"id": "605254", "revid": "93556", "url": "https://it.wikipedia.org/wiki?curid=605254", "title": "Penetratore a energia cinetica", "text": "Un penetratore ad energia cinetica (conosciuto come APFSDS, cio\u00e8 \"armour-piercing fin-stabilized discarding sabot\", lett. \"proiettile perforante, stabilizzato da alette, ad abbandono d'involucro\"), \u00e8 un tipo di munizione a energia cinetica (\"KE weapon\") che, come un semplice proiettile, non contiene una carica esplosiva ma usa l'energia cinetica per penetrare la corazzatura del bersaglio. Il suo scopo infatti \u00e8 questo: senza cariche esplosive, la sua pericolosit\u00e0 \u00e8 data dalla capacit\u00e0 di perforazione delle corazzature nemiche.\nStoria.\nGi\u00e0 i primi cannoni usavano \"munizioni ad energia cinetica\": le palle di cannone ne sono state il primo esempio. Per questo motivo fin dall'inizio unire una grande velocit\u00e0 iniziale - e quindi energia - con proiettili di materiali di densit\u00e0 e durezza pi\u00f9 alti possibili \u00e8 stato un fattore importante nella progettazioni di tali armi. Lo scopo principale di queste rudimentali armi da fuoco era generalmente quello di perforare strutture difensive come le mura di pietra dei castelli o le travi delle navi, come poi in tempi pi\u00f9 moderni sar\u00e0 quello di perforare la corazzatura dei carri armati. Infatti le munizioni con testate esplosive nelle loro varie forme sono sempre state la scelta per quelle armi che, a causa di vari fattori del loro design, non possono generare la velocit\u00e0/energia necessaria ad un'arma a energia cinetica. Lo sviluppo del penetratore APFSDS moderno unisce due aspetti della progettazione di artiglieria: velocit\u00e0 iniziale elevata e concentrazione della forza esplosiva/perforante.\nL'alta velocit\u00e0 iniziale viene ottenuta utilizzando un proiettile con bassa massa e superficie di base ampia nella canna del fucile/cannone: Per aumentare questa base venne usato un leggero guscio esterno, chiamato Sabot. Il primo caso di Sabot \u00e8 composto da primitivi zoccoli di legno che furono per secoli caricati prima delle palle di cannone nella canna, posti cos\u00ec tra la carica propellente e il proiettile. Infatti \"sabot\" \u00e8 la parola francese per \"zoccolo\". Invece, la concentrazione dell'energia di impatto in un'area - di impatto - pi\u00f9 piccola possibile \u00e8 stata raggiunta sostituendo il singolo metallo (solitamente acciaio) con un uso combinato di 2 metalli: un nucleo pesante (sulla base di tungsteno) all'interno di un guscio di metallo leggero esterno. Questi disegni erano conosciuti come Armour Piercing Composite Rigid (APCR). Al momento dell'impatto, il nucleo aveva un effetto molto pi\u00f9 concentrato delle munizioni composte da un solo metallo e aventi lo stesso peso e dimensioni.\nTra il 1941 e il 1943 gli inglesi combinarono le due tecniche in un disegno che prender\u00e0 il nome di Armour Piercing Discarding Sabot (APDS). Il sabot sostitu\u00ec il guscio esterno di metallo del APCR. Questo tipo di munizioni, con la denominazione di HVAP, fu introdotta anche dagli Stati Uniti, e utilizzata principalmente dai cacciacarri. Anche la Germania ha sviluppato sabots moderni sotto il nome \"Treibspiegel\", per dare altitudine supplementare per i loro cannoni antiaerei durante la seconda guerra mondiale.\nDescrizione e funzionamento.\nLa sua definizione, se presa alla lettera, potrebbe essere applicata a qualsiasi tipo di munizione perforante per arma montata - come sono anche i cannoncini montati sugli IFV - ma si riferisce di solito ad un tipo moderno di munizione perforante per cannoni di MBT.\nA seconda del modello la velocit\u00e0 massima varia tra 1400 a 1900\u00a0m/s. La velocit\u00e0, e quindi inevitabilmente l'energia, si riducono durante il volo, ma il proiettile ha generalmente una gittata massima di 6 chilometri.\nAlternativi a questi penetratori ad energia cinetica sono i proiettili a testate esplosive. Ci sono due tipi di questi proiettili in uso: HEAT e HESH. Sono ancora usati, ma sono meno efficaci contro le moderne corazze composite come la Chobham o la Kanchan usate sugli MBT moderni. Hanno per\u00f2 il vantaggio di mantenere la loro efficacia al diminuire della velocit\u00e0 del proiettile, e quindi sono pi\u00f9 efficaci dell'APFSDS sulle lunghe distanze.\nIl principio dell'APFSDS, come gi\u00e0 detto, \u00e8 utilizzare la sua energia cinetica, che \u00e8 il semiprodotto della massa e del quadrato della velocit\u00e0, per perforare l'armatura. Per questo quindi le moderne munizioni APFSDS cercano di massimizzare questa energia cinetica e minimizzare l'area nella quale questa energia viene scaricata.\nPer fare ci\u00f2 bisogna:\nPer produrre velocit\u00e0 molto elevate il proiettile \u00e8 normalmente composto da un dardo circondato da un \"sabot\" (lett. \"zoccolo\") che espande il diametro del proiettile fino a quello della canna del cannone: Questo permette alla pressione del gas propellente di produrre una rapida accelerazione dovuta ad una maggior superficie. Una volta che il proiettile lascia la canna il sabot si stacca, lasciando il dardo viaggiare ad alta velocit\u00e0 verso il bersaglio.\nEvoluzione tecnologica.\nIl passaggio successivo pi\u00f9 logico alle APDS era quello di rendere il proiettile pi\u00f9 lungo e pi\u00f9 sottile per concentrare l'energia cinetica in un'area ancora pi\u00f9 piccola. Tuttavia estremizzare questo design rendeva il proiettile aerodinamicamente instabile, facendolo roteare in volo sul proprio asse rendendolo quindi meno preciso.\nTradizionalmente ai proiettili \u00e8 stata data la stabilit\u00e0 in volo attraverso la rigatura delle canne. Fino a un certo limite, questo rimane efficace, ma una volta che la lunghezza del proiettile \u00e8 pi\u00f9 di sei o sette volte il suo diametro, la rigatura diventa meno efficace. C'\u00e8 stata quindi l'aggiunta di alette, con le stesse funzioni dell'impennaggio delle frecce: Le munizioni quindi hanno preso il design moderno, e sono infine diventate Armour Piercing Fin-Stabilized Discarding Sabot (APFSDS).\nLa rigatura diminuisce la velocit\u00e0 iniziale di uscita del proiettile (la rigatura \"spreca\" una parte dell'energia cinetica nella rotazione del proiettile) e quindi l'APFSDS \u00e8 generalmente sparato da cannoni a canna liscia. Un'altra ragione per l'uso di canne lisce \u00e8 che anche le munizioni HEAT perdono efficacia con la rotazione.\nGli APFSDS possono anche essere sparati dai cannoni a canna rigata, ma hanno bisogno di modifiche che ne limitino la rotazione all'interno della canna, per quanto \u00e8 possibile, per esempio con l'introduzione di cuscinetti tra la canna e l'involucro del proiettile. Canne rigate sono state tenute in uso da parte di alcune nazioni (il Regno Unito e India, per esempio) perch\u00e9 sono in grado di sparare munizioni di altra natura come le munizioni Hesh con maggiore precisione. Tuttavia, l'uso regolare di APFSDS logora la rigatura, che richiede quindi una maggiore manutenzione. Per questi motivi l'MBT inglese, il Challenger 2, \u00e8 in fase di sperimentazione con una canna 120 millimetri liscia Rheinmetall.\nGli APFSDS per MBT moderni sono comunemente di 2\u20133\u00a0cm di diametro e 50\u201360\u00a0cm di lunghezza. La tendenza logica sarebbe quella di diminuire il diametro e aumentare la lunghezza: Tuttavia la forte diffusione di armature reattive progettate per contrastare munizioni penetranti come gli APFSDS ha, negli Stati Uniti, fatto invertire questa tendenza. Per massimizzare la quantit\u00e0 di energia cinetica rilasciata sul bersaglio la punta del penetratore deve essere fatta di un materiale denso, come carburo di tungsteno o uranio impoverito (DU). Il DU puro non \u00e8 particolarmente duro ma viene legato con nickel, zinco o entrambi. Inoltre DU \u00e8 piroforico: i frammenti riscaldati del nucleo DU bruciano a contatto con l'aria, dando fuoco a carburante e/o munizioni del bersaglio e compensando in tal modo la mancanza di una testata esplosiva.\nLa velocit\u00e0 tipica degli APFSDS variano tra i produttori e in base alla canna dell'arma con cui vengono sparati. Come esempio tipico, lo statunitense General Dynamics KEW-A1 ha una velocit\u00e0 iniziale di 1.740\u00a0m/s (5.700\u00a0ft/s), a fronte di 914\u00a0m/s (3.000\u00a0ft/s) per un fucile tipico (fucile d'assalto cal. 5,56x45). I proiettili APDS viaggiano ad una velocit\u00e0 cos\u00ec alta che il sabot dopo il distacco pu\u00f2 continuare la sua corsa per molte centinaia di metri ed essere anch'esso letale per mezzi leggeri e fanteria."}
{"id": "605255", "revid": "46931", "url": "https://it.wikipedia.org/wiki?curid=605255", "title": "Disordine distimico", "text": ""}
{"id": "605258", "revid": "125984911", "url": "https://it.wikipedia.org/wiki?curid=605258", "title": "Ivan Zaytsev", "text": "Biografia.\nFiglio del pallavolista sovietico campione olimpico Vja\u010deslav Zajcev e della nuotatrice Irina Pozdnjakova, Ivan Zaytsev, soprannominato lo \"zar\", durante la sua infanzia, per seguire l'attivit\u00e0 sportiva del padre, si sposta con la sua famiglia in diverse parti d'Europa. Inizia a praticare la pallavolo a 7 anni a San Pietroburgo, trasferendosi poi per un anno a Belgorod. Nel 1998, all'et\u00e0 di dieci anni, si trasferisce in Italia insieme alla famiglia.\nIl 12 maggio 2008, dopo dieci anni di residenza ininterrotta in Italia, presta giuramento per ottenere la cittadinanza italiana.\nIl 18 marzo 2013 sposa Ashling Sirocchi, con la quale ha avuto tre figli: Alessandro \"Sasha\", nato il 31 ottobre 2014, Sienna, nata il 4 gennaio 2018, e Nausicaa nata il 3 ottobre 2019.\nA novembre 2016, partecipa con la moglie alla campagna promozionale per la raccolta benefica promossa dalla Fondazione Banco Alimentare.\nA marzo 2017, diviene ambasciatore e \"testimonial\" italiano del Programma alimentare mondiale.\n\"Mia\" \u00e8 il titolo del suo primo libro-intervista a carattere autobiografico, concesso all'editorialista ed ex giocatore di rugby Marco Pastonesi, edito da Rizzoli nel 2017.\nCarriera.\nClub.\nNel 2001 inizia a giocare, come palleggiatore, nelle giovanili del , per poi entrare a far parte della prima squadra, in Serie A1, nella stagione 2004-05.\nNella stagione 2006-07 passa alla , mentre la stagione successiva viene ceduto alla .\nNell'annata 2008-09, cambiando anche ruolo in schiacciatore, ritorna alla squadra di Roma, retrocessa intanto in Serie A2, con la quale vince nella stagione 2009-10 la coppa Italia di categoria, venendo premiato anche come MVP, ed ottiene la promozione nel massimo campionato italiano.\nNella stagione 2012-13 viene ingaggiato dalla di Macerata, club con il quale cambia nuovamente ruolo, spostato nella posizione di opposto, e dove resta per due annate, con la quale vince la Supercoppa italiana, ricevendo anche il premio di miglior giocatore e lo scudetto nella stagione 2013-14.\nPer il campionato 2014-15 si trasferisce in Russia, nella , militante nella Superliga, con cui si aggiudica la Coppa CEV. Dopo due annate in Russia, nell'aprile 2016 approda in Qatar per partecipare alla Coppa dell'Emiro con l', aggiudicandosi il torneo e venendo premiato come miglior giocatore.\nRientra in Italia per il campionato 2016-17, questa volta con la maglia della , in Superlega, dove resta per due annate, nelle quali gioca come schiacciatore, e con cui vince la Supercoppa italiana 2017, la Coppa Italia 2017-18 e lo scudetto 2017-18. Nella stagione 2018-19 si accasa al , sempre nella massima divisione italiana, aggiudicandosi la Supercoppa italiana: dopo un biennio con gli emiliani, nell'annata 2020-21 passa in prestito al club russo , in Superliga.\nPer il campionato 2021-22 torna in Superlega, vestendo nuovamente la maglia della Lube.\nNazionale.\nDopo aver acquisito la cittadinanza italiana nel 2008 viene convocato in nazionale, con la quale vince l'oro ai Giochi del Mediterraneo XVI Giochi del Mediterraneo. Nel 2011, con la nazionale, vince l'argento al campionato europeo, mentre nel 2012 conquista la medaglia di bronzo ai Giochi della XXX Olimpiade di Londra.\nNel 2013, vince la medaglia di bronzo alla World League, bissata anche nell'edizione 2014, e alla Grand Champions Cup e quella d'argento al campionato europeo.\nNel 2015 vince la medaglia d'argento alla Coppa del Mondo e quella di bronzo al campionato europeo.\nAi Giochi della XXXI Olimpiade di Rio de Janeiro conquista la medaglia d'argento.\nMedia.\nNell'ambito della campagna promozionale avviata dal Ministero della Salute in tema di vaccini, ha figurato nello spot televiso \"Facciamo squadra per la nostra salute\", oggetto delle critiche da parte del Movimento \"no-vax\".\nA dicembre 2018, ha doppiato in italiano il robot protagonista del nuovo episodio di \"Bumblebee\", la saga di \"Transformers\"."}
{"id": "605261", "revid": "110157", "url": "https://it.wikipedia.org/wiki?curid=605261", "title": "Flesberg", "text": "Flesberg \u00e8 un comune norvegese della contea di Viken."}
{"id": "605264", "revid": "1428919", "url": "https://it.wikipedia.org/wiki?curid=605264", "title": "Builth Wells", "text": "Builth Wells (Llanfair ym Muallt in gallese) \u00e8 una citt\u00e0 del Galles centrale, posta nella contea di Powys ed in quella tradizionale di Brecknockshire.\nGeografia fisica.\nLa cittadina che al censimento del 2001 contava 2.352 abitanti \u00e8 posta sulla riva destra del fiume Wye poco ad est della confluenza dell\"'Irfon\" nel Wye. La linea ferroviaria \"Heart of Wales Line\" che va da Llanelli a \"Craven Arms\" passa a circa 5 km ad est della citt\u00e0 e la serve tramite le stazioni dei villaggi di \"Builth Road\" e di \"Cilmeri\".\nStoria.\nLe origini della citt\u00e0 sono probabilmente del periodo normanno. A quel tempo \"Philip de Braose\" fece erigere un castello in legno a controllo del fiume Wye. Nel 1277 Edoardo I fece ricostruire il castello in pietra. La cittadina si svilupp\u00f2 attorno al castello che non \u00e8 pi\u00f9 esistente. Nel 1690 parte dell'abitato fu raso al suolo da un incendio. Nel 1779 fu costruito il ponte che ancora oggi scavalca il fiume Wye. A partire dalla met\u00e0 del XIX secolo la cittadina ebbe il suo sviluppo come citt\u00e0 termale e fu raggiunta dalla ferrovia. \nA \"Cilmeri\", posta a circa 4\u00a0km da Buith Wells fu ucciso Llewelyn ap Gruffyd, l'ultimo principe gallese, dai soldati di Edoardo I nel 1282.\nOggi la citt\u00e0 conserva il suo ruolo di mercato per le aree circostanti ma ha subito un notevole declino con la fine dell'industria termale.\nRoyal Welsh Show.\nNei pressi del villaggio di \"Llanelwedd\", posto sulla riva del Wye opposta a Buith Wells, si tiene annualmente a luglio il \"Royal Welsh Show\" organizzato dalla \"Royal Welsh Agricultural Society\". La manifestazione \u00e8 una vera e propria festa degli agricoltori di tutta la regione. Prevede una fiera del bestiame, competizioni di cani, competizioni tra i tosatori di pecore e tra i taglialegna, gare di pesca, falconeria, gare ippiche, concerti di bande musicali ed altre manifestazioni.\nLa manifestazione \u00e8 un grande evento sociale per la popolazione della regione rurale del Galles. La \"Young Farmers Association\" (Associazione dei giovani agricoltori), che ha tra i suoi scopi la socializzazione dei giovani delle zone rurali, organizza vari tipi di gare tra i suoi membri che hanno le finali annuali nel corso della manifestazione."}
{"id": "605276", "revid": "339392", "url": "https://it.wikipedia.org/wiki?curid=605276", "title": "John Romita sr.", "text": ""}
{"id": "605282", "revid": "339392", "url": "https://it.wikipedia.org/wiki?curid=605282", "title": "FSO Matiz", "text": ""}
{"id": "605283", "revid": "486946", "url": "https://it.wikipedia.org/wiki?curid=605283", "title": "Padre Mariano", "text": ""}
{"id": "605287", "revid": "80020503", "url": "https://it.wikipedia.org/wiki?curid=605287", "title": "John Romita", "text": ""}
{"id": "605288", "revid": "339392", "url": "https://it.wikipedia.org/wiki?curid=605288", "title": "Ottaiano", "text": ""}
{"id": "605291", "revid": "10372", "url": "https://it.wikipedia.org/wiki?curid=605291", "title": "Leonardo di Caprio", "text": ""}
{"id": "605296", "revid": "767487", "url": "https://it.wikipedia.org/wiki?curid=605296", "title": "Stormbringer Ruler", "text": "STORMBRINGER RULER The Legend of The Power Supreme \u00e8 un album epic metal del gruppo musicale fiorentino Domine, pubblicato nel 2001 dalla Dragonheart Records.\nDettagli Brani.\n\"THE RIDE OF THE VALKYRIES\" \u00e8 un riarrangiamento metal della \"Cavalcata delle valchirie\" di Richard Wagner.\n\"THE LEGEND OF THE POWER SUPREME\" e \"TRUE LEADER OF MEN\" sono ispirate alla saga fantascientifica di Dune, dalla quale riportano varie citazioni. L'intro, in particolare, \u00e8 tratta dall'inizio del film \"Dune\".\n\"FOR EVERMORE the chronicles of the black sword - the end of an era part 3\" \u00e8 invece ispirato a Freddie Mercury e in particolare a Rhye, mondo immaginario che \u00e8 l'argomento principale di alcune canzoni dei Queen, band di cui Freddie Mercury era il cantante, soprattutto \"Seven Seas Of Rhye\".\nGli altri brani sono in generale ispirati alla saga fantasy di Elric di Melnibon\u00e9, personaggio che appare anche sulla copertina del disco."}
{"id": "605297", "revid": "6923", "url": "https://it.wikipedia.org/wiki?curid=605297", "title": "Ford S-Max", "text": ""}
{"id": "605301", "revid": "10372", "url": "https://it.wikipedia.org/wiki?curid=605301", "title": "Romeo+Giulietta", "text": ""}
{"id": "605303", "revid": "31886", "url": "https://it.wikipedia.org/wiki?curid=605303", "title": "Magnus III di Norvegia", "text": "Il suo soprannome \"barfot\" o \"berrf\u00f8tt\" significa \"scalzo\" o \"gambe nude\" ed \u00e8 comunemente considerato proveniente dal suo modo di vestire in stile gaelico, lasciando la parte inferiore delle gambe scoperta - questo abito scozzese \u00e8 il precursore dei noti kilt. Secondo un'altra teoria, prese questo soprannome per la sua abitudine di camminare scalzo, seguendo l'abitudine scozzese. Il suo regno fu contraddistinto da una serie di campagne di conquista che si diressero soprattutto verso le Isole britanniche e riusc\u00ec a conquistare il Regno dell'isola di Man e quello di Dublino.\nIn quanto figlio di Olaf Kyrre Magnus venne incoronato re nel sud-est del paese poco dopo la morte del padre nel 1093, nel nord la sua incoronazione venne contestata dal cugino, figlio di suo zio Magnus II di Norvegia, Haakon Magnusson di Norvegia e i due governarono insieme, con una certa difficolt\u00e0, fino alla morte di Haakon avvenuta attorno al 1094. Alcuni nobili contestarono ancora la sua elezione a re, ma Magnus soppresse presto ogni rivolta interna, una volta assestata la propria posizione si dedic\u00f2 alla conquista dell'ovest attraversando pi\u00f9 volte il Mare d'Irlanda fra il 1098 e il 1099. In quegli anni razzi\u00f2 le Isole Orcadi, le Isole Ebridi e l'Isola di Man e si assicur\u00f2 il controllo su quelle isole grazie a un trattato con il re di Scozia. Facendo base a Man si diresse quindi verso il Galles dove, per un breve periodo, ebbe anche il controllo del Regno di Gwynedd, dopo che ebbe respinto i Normanni. \nTornato in patria diresse i propri progetti di conquista verso i territori di confine con la Svezia di Dalsland e V\u00e4sterg\u00f6tland, ne segu\u00ec una serie di inutili schermaglie tanto che il re di Danimarca Eric I di Danimarca spinse perch\u00e9 i tre re scandinavi, di Svezia, Danimarca e Norvegia, iniziassero una serie di trattati di pace per evitare che il conflitto diventasse una rivolta. Nel 1101 Magnus accett\u00f2 un accordo di pace con il re di Svezia Ingold I di Svezia acconsentendo a sposarne la figlia Margaret Fredkulla, in cambio la ragazza avrebbe portato il Dalsland come parte della propria dote. Nel 1102 Magnus ottenne il controllo su una parte dell'Irlanda, grazie alla propria alleanza con Muircheartach Ua Briain, Re del Munster, egli ebbe la sovranit\u00e0 sul Regno di Dublino. L'anno dopo, in circostanze poco chiare, Magnus mor\u00ec in un'imboscata degli Ulaid mentre tentava di mettere insieme le provviste necessarie per tornare in patria. Con la sua morte si persero gran parte delle sue conquiste territoriali.\nLa famiglia e le fonti.\nIl pi\u00f9 grande corpo di informazioni esistente su Magnus \u00e8 costituito dalle Saghe e cronache norvegesi che si cominciarono a scrivere nel XII secolo. Le fonti pi\u00f9 importanti accessibili ancora oggi sono la \"Historia de Antiquitate Regum Norwagiensium\" di Theodoricus monachus, composta fra il 1177 e il 1188, l'anonima \u00c1grip af N\u00f3regskonungas\u00f6gum, dello stesso periodo e le saghe islandesi Heimskringla di Snorri Sturluson e le anonime Morkinskinna e Fagrskinna datate intorno al 1220. Le saghe posteriori sono pi\u00f9 ricche di dettagli, ma sono anche considerate le meno attendibili, per quanto riguarda le sue campagne di conquista nelle Isole britanniche i particolari su di esse sono tratti da cronache locali, alcune anche coeve.\nMagnus nacque alla fine del 1073 da Olaf Kyrre e se l'identit\u00e0 del padre \u00e8 certa, quella della madre lo \u00e8 molto meno. Le saghe di Morkinskinna e Fagrskinna le danno il nome di Tora Arnesdatter, figlia di un altrimenti sconosciuto Arne L\u00e5ge, le saghe Heimskringla, Hulda-Hrokkinskinna e Hryggjarstykki le danno invece il nome di Tora Joansdatter, mentre la cronaca di Sunnm\u00f8rs\u00e6ttlegga la battezza come \"Rognvaldsdatter\" cio\u00e8 \"figlia di Rognvald\", nella fattispecie R\u00f6gnvald Brusason (morto 1046). In merito a queste ipotesi gli storici sono fra di loro equamente divisi.\nMagnus crebbe nello \"hird\", il seguito reale di suo padre presso Nidaros che al tempo era, di fatto, la capitale della Norvegia e suo tutore in quegli anni fu Tore Ingeridsson, che era cugino di suo padre. Gi\u00e0 in giovent\u00f9 Magnus mostr\u00f2 di avere il carattere incline alla guerra proprio del nonno Harald III di Norvegia piuttosto che quello del padre il cui cognome \"Kyrre\" voleva dire \"pacifico\". Magnus era anche considerato piuttosto intelligente e di bell'aspetto e bench\u00e9 fosse pi\u00f9 basso dell'illustre nonno era comunque considerato alto.\nLe lotte interne.\nDurante il regno di suo padre Olaf il paese aveva conosciuto un lungo periodo di pace ed \u00e8 possibile che Magnus fosse presente a Ranrike quando suo padre mor\u00ec nel settembre 1093 e probabilmente venne proclamato re dal Thing gi\u00e0 il mese seguente. Al momento della sua salita al trono Magnus aveva gi\u00e0 costruito una rete di sostegno nell'aristocrazia norvegese e, bench\u00e9 i documenti riguardo al suo primo anno di regno siano talvolta poco chiari, pare che la sua concentrazione fosse rivolta ad ovest, verso le Isole britanniche. Il dominio di quelle parti delle Isole britanniche ancora sotto il controllo norvegese era precipitato nel caos dopo la morte di Thorfinn Sigurdsson il che diede a Magnus la possibilit\u00e0 di farsi coinvolgere nelle locali lotte per il potere. Secondo alcune fonti la prima spedizione avvenne fra il 1093 e il 1094 quando aiut\u00f2 Donald III di Scozia a conquistare il trono ricevendo probabilmente in cambio il controllo delle Ebridi Esterne . Se questa spedizione ebbe comunque mai luogo o meno \u00e8 ancora oggetto di dibattito dal momento che le fonti pi\u00f9 antiche e le saghe non ne fanno oggetto di riferimenti diretti.\nMagnus non fu per altro un re incontestato dal momento che anche suo cugino Haakon Magnusson di Norvegia reclamava la corona, questi era infatti il figlio Magnus II di Norvegia che aveva brevemente regnato con suo fratello Olaf che era rimasto solo sul trono alla sua morte avvenuta nel 1069. I thing della Norvegia centrale, come quello di Tr\u00f8ndelag, lo proclamarono re e secondo alcuni storici egli giunse ad avere sotto il proprio controllo tutte le terre che erano state sotto il dominio paterno come le terre di H\u00e5logaland, nel nord, e nel Vestlandet situata a occidente. Haakon si assicur\u00f2 l'appoggio dei nobili assumendo su di s\u00e9 parte del carico di tasse e doveri che dovevano corrispondere alla corona, mentre Magnus persegu\u00ec politiche alquanto costose e chiese un allungamento del servizio militare. \nI due si trovarono di fatto a regnare congiuntamente e mentre Magnus prese residenza a Nidaros per trascorrervi l'inverno 1094-1095 Haakon and\u00f2 fino in citt\u00e0 prendendo dimora nella vecchia residenza reale. I rapporti fra i due divennero sempre pi\u00f9 tesi e un giorno Haakon vide le navi del cugino, completamente attrezzate, che navigavano al largo della costa. Immediatamente egli convoc\u00f2 il thing di Tr\u00f8ndelag costringendo Magnus a navigare verso sud e Haakon prov\u00f2 a inseguirlo via terra, passando per la catena montuosa di Dovrefjell, ma la morte lo colse improvvisamente durante il viaggio nel febbraio 1095.\nL'uomo che era stato dietro Haakon era il suo padre adottivo Tore Tordsson che si rifiut\u00f2 di riconoscere Magnus quale legittimo re anche dopo la morte del figliastro. Egli, insieme a Egil Aslaksson ed altri nobili dispose di mettere sul trono lo sconosciuto Sweyn Haraldsson. A lungo si \u00e8 creduto che questo Sweyn fosse un nobile di origine danese, mentre ora si tende a classificarlo come uno dei numerosi figli illegittimi di Harald III di Norvegia. La base della rivolta si colloc\u00f2 nei dintorni di Oslo, tuttavia essa trov\u00f2 consensi anche in altri nobili provenienti da altre zone del paese. Dopo qualche settimana di combattimenti Magnus prese Tore e i suoi sostenitori e li giustizi\u00f2 nell'isola di Vambarholm facente parte delle Isole Lofoten. Secondo le testimonianze Magnus si infuri\u00f2 per non aver potuto salvare Egil che si sarebbe potuto rivelare un giovane pieno di risorse, in quanto re egli poteva concedere il perdono solo se un nobile lo pregava per un altro, cosa che non avvenne. L'ultima disputa interna Magnus la ebbe con Sveinke Steinarsson che, se aveva l'indubbio vantaggio di contenere la pirateria, si rifiutava comunque di riconoscerlo come re. Egli venne quindi esiliato per un periodo di tre anni durante la quale la pirateria rifior\u00ec, forse su suo stesso impulso, i due infine si incontrarono nel territorio danese di Halland e Magnus perdon\u00f2 Sveinke che da quel momento divenne un suo fedele sostenitore.\nSignore delle Isole.\nMagnus tent\u00f2 anche di ricostruire il predominio norvegese all'Ovest e nel Mare d'Irlanda e il primo tentativo fu quello di mettere a capo delle Ebridi esterne un proprio re vassallo, Ingemund, che venne per\u00f2 ucciso in una rivolta nel 1097. Non \u00e8 affatto chiaro quale fosse l'intento ultimo di Magnus e gli storici moderni tendono, per altro, a minimizzarne i fini. Il cronacotecario Guglielmo di Malmesbury credeva che il vero scopo di Magnus fosse quello di prendere il trono di Guglielmo II d'Inghilterra cos\u00ec come aveva voluto fare suo nonno anni addietro. Alcuni storici credono che egli volesse costruire un impero che comprendesse anche la Scozia e l'Irlanda mentre altri sono dell'avviso che volesse soltanto limitarsi a consolidare il proprio dominio sulle comunit\u00e0 norvegesi sparse nel mare d'Irlanda. Se \u00e8 possibile che la scintilla della spedizione sia stata accesa dalla morte di Ingemund la Saga degli uomini delle Orcadi assumono invece che egli venne persuaso da Haakon Paulsson, figlio del conte delle Orcadi, che voleva il contado per s\u00e9. \u00c8 anche possibile che Magnus stesse anche tentando di trovare un regno per suo figlio Sigurd che port\u00f2 con s\u00e9 nella spedizione. In ogni caso nel 1098 part\u00ec con una nutrita flotta alla volta delle Isole Orcadi e una volta giunto a destinazione egli sped\u00ec i conti Paul ed Erlend Thorfinnsson (entrambi morti dopo il 1098) in Norvegia quali prigionieri. Quanto ai loro figli Haakon Paulsson, Magnus Erlendsson ed Erling Erlendsson furono presi come ostaggi e il nuovo conte delle Orcadi fu suo figlio Sigurd di soli otto anni. \nSubito dopo Magnus si diresse in Scozia, nelle Ebridi esterne e a Lewis e Harris compiendo razzie lungo il cammino, poich\u00e9 la resistenza che trov\u00f2 fu minima egli continu\u00f2 i propri saccheggi a Uist, Skye, Tiree, Mull e Islay spingendosi fino a Iona che tuttavia non venne razziata. Da l\u00ec si diresse in Irlanda dove sub\u00ec delle pesanti perdite in termini di navi e uomini nell'Ulster dirigendosi quindi all'Isola di Man dove il conte \u00d3ttar cadde a seguito di una violenta battaglia e nello stesso periodo egli riusc\u00ec a scacciare o catturare Lagmann mac Gofraid Re di Man. L'isola di Man cadde dunque sotto il dominio norvegese e Magnus e i suoi uomini vi si trattennero per diverso tempo che venne speso per organizzare delle migrazioni dalla Norvegia e per la (ri)costruzione di fortezze e case per le quali venne impiegato del legno proveniente da Galloway il che implica che almeno una parte di quella regione era stata a sua volta conquistata. \nMagnus poteva a quel punto mirare all'Irlanda se non che dovette accorgersi di dover rallentare quando fu avvicinato da Gruffydd ap Cynan, del Regno di Gwynedd, che era stato costretto a riparare in Irlanda a causa dei conti normanni Ugo d'Avranches e Hugh di Montgomery, II conte di Shrewsbury (morto 1098). Secondo Orderico Vitale Magnus si diresse con sei navi verso Anglesey, al largo di Puffin Island, interrompendo la cerimonia di vittoria che i normmani stavano tenendo a seguito della sconfitta di Gruffydd e giungendo in un momento davvero assai opportuno anche se non \u00e8 certo che egli volesse schierarsi dalla parte dei gallesi. La battaglia che ne segu\u00ec, e che si tenne nel giugno del 1098, fu uno degli eventi meglio documentati del regno di Magnus, Hugh di Montgomery venne ucciso da una freccia e i normanni furono sonoramente sconfittiCanuto IV di Danimarca. \nLe fonti comunque attestano che egli rimpianse l'azione compiuta quando seppe il nome della vittima pi\u00f9 illustre segno che forse poteva volere un'alleanza con i normanni, da l\u00ec egli comunque torn\u00f2 a Man improvvisamente come era arrivato lasciando i normanni indeboliti e fiacchi. Dopo questa battaglia Anglesey venne considerato come il pi\u00f9 meridionale degli avamposti norvegesi, tuttavia ben presto Gruffydd torn\u00f2 in patria e si premur\u00f2 di ricoprire Magnus di onori e doni segno che forse il Gwynedd aveva accettato di sottomettersi a lui. Intanto l'estensione dei domini di Magnus cominciava a innervosire gli inglesi che forse ricordavano la tentata invasione di suo nonno Harald III, la guerra combattuta con Sweyn II di Danimarca e la minacciata invasione di Canuto IV di Danimarca.\nIntanto in Scozia continuava la guerra fra i re rivali nonostante Edgar di Scozia fosse riuscito ad ottenere un leggero vantaggio e forse fu per evitare uno scontro con Magnus che avrebbe dovuto affrontare in condizioni di pesante svantaggio che, secondo le saghe, egli gli propose la pace in cambio della sua rinuncia ad ogni pretesa scozzese sulle isole ad ovest della Scozia. A questo punto il dominio di Magnus sulle isole era pressoch\u00e9 completo ed egli pass\u00f2 parte di quell'inverno nelle Ebridi continuando a fortificarle mentre molti dei suoi uomini tornarono in patria. Fu in quel periodo che si cominci\u00f2 a parlare di un suo matrimonio con Matilde di Scozia, figlia di Malcolm III di Scozia, le nozze comunque non ebbero mai luogo. L'estate successiva Magnus torn\u00f2 a casa lasciando dietro di s\u00e9 un largo dominio anche se molte delle isole erano sotto il controllo norvegese solo di nome.\nLa campagna di Svezia.\nTornato in Norvegia egli volse la sua attenzione verso est e facendo leva su antichi confini che dovevano separare Norvegia e Svezia si prepar\u00f2 a conquistare le province di Dalsland e V\u00e4sterg\u00f6tland nel tardo 1099. Secondo il suo punto di vista il confine avrebbe dovuto essere spostato a est del fiume G\u00f6ta \u00e4lv ed egli reclam\u00f2 per s\u00e9 anche le terre poste ad occidente del lago V\u00e4nern. Ingold I di Svezia rifiut\u00f2 le sue pretese e Magnus si prepar\u00f2 a rispondere cominciando a razziare tutti i villaggi che trov\u00f2 sulla via, mentre Ingold metteva insieme un esercito. Quando Magnus venne informato che era meglio ritirarsi rifiut\u00f2 poich\u00e9 egli credeva che una campagna, una volta iniziata, non poteva essere abortita. In un attacco a sorpresa sferrato durante la notte ad est del G\u00f6ta \u00e4lv, non lontano da Lilla Edet, egli sconfisse gli svedesi e conquist\u00f2 buona parte del V\u00e4sterg\u00f6tland. Magnus fece quindi costruire una fortezza di legno circondata da un fossato sull'isola di K\u00e5llands\u00f6, nel lago V\u00e4nern lasciandovi 300 uomini di guardia prima di fare ritorno in Norvegia. \nSecondo alcuni storici quegli uomini si macchiarono di una certa arroganza assai poco professionale nata forse a seguito dei numerosi successi militari avuti sotto la guida di Magnus e insultarono ripetutamente Ingold per il tempo che ci stava mettendo per raggiungerli. Quando giunse l'inverno il lago si ghiacci\u00f2 ed Ingold arriv\u00f2 con 3.000 uomini e nonostante egli avesse offerto loro pi\u00f9 volte di poter tornare a casa incolumi con tutti i loro beni il capo della guarnigione decise di non accettare. Alla fine Ingold ordin\u00f2 di attaccare e bruciare il forte. Gli uomini superstiti vennero risparmiati e, bench\u00e9 umiliati dopo essere stati sferzati con dei bastoni mentre abbandonavano il forte, venne loro permesso di tornare a casa. \nMagnus si risent\u00ec parecchio per l'affronto subito e l'anno dopo torn\u00f2 in Svezia riconquistando le stesse terre di prima, nel corso della campagna lui e i suoi uomini caddero in un'imboscata che li costrinse a tornare a casa dopo aver subito pesanti perdite. La guerra continu\u00f2 fino al 1101 finch\u00e9 Eric I di Danimarca, preoccupato che il conflitto si estendesse ulteriormente, inizi\u00f2 dei colloqui di pace fra i due sovrani. La relazione fra Norvegia e Danimarca era ancora tesa dopo che Magnus era entrato nello Halland nel 1096 ed Eric temeva che il conflitto si riversasse di nuovo nelle sue terre. I tre sovrani alla fine si accordarono sul mantenere i loro confini cos\u00ec com'erano stati al tempo dei loro antenati e per suggellare l'accordo Magnus spos\u00f2 la figlia di Ingold Margaret Fredkulla che port\u00f2 in dote le terre che egli aveva reclamato come sue. I due non ebbero figli e alla morte di Magnus esse ritornarono alla Svezia.\nLa morte in Irlanda.\nAttorno al 1102 Magnus part\u00ec alla volta dell'Irlanda con un numero di uomini e mezzi superiore a quello usato in ogni altra precedente campagna e due dei pi\u00f9 grandi problemi che dovette affrontare furono il gran numero di piccoli re e le numerose alleanze che collegavano fra loro i nobili dell'isola. Egli fece base a Man e ricevette numerosi rifornimenti anche dalle Orcadi e presto Magnus and\u00f2 ai ferri corti con il re del Munster e, per quanto contestato re supremo d'Irlanda Muircheartach Ua Briain che era gi\u00e0 per altro in lotta con il suo principale rivale Domnall Ua Lochlainn. \n\u00c8 possibile per altro che egli gi\u00e0 l'anno prima avesse tastato il terreno poich\u00e9 degli ignoti marinai avevano razziato l'isola di Scattery che di Muircheartach era la base. Le fonti asseriscono che quando Magnus arriv\u00f2 a Man si accord\u00f2 con gli irlandesi per un anno di pace, il che suggerisce che ci fosse gi\u00e0 dell'inimicizia giacch\u00e9 questi sono espedienti diplomatici usati solitamente fra parti in guerra. Parte di quell'accordo fu il matrimonio fra il figlio di Magnus, Sigurd, con Blathmin N\u00ed Briain (floruit 1103), figlia di Muircheartach. Nel giorno delle nozze Magnus nomin\u00f2 il figlio quale suo \"co-sovrano\" e gli riconobbe il controllo delle terre situate ad Ovest, mentre dal canto suo Muircheartach riconobbe il controllo di Magnus sul Regno di Dublino e di Fingal. \nNello stesso periodo Muircheartach diede in sposa la figlia Lafracoth ad Arnulf di Montgomery (1068 circa-dal 1118 al 1122), fratello di quell'Hugh che Magnus aveva ucciso nel 1098.\nIntanto la saga di \"Morkinskinna\" cita un cavaliere straniero di nome \"Giffar\u00f0r\" che apparve alla corte di Magnus poco prima della sua campagna contro la Svezia e secondo alcuni storici quella \u00e8 la prova che egli cospir\u00f2 con il conte normanno Walter Giffard, I conte di Buckingham (morto 1102), o un membro della sua famiglia, nella rivolta che si tenne in quel periodo ai danni di Enrico I d'Inghilterra. In pi\u00f9, secondo Orderico Vitale, alla morte di Magnus venne confiscato un ricco tesoro che egli aveva lasciato a un cittadino di Lincoln (Regno Unito), tesoro che sembra essere stato pagato a Magnus dai normanni in cambio del suo supporto. Tale somma avrebbe potuto finanziare le campagne militari che stava allora sostenendo e che non erano affatto popolari fra i norvegesi.\nPer quanto riguarda Muircheartach egli doveva per forza tenere fede al proprio patto con Magnus se voleva provocare la caduta del rivale Domnall, i due fecero insieme diverse spedizioni dopo l'accordo di pace, spedizioni che vennero interrotte solo per l'arrivo dell'inverno fra il 1102 e il 1103. Le fonti antiche affermano che Magnus svern\u00f2 nel Connacht, ma questi non faceva parte del regno di Muircheartach e gli storici moderni tendono a credere che egli si ferm\u00f2 in realt\u00e0 nel Munster. I due rimasero alleati sia nelle campagne contro Domnall che in quelle contro Cen\u00e9l nE\u00f3gain nel 1103, ma, al contrario delle fonti norvegesi, quelle irlandesi non descrivono tali campagne come un successo. Il 5 agosto 1103 Muircheartach tent\u00f2 inutilemente di sottomettere Domnall alla battaglia di Mag Coba, Magnus non vi prese parte, ma i suoi uomini combatterono al fianco di quelli di Muircheartach. Tanto pi\u00f9 Magnus s'avvicinava al suo progetto d'avere l'Irlanda tanto pi\u00f9, a rigor di logica, Muircheartach, avrebbe dovuto volerlo fuori dalla sua strada, secondo le saghe di \"Morkinskinna\" ed \"Heimskringla\" i due s'accordarono che avrebbe dovuto essere Muircheartach a portare a Magnus il necessario per poter tornare in Norvegia, ma poich\u00e9 le cose andavano oltre il tempo concordato egli cominci\u00f2 a divenire sospettoso e a temere che l'alleato progettasse di attaccarlo. \nIl 24 agosto 1103 Magnus e i suoi uomini s'avventrarono nell'entroterra per cercare Muircheartach e i suoi uomini, \u00e8 possibile che Magnus e i suoi abbiano fatto un attracco incauto nel tentativo di rifornirsi di vettovaglie e che gli Ulaid li abbiano scambiati per razziatori delle Ebridi. D'altronde \u00e8 anche possibile che Muircheartach avesse loro ordinato di tendere un'imboscata a Magnus. Le fonti asseriscono che l'attacco fu repentino e che Magnus e i suoi non erano in assetto di guerra, egli cerc\u00f2 di mantenere l'ordine cercando di portare parte del suo esercito su un terreno sicuro da dove scagliare frecce sugli irlandesi. Nel corso dello scontro egli venne dapprima ferito a una gamba e poi finito con un colpo d'ascia.\nSe Magnus venne forse tradito da Muircheartach venne di certo da tradito da parte del suo esercito, in particolare dagli uomini di Torgrim Skinnluve che corsero alle navi nel corso della battaglia. Non si sa dietro quel gesto non ci fosse la mano dell'aristocrazia norvegese che voleva che Magnus liberasse il trono. Morto lui suo figlio Sigurd lasci\u00f2 le Isole lasciando dietro di s\u00e9 la giovane moglie e perdendo il controllo diretto sulle isole che, anche se rimasero comunque sotto la corona di Norvegia, non videro pi\u00f9 un altro re norvegese per altri 150 anni.\nMatrimonio e figli.\nMagnus III di Norvegia spos\u00f2 nel 1101 Margherita di Svezia, figlia del re di Svezia Ingold I, ma da questo matrimonio non nacquero figli. Egli aveva avuto precedentemente diverse concubine dalle quali ebbe almeno tre figli maschi e due femmine:"}
{"id": "605307", "revid": "287204", "url": "https://it.wikipedia.org/wiki?curid=605307", "title": "Emanuele Notarbartolo", "text": "\u00c8 considerato la prima \"vittima\" \"eccellente\" di cosa nostra in Italia.\nFu direttore generale del Banco di Sicilia ed esponente della Destra storica. \u00c8 sepolto nel Cimitero di Santa Maria dei Rotoli a Palermo.\nBiografia.\nLe origini.\nIl marchese di San Giovanni nasce da una famiglia aristocratica palermitana, i Notarbartolo (il nonno Francesco Paolo era principe di Sciara), ma presto rimane orfano di entrambi i genitori (don Leopoldo e donna Teresa Vanni). Cresciuto in Sicilia, nel 1857 si trasferisce prima a Parigi, poi in Inghilterra, dove conosce Michele Amari e Mariano Stabile, due esuli siciliani che lo influenzeranno molto. Avvicinatosi all'economia e alla storia, diventa sostenitore del liberalismo conservatore (quindi vicino alla Destra storica).\nL'impegno militare e politico.\nArruolatosi nel 1859 nell'armata sarda, si aggrega nel giugno 1860 alla spedizione dei Mille con Giuseppe Garibaldi dove prese parte alla battaglia di Milazzo e al termine rimase come ufficiale nel regio esercito. Nel 1865 diventa assessore alla polizia urbana a Palermo, con Antonio Starrabba, marchese di Rudin\u00ec, come sindaco. L'insurrezione della citt\u00e0 nel 1866 travolge l'intera classe dirigente e la conseguente sconfitta elettorale allontana per un periodo Notarbartolo dalla politica. Dal 1870 al 1873 \u00e8 responsabile dell'ospedale.\nIl 26 ottobre 1873 viene eletto sindaco di Palermo. Rimane in carica fino al 30 settembre 1876. Durante il suo governo, attua varie opere urbanistiche ed \u00e8 tra i promotori della costruzione del Teatro Massimo di Palermo; soprattutto si impegna nel debellare il fenomeno della corruzione alle dogane.\nL'attivit\u00e0 al Banco di Sicilia.\nNel febbraio 1876 \u00e8 nominato dal governo Depretis direttore generale del Banco di Sicilia, cercando con la sua autorit\u00e0 di riorganizzare il sistema bancario siciliano, scosso dopo l'Unit\u00e0 d'Italia. Il Banco di Sicilia \u00e8 infatti sull'orlo del fallimento, e l'operato di Notarbartolo \u00e8 orientato a evitare il collasso dell'economia siciliana. Crea una rete capillare di agenzie e opera una stretta sulle erogazioni di credito, da sempre effettuate senza garanzie e sulla base di principi clientelari, inimicandosi pertanto molti speculatori. \nIl consiglio d'amministrazione della banca \u00e8 composto principalmente da politici, molti dei quali legati alla mafia locale. \u00c8 affiancato in particolare dal parlamentare Raffaele Palizzolo, con il quale ha gi\u00e0 avuto non pochi screzi a causa delle speculazioni avventate da lui messe in atto. C'\u00e8 addirittura il sospetto che sia il mandante del sequestro messo in atto ai danni del marchese nel 1882 mentre si trova nei suoi possedimenti a Caccamo, per il quale Notarbartolo \u00e8 costretto a pagare un riscatto di lire.\nIl governo lo dimissiona nel febbraio 1890 e deve addirittura fare causa per il riconoscimento della pensione.\nL'omicidio.\nIl 1\u00ba febbraio 1893, nel tragitto in treno tra Termini Imerese e Trabia, viene ucciso con 27 colpi di pugnale da Matteo Filippello e Giuseppe Fontana, legati a \"cosa nostra\".\nIl processo.\nNel 1899 la Camera dei deputati autorizza il processo contro Raffaele Palizzolo come mandante dell'assassinio. Nel 1902 viene giudicato colpevole e condannato a 30 anni di reclusione, ma la Cassazione annulla la sentenza di Bologna e nel nuovo processo che si tenne nel luglio 1904 Palizzolo \u00e8 assolto dalla Corte d'Assise di Firenze per insufficienza di prove.\nCitazioni e riferimenti.\nLa vicenda del delitto Notarbartolo \u00e8 al centro del romanzo \"Il cigno\", dello scrittore Sebastiano Vassalli, Einaudi, Torino, 1993.\nL'assassinio di Emanuele Notarbartolo \u00e8 raccontato nella miniserie televisiva del 1980 \"Il delitto Notarbartolo\", di Alberto Negrin, in cui il politico siciliano venne interpretato da Ivo Garrani.\nNel 1994 il Teatro Stabile di Catania ha messo in scena \"Il caso Notarbartolo\" di Filippo Arriva, con protagonista Ilaria Occhini, in scena al Teatro Verga. Lo spettacolo viene presentato lo stesso anno al Teatro Valle di Roma."}
{"id": "605308", "revid": "72563", "url": "https://it.wikipedia.org/wiki?curid=605308", "title": "Magnus barfot", "text": ""}
{"id": "605309", "revid": "44638", "url": "https://it.wikipedia.org/wiki?curid=605309", "title": "Emanuele Notabartolo", "text": ""}
{"id": "605310", "revid": "72563", "url": "https://it.wikipedia.org/wiki?curid=605310", "title": "Magnus berrf\u00f8tt", "text": ""}
{"id": "605311", "revid": "72563", "url": "https://it.wikipedia.org/wiki?curid=605311", "title": "Magnus lo Scalzo", "text": ""}
{"id": "605312", "revid": "2184720", "url": "https://it.wikipedia.org/wiki?curid=605312", "title": "Certamen Horatianum", "text": "Il Certamen Horatianum \u00e8 una manifestazione culturale che si tiene ogni anno nella sede del Liceo Classico Statale \"Quinto Orazio Flacco\" di Venosa, in provincia di Potenza. \nStruttura.\nSi tratta di una gara (dal latino certamen) di traduzione dal latino e relativo commento in italiano di un componimento scelto tra le opere del celebre autore latino Orazio (nativo di questo comune, allora denominato \"Venusia\").\nQuesto evento artistico, che si tiene annualmente nel mese di maggio, al 2019 \u00e8 giunto alla trentaduesima edizione. Il Certamen Horatianum nacque nel 1986 come evento a carattere regionale ed ottenne un riconoscimento nazionale nel 1992, aprendosi anche alla partecipazione di scuole europee ad indirizzo classico.\nLa prova coinvolge gli studenti di penultimo anno di liceo classico provenienti da tutta Italia e Europa, in cui \u00e8 prevista un'ampia sezione di socializzazione che coinvolge tutti i partecipanti, i quali per quattro giorni vivono assieme in alberghi della Basilicata, tra visite guidate alla citt\u00e0 di Venosa e degustazione di prodotti tipici della zona.\nNegli anni, l'evento ha ospitato personalit\u00e0 come Massimo Cacciari, Roberto Vecchioni, Dario Del Corno, Ivano Dionigi e Paolo Fedeli."}
{"id": "605313", "revid": "72563", "url": "https://it.wikipedia.org/wiki?curid=605313", "title": "Haakon Magnusson", "text": ""}
{"id": "605314", "revid": "4175", "url": "https://it.wikipedia.org/wiki?curid=605314", "title": "NME", "text": "Il New Musical Express (in breve NME) \u00e8 una rivista musicale settimanale britannica.\nFondata nel 1949 \u00e8 specializzata in musica rock (e sottogeneri, soprattutto indie). \nCaratteristiche.\nD\u00e0 ampio spazio a nuove band (\"Radar\"), segnala gli eventi musicali principali della settimana nel Regno Unito, e contiene una serie di rubriche.\nOrganizza settimanalmente eventi con la partecipazione di artisti emergenti nella scena musicale inglese presso il teatro Koko di Londra attraverso collaborazioni con l'etichetta discografica Killing Moon.\nNelle ultime pagine la rivista contiene un elenco di concerti che si terranno in Inghilterra, suddivisi per artista.\nNME Awards.\nDal 1953, subito dopo la fondazione della rivista, furono istituiti gli NME Awards, evento annuale che premia diversi artisti nelle varie categorie (Best New Band, Best Video, Best International Band e molte altre).\nContrariamente ai Brit Awards, i NME Awards danno pi\u00f9 risalto ai gruppi ed artisti indie.\nDal 2014, la cerimonia \u00e8 sponsorizzata dalla cittadina americana di Austin, Texas.\nTour.\nIl NME sponsorizza dal 1995 un tour annuale in Inghilterra al quale partecipano diversi gruppi esordienti. Il tour si svolge prima dell'assegnazione dei NME Awards.\nLista gruppi del NME Tour.\nDal 2005 \u00e8 partito anche il NME New Music Tour:\nDal 2006 invece \u00e8 partito il NME New Rave Tour:\nSempre nel 2006 l'accordo tra la compagnia di telecomunicazioni O2 plc ed il NME ha portato all'istituzione del Rock 'n' Roll Riot Tour:"}
{"id": "605316", "revid": "339392", "url": "https://it.wikipedia.org/wiki?curid=605316", "title": "John Romita jr.", "text": ""}
{"id": "605318", "revid": "6923", "url": "https://it.wikipedia.org/wiki?curid=605318", "title": "Volkswagen Type 1", "text": ""}
{"id": "605325", "revid": "2153076", "url": "https://it.wikipedia.org/wiki?curid=605325", "title": "Prairie Wind", "text": "Prairie Wind \u00e8 un album di Neil Young del 2005. Pu\u00f2 considerarsi il terzo capitolo di un ideale trilogia acustica iniziata con il famoso \"Harvest\" e proseguita con \"Harvest Moon\".\nFu registrato poco prima che Young venisse colpito da un aneurisma cerebrale, per fortuna senza conseguenze gravi.\nLa versione in serie limitata del disco contiene un DVD bonus con le riprese delle sedute di registrazione."}
{"id": "605329", "revid": "119794458", "url": "https://it.wikipedia.org/wiki?curid=605329", "title": "Autobianchi Primula", "text": "La Primula \u00e8 un'autovettura prodotta dalla Autobianchi tra il 1964 ed il 1970.\nLa genesi.\nLa Primula fu la prima auto del gruppo Fiat a sperimentare la trazione anteriore e motore trasversale. Il suo compito, quasi si trattasse di una vettura da laboratorio, era quello di legittimare questo tipo di soluzione tecnica, mal vista nel gruppo Fiat. L'ostracismo era dovuto ad un incidente di collaudo, verificatosi nel 1932, durante il quale prese fuoco il primo prototipo di vettura FIAT a trazione anteriore, coinvolgendo personalmente il senatore Giovanni Agnelli.\nAll'inizio degli anni sessanta, tuttavia, Oreste Lardone e Dante Giacosa riuscirono a convincere i vertici della casa a sperimentare nuovamente una soluzione tecnica che, su automobili di piccola e media taglia, dava vantaggi indubitabili. Nessuno per\u00f2 se la sent\u00ec di utilizzare il marchio FIAT per questa sperimentazione, preferendo il \"collaterale\" Autobianchi: inizi\u00f2 quindi nel 1961 quello che in codice era il \"Progetto 109\".\nUtilizzando un nuovo pianale e sistemando in posizione anteriore trasversale il noto 4 cilindri in linea 1221\u00a0cm\u00b3 a carburatore della 1100 D, nacque nel 1964 la \"Primula\" a trazione anteriore.\nDa notare che la prima auto a trazione anteriore e motore trasversale fu la Mini, progettata da sir Alec Issigonis. Ma mentre nella Mini il cambio era nella coppa dell'olio, il che creava problemi, dato che l'olio motore ha caratteristiche diverse da quello del cambio, nella Primula l'ingegner Dante Giacosa ebbe l'intuizione di piazzare il cambio esterno in posizione laterale, con il risultato che i due semiassi sono di lunghezza diversa, il che va bene per potenze limitate. Quando le potenze crescono, il semiasse pi\u00f9 lungo viene suddiviso in due parti, una fissa, l'altra di lunghezza pari a quella dell'altro lato, questo per evitare sbandate durante le accelerazioni violente causate dall'effetto giroscopico. Questa configurazione, motore trasversale e cambio laterale \u00e8 la configurazione adottata in tutto il mondo dai costruttori di tutte le auto a trazione anteriore e motore trasversale, soluzione non brevettata, ma che \u00e8 un'altra delle innovazioni introdotte da FIAT nel mondo dell'automobile, come le pi\u00f9 recenti Common Rail, Multiair e centralina multifuel.\nCaratterizzata da una razionale e sobria linea a due volumi con accennate pinne posteriori, assai in voga all'epoca, la Primula poteva essere scelta in configurazione berlina o coup\u00e9.\nLa berlina poteva avere il pratico portellone posteriore o un semplice cofano bagagli, nelle versioni a 2, 3, 4 o 5 porte, mentre il modello coup\u00e9, caratterizzato da un padiglione pi\u00f9 basso e posteriormente rastremato, veniva offerto nella sola versione a 2 porte.\nIl portellone posteriore che la rendeva una vettura \"fastback\", poco apprezzato in Italia, fu invece molto gradito in Francia; caso raro, dato che le vetture straniere non erano particolarmente apprezzate oltralpe, ma dove modelli utilitari come la Citro\u00ebn 2CV Mixte o la Renault 4 erano assai amati proprio per il portellone posteriore che consentiva una grande versatilit\u00e0 d'utilizzo.\nCaratterizzata da finiture raffinate, grazie ai 49 cv del motore la nuova Autobianchi aveva buone prestazioni, supportate da una tenuta di strada eccellente; merito della trazione anteriore e delle sospensioni anteriori a ruote indipendenti MacPherson, altra novit\u00e0 per la Casa.\nUlteriore novit\u00e0 introdotta da questa vettura per prima tra quelle del gruppo Fiat \u00e8 l'adozione dello sterzo a cremagliera.\nL'evoluzione.\nNel 1968 la Primula venne ristilizzata. Sulla berlina cambiarono la mascherina anteriore e gli interni, mentre il coup\u00e9 ottenne anche una coda completamente ridisegnata e priva delle caratteristiche pinne (che rimasero, invece, sulla berlina).\nDal punto di vista tecnico, invece, la novit\u00e0 pi\u00f9 importante era data dall'adozione dei motori della Fiat 124. La berlina venne equipaggiata col 1197\u00a0cm\u00b3 da 65 cv della 124 base, mentre il coup\u00e9 (ora denominata \"Coup\u00e9 S\") ottenne il 1438\u00a0cm\u00b3 da 75 cv della 124 Special.\nLa linea del coup\u00e9, che nella parte posteriore sembrava \"incompleta\", piacque meno di quella della serie precedente, nonostante il miglioramento delle prestazioni e delle finiture.\nLa produzione termin\u00f2 nel 1970. Sul mercato c'era, ormai da due anni, la sua erede spirituale, l'A111.\nLo stabilimento di Desio \"sforn\u00f2\" 74.858 esemplari di questa vettura dal 1964 al 1970.\nDalla Primula deriv\u00f2 anche il furgone Fiat 238.\nCaratteristiche Tecniche.\nMotorizzazioni.\n1200 Coup\u00e9 (1965 - 1968): stesse caratteristiche, tranne:\n1200 \"65 C\" Berlina 1968 - 1970: stesse caratteristiche \"1200 Berlina\", tranne:\n1400 Coup\u00e9 S: stesse caratteristiche \"1200 65C Berlina\", tranne"}
{"id": "605331", "revid": "94647", "url": "https://it.wikipedia.org/wiki?curid=605331", "title": "Del mio meglio n. 6 - Live", "text": "Del mio meglio n. 6 - Live \u00e8 una raccolta della cantante italiana Mina, pubblicata a giugno del 1981 dall'etichetta discografica di propriet\u00e0 dell'artista PDU e distribuita dalla EMI Italiana.\nDescrizione.\nSesto volume della serie \"Mina...del mio meglio\", il primo composto esclusivamente di brani tratti da concerti dal vivo e, pertanto, privo di inediti.\nAnche l'ultima raccolta della collana, la decima (\"Del mio meglio n. 10 - Live\"), pubblicata nel 2006 e disponibile soltanto insieme a tutte le altre nel cofanetto a tiratura limitata denominato \"Monster Box\", intitolato \"Ascoltami, Guardami\", \u00e8 una compilation di soli brani live. \nCome tutte le raccolte, ufficiali e non, nel 2012 \u00e8 stata rimossa dalla discografia ufficiale dell'artista.\nDistribuita anche su musicassetta (PMA 725) e CD (CDP 7467642, anche in Svizzera), ha un'edizione digitale su CD del 2001 a cura della EMI Italiana (EMI 5365682).\nSul disco i brani sono in ordine cronologico e provengono dalle registrazioni, effettuate durante gli unici 3 concerti ufficiali della cantante, inserite negli album:\nIl tecnico del suono \u00e8 Nuccio Rinaldis.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link).\nLato B "}
{"id": "605333", "revid": "1502384", "url": "https://it.wikipedia.org/wiki?curid=605333", "title": "Rise Against", "text": "I Rise Against sono un gruppo musicale punk rock statunitense formatosi a Chicago, Illinois nel 1999. La band attuale comprende il chitarrista e cantante Tim McIlrath, il chitarrista Zach Blair, il bassista Joe Principe e il batterista Brandon Barnes.\nLa band ha trascorso i suoi primi quattro anni con l'etichetta indipendente Fat Wreck Chords, con cui ha pubblicato due album in studio, \"The Unraveling\" (2001) e \"Revolutions per Minute\" (2003). Entrambi gli album hanno riscontrato notevoli successi nella scena underground e nel 2003 la band ha firmato con la Geffen Records. Il terzo album \"Siren Song of the Counter Culture\" (2004) ha portato al successo la band, generando diversi singoli di successo. I successivi due album, \"The Sufferer &amp; the Witness\" (2006) e \"Appeal to Reason\" (2008), hanno riscosso un discreto successo e hanno raggiunto le posizioni numero dieci e numero tre della Billboard 200. \"Appeal to Reason\" \u00e8 stato seguito tre anni dopo da \"Endgame\" (2011). Tutti e quattro gli album pubblicati con la Geffen sono stati certificati platino in Canada, mentre tre di questi album sono stati certificati oro negli Stati Uniti. Il 15 luglio 2014 \u00e8 stato pubblicato \"The Black Market\", sesto album in studio della band.\nI Rise Against sono anche conosciuti per il loro impegno sociale e politico, sostenendo le organizzazioni come Amnesty International, PETA e il progetto It Gets Better. La band promuove attivamente i diritti degli animali ed il vegetarianismo. Tutti i membri del gruppo, ad esclusione di Barnes, appartengono al movimento straight edge.\nStoria.\nPrimi anni (1999\u20132003).\nI Rise Against vennero formati nel 1999 con nome di Transistor Revolt, dai membri degli 88 Fingers Louie e dei Baxter. La prima formazione comprendeva Tim McIlrath alla voce, Joe Principe al basso e cori, Toni Tintari alla batteria e Mr. Precision alla chitarra solista e ai cori. Nonostante il gruppo non si esib\u00ec mai con questa formazione, pubblicarono una demo omonima nel 2000, un anno prima della firma di un contratto con la Fat Wreck Chords. Tintari lasci\u00f2 il gruppo poco dopo la registrazione della demo e venne rimpiazzato da Brandon Barnes, dopo un breve periodo con Dan Lumley dei Screeching Weasel and Squirtgun alla batteria.\nIl gruppo cambi\u00f2 il nome in Rise Against nel 2001 e pubblic\u00f2, nello stesso anno, l'album di debutto \"The Unraveling\", prodotto da Mass Giorgini, con l'etichetta Fat Wreck Chords. Mr. Precision lasci\u00f2 il gruppo e venne rimpiazzato da Todd Mohney dei Killing Tree.\nDopo un tour di promozione all'album, il gruppo torn\u00f2 in studio nel dicembre 2002 per lavorare ad un altro lavoro, che port\u00f2 alla realizzazione di \"Revolutions per Minute\" (prodotto da Bill Stevenson e Jason Livermore), che venne pubblicato nel 2003.\n\"Siren Song of the Counter Culture\" (2004\u20132005).\nNel dicembre 2003, i Rise Against firmarono un contratto con la DreamWorks Records che, poco dopo, venne assorbita dalla Universal, e il gruppo firm\u00f2 un contratto con la Geffen Records, una sussidiaria della Universal. In questo stesso periodo, Mohney lasci\u00f2 il gruppo e venne rimpiazzato da Chris Chasse.\nNell'agosto 2004, pubblicarono il terzo album: \"Siren Song of the Counter Culture\". L'album, oltre a essere il primo album della band ad essere pubblicato con una major discografica, fu il primo a entrare nella Billboard 200 e ottenne la certificazione come Disco d'oro dalla Recording Industry Association of America.\n\"The Sufferer &amp; the Witness\" (2006\u20132007).\nNel gennaio 2006, dopo un tour per promuovere \"Siren Song of the Counter Culture\", il gruppo cominci\u00f2 a registrare il quarto album al Blasting Room studio a Fort Collins, Colorado, con i produttori Bill Stevenson and Jason Livermore. Missato da Chris Lord-Alge al Resonate Sound di Burbank, California, \"The Sufferer &amp; the Witness\" fu pubblicato il 4 luglio 2006. L'album raggiunse la posizione n. 10 nella Billboard 200, vendendo 48397 copie nella settimana successiva al lancio; nel 2008, l'album ricevette la certificazione di Disco d'oro dalla RIAA. Il quotidiano The Age afferm\u00f2 che con \"The Sufferer &amp; the Witness\" il gruppo era \u00abtornato alle sue radici punk\u00bb.\nIl 5 dicembre 2006, venne pubblicato il DVD intitolato \"Generation Lost\", per promuovere il gruppo e l'album pubblicato da poco. Il DVD conteneva un documentario sui membri del gruppo, registrazioni di concerti e clip con il making-of dei precedenti album.\nIl 3 luglio 2007, venne pubblicato in Canada l'EP \"This Is Noise\", che venne in seguito pubblicato il 15 gennaio 2008 negli Stati Uniti.\n\"Appeal to Reason\" (2008\u20132010).\nIl quinto album in studio del gruppo, \"Appeal to Reason\", venne pubblicato il 4 ottobre 2008 in Australia, il 6 ottobre in Europa e il 7 ottobre negli Stati Uniti. L'album raggiunse la terza posizione nella Billboard 200, vendendo 64700 copie durante la prima settimana di pubblicazione.\nIl 12 marzo 2009, il gruppo pubblic\u00f2 \"Death Blossoms\", brano incluso in un DLC per il videogioco \"Guitar Hero World Tour\" insieme a \"Ready to Fall\" e \"Audience of One\". Nello stesso periodo, su internet venne pubblicata \"Sight Unseen\". Questi due brani vennero pubblicati dalla Fat Wreck Chords come disco in vinile da 7\" il 12 maggio 2009. Il disco conteneva, inoltre, i brani \"Grammatizator\" e \"Voice of Dissent\".\nIl 7 settembre 2010, venne annunciato dal gruppo che il 5 ottobre sarebbe stato pubblicato un nuovo DVD, intitolato \"\", contenente registrazioni di live della band, backstage e registrazioni on the road.\n\"Endgame\" (2010\u20132013).\nIl 14 settembre 2010, stando alle affermazioni di Zach Blair, il gruppo aveva cominciato a registrare il sesto album, previsto per il 2011, al Blasting Room di Fort Collins, Colorado; inoltre, alcune registrazioni contenute in \"Another Station: Another Mile\" mostravano la band alle prese con le registrazioni di brani per il nuovo album.\n\"Endgame\" venne terminato nel gennaio 2011. I testi dell'album affrontavano temi che avevano sconvolto il mondo, tra cui l'uragano Katrina e lo sversamento di petrolio dalla Deepwater Horizon nel golfo del Messico. Secondo McIlrath, nonostante l'album tratti tematiche cupe, \u00e8 stato scritto con una prospettiva ottimistica, chiedendosi: \u00abE se il posto dall'altra parte di questa transizione fosse il posto in cui ci piacerebbe vivere?\u00bb Il 12 gennaio 2011, il gruppo conferm\u00f2 che \"Endgame\" sarebbe stato pubblicato il 15 marzo 2011. Nonostante Spin Magazine l'avesse definito un concept album, McIlrath scrisse un tweet affermando che \u00abl'album non \u00e8 un concept album e, non preoccupatevi, non ha assolutamente niente a che fare con le Dixie Chicks.\u00bb Il primo singolo estratto, \"Help is on the Way\", venne pubblicato il 17 gennaio, seguito da \"Architects\" il 15 febbraio.\n\"Endgame\" \u00e8 il primo album in cui il gruppo si schiera apertamente contro l'omofobia, principalmente con il brano \"Make It Stop (September's Children)\", che si riferisce ai suicidi avvenuti nel settembre 2010 nella comunit\u00e0 LGBT, menzionando Tyler Clementi, Billy Lucas, Harrison Chase Brown, Cody J. Barker, and Seth Walsh. Alla pubblicazione dell'album, il gruppo mise un messaggio sul proprio sito web, invitando gli ascoltatori ad applicare il messaggio del brano in ogni evento, in aggiunta a quelli per cui era originariamente stato scritto.\nIl 10 maggio 2011, la band ha pubblicato un vinile da 7\" con i Face to Face. Il 7\" presenta 2 canzoni, con ogni band che suona una canzone dell'altra band. Nell'agosto 2011, i Rise Against hanno fatto apparizioni al Festival di Reading e Leeds. La band \u00e8 stato il gruppo di sostegno principale per il tour negli USA dei Foo Fighters. I Rise Against hanno sostenuto i Foo Fighters in 9 date a settembre. Dopo di che, la band ha annunciato un tour in Canada nell'ottobre 2011, supportati da Flogging Molly e Black Pacific. Il tour consisteva di nove date.\nI Rise Against hanno contribuito con la cover di \"Ballad of Hollis Brown\" alla Chimes of Freedom, un album tributo di brani di Bob Dylan realizzato nel febbraio 2012 per commemorare il 50\u00ba anniversario di Amnesty International.\nNella primavera del 2012 i Rise Against hanno intrapreso un tour americano con A Day to Remember e The Menzingers. La prima tappa si \u00e8 conclusa con la band che lancia un altro tour europeo. La band ha continuato a tornare in Europa nei mesi estivi per una serie di Festival musicali. Alla fine del 2012, la band ha annunciato il ritorno negli Stati Uniti con un tour con Gaslight Anthem e Hot Water Music. Il tour prevedeva due show in Arizona, dove la band non suonava dal 2009 a causa del Sound Strike.\nIl 2 gennaio 2013, Tim McIlrath, in un'intervista a Rolling Stone, afferm\u00f2 che \u00abil gruppo si stava concentrando a ricaricare le batterie dopo due anni di tour in supporto a \"Endgame\"\u00bb.\nNel marzo 2013, Rise Against hanno suonato i loro primi show sul suolo africano quando si sono esibiti in Sudafrica per le show a Durban, Johannesburg e Cape Town del RAMFest, dove hanno svolto il ruolo di headliner insieme alla band britannica Bring Me the Horizon.\n\"Long Forgotten Songs\" (2013).\nIl 22 maggio 2013, Joe Principe disse ad AbsolutePunk.net che il gruppo stava per lavorare ad un nuovo album, previsto per il 2014.\nIl 10 settembre 2013, venne pubblicato una raccolta di b-side, demo e cover, intitolata \"\".\n\"The Black Market\" (2014-2016).\nIl 14 aprile 2014, la band pubblica un breve video sulla loro pagina di Facebook con il messaggio \u00ab\"Coming Soon\"\u00bb. Il 5 maggio 2014, la band ha pubblicato un altro video con l'indicazione che un nuovo album sarebbe stato pubblicato nell'estate 2014. Il 27 maggio 2014, la band ha pubblicato un ulteriore breve video con il teaser di una canzone del nuovo album e ha confermato la data di uscita estiva nel luglio 2014.\nIl 4 giugno 2014, il gruppo annuncia il titolo del settimo album in studio, \"The Black Market\", pubblicato il 15 luglio 2014. Il primo singolo dell'album, \"I Don't Want toBe Here Anymore\", \u00e8 stato pubblicato il 10 giugno 2014. In un'intervista a Kerrang! Magazine, Tim McIlrath ha dato alcune informazioni su \"The Black Market\" e ha anche confermato cinque titoli per il nuovo album: \"I Don't Want toBe Here Anymore\", \"The Great Die Off\", \"People Live Here\", \"Zero Visibility\" and \"Awake Too Long\".. Il 13 giugno 2014, la band ha presentato l'album ufficialmente sul proprio sito web. L'elenco dei brani dell'album \u00e8 stato pubblicato una settimana dopo, il 20 giugno 2014, sul loro sito web e su altri social media. Il 23 giugno 2014, \"The Eco-Terrorist In Me\" \u00e8 trapelato su iTunes ed \u00e8 diventato disponibile per l'acquisto. La band con l'album ha ottenuto il secondo n. 1 sulla Billboard's Top Rock Album con 53.000 copie vendute, secondo Nielsen SoundScan. Il loro primo n. 1 fu con l'album precedente Endgame. L'album debutter\u00e0 al numero 1 della classifica tedesca e nella top 5 della classifica USA. Il 23 luglio esce il videoclip del singolo \"I Don't Want toBe Here Anymore\".\nIl 6 ottobre 2014 la band si esibisce live worldwide da St. Petersberg in Florida su Yahoo Screen. Il 6 novembre 2014 esce il video del singolo \"Tragedy + Time\" uscito come singolo ufficialmente il 22 ottobre 2014 con un video solo testo.\nIl 3 novembre 2014 viene annunciata la partecipazione della band al The Hunting Party Tour dei Linkin Park con la partecipazione dei Of Mice &amp; Men dal 15 gennaio al 14 febbraio 2015.\nNel 2014 la band viene nominato per il premio AP Music Award Artist Philanthropic Award per il progetto \"Shirts for a Cure\" nelle quali la band musicali possono donare il design di una Tshirt all'associazione SSE la quale fornisce assistenza finanziaria a donne che non possono permettersi di costosi medicinali e terapie per il cancro al seno. I proventi vengono devoluti ad aiutare le donne a combattere il cancro al seno.\nIl 17 agosto, 2015 la Virgin Records annuncia l'inizio della collaborazione con la band tramite il suo profilo Twitter. Il 30 ottobre 2015 viene reso noto che Tim \u00e8 uno dei narratori del documentario UNITY prodotto dal creatore di Earthlings, da dove provengono gran parte degli spezzoni del video \"Ready to Fall\".\nIl 15 gennaio 2016 viene pubblicato il video perl singolo \"People Live Here\" dall'album \"The Black Market\". Il 27 aprile 2016 per commemorare il quindicesimo anniversario del primo album, The Unraveling, la Fat Wreck Chords ha prodotto un'edizione limitata di un vinile colorato in 500 copie. Il 22 agosto 2016 la band registra un Podcast con John Pierson per un episodio del suo podcast, Jughead's Basement per parlare dell'album The Sufferer and the Witnesses. Il 24 ottobre 2016 i Rise Against annunciano la loro partecipazione ad alcuni Festival musicali tedeschi per l'estate del 2017 tra cui: Taubertal Festival, Rocco Del Schlacko e Open Flair. Il 25 ottobre 2016, Tim attraverso un video su Vevo discute del motivo per cui \u00e8 importante votare per le Elezioni presidenziali negli Stati Uniti d'America del 2016 e del suo interesse verso il problema del cambiamento climatico.\n\"Wolves\" (2017-2018).\nIl 18 aprile 2017 sulla pagina Facebook pubblicano un breve audio del brano inedito \"The Violence.\"\nIl 20 aprile 2017 viene pubblicato il singolo \"The Violence\" e viene confermata l'uscita dell'album \"Wolves\", registrato a Nashville, per il 9 giugno 2017 con l'etichetta Virgin Records. Il giorno 8 maggio 2017 viene annunciato, tramite un post sul sito web ufficiale il tour americano in partenza in autunno assieme a Pierce the Veil e White Lung. Lo stesso giorno sul sito web ufficiale vengono anche annunciati due show in Europa a Berlino e Londra. Wolves raggiunge la prima posizione di ben 3 classifiche Billboard: Top Rock Album, Alternative Albums e Hard Rock Albums con 27.000 copie vendute nella sua prima settimana.\nIl 19 maggio 2017 viene pubblicato il secondo singolo estratto dall'album Wolves: \"House on Fire\". Il 2 giugno viene reso disponibile l'audio del brano \"Welcome to the Breakdown.\"\nIl 14 giugno 2017 viene annunciato un tour Europeo che si aprir\u00e0 con una data in Islanda, prima volta per la band, continuando in Gran Bretagna, Lussemburgo, Francia, Paesi Bassi, Germania e Svizzera e Italia (il 25 giugno 2018 al Magnolia Summer Garden).\nIl 29 giugno 2017 viene pubblicato il video \"Visualizer\" del brano \"Welcome to the Breakdown\".\nIl 9 gennaio 2018 viene pubblicato il video del brano \"House on Fire\". Il 26 Marzo 2018 viene annunciato il Mourning in Amerika Tour a sostegno dell'album Wolves. Il tour prevede 26 date tra luglio e settembre 2018 negli USA assieme alle band AFI e Anti-Flag.\n\"The Ghost Note Symphonies, Vol 1\" (2018-2020).\nIl 30 marzo 2018 viene pubblicato sulla pagina Facebook della band un video con un estratto della canzone \"Like the Angel\" in versione\nacustica. Il video rappresenta l'anteprima del primo volume dell'album acustico \"The Ghost Note Symphonies, Vol 1.\"\nIl 17 maggio tramite la pagina Facebook ufficiale dei Rise Against viene presentato il primo singolo \"House on Fire\", brano dell\u2019album \"Wolves,\" in versione acustica. Qualche ora dopo viene pubblicato il video registrato live alla The Blasting Room. Viene confermato che l'album sar\u00e0 \u00abuna raccolta con strumentazione alternativa\u00bb e viene annunciata la data di uscita, prevista per il 27 luglio 2018.\nIl 25 maggio 2018 viene annunciato l'uscita del vinile 7\u2033 contenente le tracce \"Megaphone\" e \"Broadcast[Signal]Frequency\" inizialmente pubblicate come tracce bonus dell'edizione Best Buy dell'album \"Wolves\".\nL'8 giugno 2018 viene pubblicata la versione acustica del brano \"Like the Angel\", come anticipazione dell'album \"The Ghost Note Symphonies, Vol 1\".\nIl 29 giugno 2018 viene pubblicato il video di \"Megaphone\", tratto dall'album \"Wolves\". Il 13 luglio viene rilasciato il brano \"Voices Off Camera\" , in versione acustica, anch'esso facente parte di \"The Ghost Note Symphonies, Vol 1\". Il brano originale contenuto nell'album \"Revolutions per Minute\" viene annunciato tramite un video Trailer sulla pagina Facebook della band.\nIl 18 luglio viene pubblicato il video del brano Broadcast [Signal] Frequency. Il 26 luglio 2018 viene pubblicato il video (visualizer) di \"Miracle\"\",\" originariamente contenuta nell'album Wolves, rivisitata in versione acustica e contenuta in \"The Ghost Note Symphonies, Vol 1.\" L'album esce come previsto, il 27 luglio 2018.\nNel 2019 la band decide di prendere un periodo di riposo dopo il tour per l'album \"Wolves.\" Lo stesso McIlrath ha chiarito questo aspetto in un'intervista spiegando come la band abbia deciso di rifituare la partecipazione a tutti i tour e quasi tutti i festival (tranne quello con i Misfits in occasione del The Original Misfits).\nNel maggio dello stesso anno, Tim McIlrath, in un'intervista su Kerrang! annuncia che la band sta lavorando a un nuovo album ma senza scadenze:\nIl 15 luglio 2020 attraverso i loro canali social la band annuncia la pubblicazione sulle piattaforme di streaming dell'edizione espansa di \"The Black Market\" contenente il brano \"Escape Artist\" (gi\u00e0 presente nella versione giapponese del disco), la traccia \"About Damn Time\" e la traccia \"We Will never Forget\" in collaborazione con William Potter. Il 14 agosto pubblicano il video di \"Escape Artist (Live At Home, 2020)\" con ogni componente della band che appare a casa propria a causa della pandemia di COVID-19 del 2019-2021.\nL'11 settembre 2020 viene pubblicato un video dal titolo \"Rise Against X DC Comics\" con l'anteprima di un nuovo singolo realizzato in collaborazione DC Comics. Il giorno seguente viene pubblicato da DC Comics il video trailer del primo episodio di \"Dark Nights: Death Metal OST\" contenente un'anteprima del singolo \"Broken Dreams, Inc\" pubblicata sulle piattaforme di streaming il 16 settembre.\n\"Nowhere Generation\" (2021-presente).\nIl 19 febbraio 2021 viene pubblicata sulle piattaforme di streaming una versione remix di \"Broken Dreams, Inc (HEALTH Remix)\".\nA partire dal 23 febbraio 2021, sui canali social e sito web, vengono pubblicati una serie di brevi video con varie immagini che preannunciano l'uscita del ottavo album in studio, \"Nowhere Generation\". Annunciato il 18 marzo 2021 con la pubblicazione del primo singolo e title track \"Nowhere Generation\" accompagnato da un video di spiegazione narrato dal cantante Tim McIlrath. Il primo singolo \u00e8 pubblicato in formato vinile e contiene anche la versione acustica della canzone. Il 23 aprile viene pubblicata la versione acustica del primo singolo, \"Nowhere Generation - Ghost Note Symphonies\". Il 6 maggio viene pubblicato il secondo singolo estratto dall'album, \"The\" \"Numbers\". Il 1\u00ba giugno viene pubblicato il terzo singolo, \"Talking to Ourselves\".\nL'album viene pubblicato il 4 giugno 2021 per l'etichetta Loma Vista Recordings. Lo stesso giorno, il sindaco di Chicago, Lori Lightfoot, proclama il 4 giugno il \"Rise Against Day\" \"per il loro contributo alla musica e per celebrare l'uscita del nuovo album\".\nIl 12 novembre viene pubblicato l'EP \"Nowhere Sessions\" contenente la versione dal vivo di Nowhere Generation, Talking To Ourselves, Broken Dreams Inc., Savior e le cover di Hybrid Moments dei Misfits e Fortunate Son dei Creedence Clearwater Revival.\nPolitica ed etica.\nTutti i membri del gruppo sono vegetariani e due sono vegani. In pi\u00f9 sono sostenitori attivi dell'organizzazione per i diritti degli animali PETA e l'organizzazione per la protezione della vita marina Sea Shepherd. Il loro video \"Ready to Fall\" include alcuni spezzoni di filmati di allevamenti intensivi, rodei e caccia, nonch\u00e9 deforestazione, scioglimento dei ghiacciai e incendi boschivi. Il gruppo ha pi\u00f9 volte ribadito come esso sia il video pi\u00f9 importante che abbiano mai prodotto. Nel febbraio 2012, la band ha pubblicato una cover del brano di Bob Dylan \"Ballad of Hollis Brown\" come parte di un album beneficio per Amnesty International. La versione del regista del video \u00e8 stata resa disponibile per il sito web di PETA. Nel 2009 la band \u00e8 stata nominata Best Animal-Friendly Band da PETA. Oltre ad essere vegetariani, tutti i membri dei Rise Against, ad eccezione di Brandon Barnes, seguono lo stile di vita Straight edge: cio\u00e8, astensione dal consumo di alcool e utilizzo di droghe. Oltre al loro sostegno ai diritti degli animali, la band ha espresso il proprio sostegno alle cause democratiche. Durante le elezioni presidenziali degli Stati Uniti del 2004, la band era parte di Punkvoter, un gruppo di attivisti politici che apparve sulla compilation Rock Against Bush vol. 1. Il progetto Rock Against Bush ha raccolto oltre 1 milione di dollari per il candidato presidenziale John Kerry. Durante le elezioni presidenziali del 2008, i membri del gruppo hanno sostenuto Barack Obama. In un messaggio all'inizio del 2009, la band ha dichiarato:\nIl 15 novembre, dopo oltre un mese di assenza di pubblicazioni sulla pagina Facebook appare il messaggio rivolto ai recenti risultati delle elezioni presidenziali americane concluse tra l'8 e il 9 novembre con la vittoria di Donald Trump:\nIl video del primo singolo estratto dall'ottavo album in studio \"The Violence\" doveva essere inizialmente girato in una zona in cui si trovano alcuni busti raffiguranti alcuni dei Presidenti degli Stati Uniti d'America come Roosevelt, Lincoln e Washington. Inizialmente la band ricevette l'autorizzazione successivamente seguita dalla cancellazione di quest'ultima da parte del consiglio di amministrazione che sovrintende la posizione perch\u00e9 ritenuti \"anti-governo\". La band ha spiegato la vicenda sulla propria pagina Facebook:\nVans Shoes.\nIl 23 maggio 2007 i Rise Against annunciarono di approvare la nuova linea di scarpe della Vans fatte con materiali completamente vegetali, vegan, rispettosi dei diritti degli animali. In risposta alle critiche contro la nuova linea Vans, i Rise Against hanno rilasciato una testimonianza sulla loro causa, presente anche sul loro myspace e sito web.. La band rilasci\u00f2 una dichiarazione:"}
{"id": "605336", "revid": "247222", "url": "https://it.wikipedia.org/wiki?curid=605336", "title": "Del mio meglio n. 7", "text": "Del mio meglio n. 7 \u00e8 una raccolta della cantante italiana Mina, pubblicata nell'aprile 1983 dalla PDU con distribuzione EMI Italiana.\nDescrizione.\nRiprende la serie di raccolte \"Mina...del mio meglio\" iniziata nel 1971 (con la prima intitolata semplicemente \"Del mio meglio\"); alla fine (2006) saranno pubblicati 10 volumi, l'ultimo dei quali, insieme ai precedenti, sar\u00e0 inserito esclusivamente nel cofanetto a tiratura limitata detto \"Monster Box\" intitolato \"Ascoltami, Guardami\" con il libro \"Disegnata, fotografata\".\nQuasi subito dopo viene pubblicato il primo cofanetto della serie (PDU PLB 2001/7) che contiene in formato LP i primi 7 volumi editi fino a questa data.\nNel 2001, le prime 9 compilation, rimasterizzate su CD, sono state racchiuse in un box/strenna a forma di cubo.\nOriginariamente queste raccolte erano presenti nella discografia ufficiale dell'artista, ma nel 2012 sono state tutte rimosse.\nQuesta antologia contiene l'inedito su album \"Ancora, ancora, ancora\", precedentemente pubblicato sul celebre 45 giri del 1978 che ha sul lato A la versione disco di \"Citt\u00e0 vuota\". Entrambe le canzoni, eseguite dal vivo da Mina nell'ultimo concerto del 23 agosto 1978 al teatro tenda \"Bussoladomani\", sono contenute nell'album \"Mina Live '78\".\nPrima edizione su CD del 1983 (PDU CDP 7467652), rimasterizzata nel 2001 a cura della EMI Italiana (5365692).\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link)."}
{"id": "605342", "revid": "729019", "url": "https://it.wikipedia.org/wiki?curid=605342", "title": "Ebefrenia", "text": "L'ebefrenia (conosciuta anche con il nome di psicosi della giovinezza) \u00e8 una delle forme in cui pu\u00f2 presentarsi la schizofrenia.\nQuesto disturbo psichiatrico fa la sua comparsa generalmente nei giovani. La forma ebefrenica \u00e8 caratterizzata da comportamenti confusionali e incoerenti; l'ebefrenico rivela la volont\u00e0 di abbandonare la lotta, di non crescere psicologicamente per non dover competere e esser sottoposto al giudizio o alla disapprovazione degli altri o confrontarsi con la loro aggressivit\u00e0; crescendo con l'et\u00e0 digredisce mentalmente.\nSintomatologia.\nI sintomi iniziali sono irascibilit\u00e0, nevrosi, apatia; a volte possono presentarsi anche stati emotivi non giustificati (per esempio allegria o tristezza immotivate) o improvvise crisi di ansia.\nCol trascorrer degli anni la malattia evolve, con l'insorgere di asocialit\u00e0, disturbi affettivi, distacco dalla realt\u00e0, allucinazioni, comportamenti violenti, fino alla distruzione della personalit\u00e0."}
{"id": "605344", "revid": "729019", "url": "https://it.wikipedia.org/wiki?curid=605344", "title": "Battaglia di Fallen Timbers", "text": "La battaglia di Fallen Timbers fu combattuta il 20 agosto 1794 - durante la presidenza di George Washington - tra gli indiani e gli Stati Uniti d'America nel territorio dell'attuale contea di Lucas dello Stato dell'Ohio. Fu l'epilogo della guerra contro i nativi nordamericani per il controllo dei territori nel Nordovest, nota anche come \"guerra di Piccola Tartaruga\"\". La battaglia, che port\u00f2 una vittoria decisiva per gli Stati Uniti d'America, pose fine alle ostilit\u00e0 nella regione, fino alla \"guerra di Tecumseh\" e alla battaglia di Tippecanoe nel 1811.\nAntefatto.\nUna confederazione dei nativi - una delle pi\u00f9 forti alleanze tra nativi nordamericani - aveva causato numerose sconfitte agli Stati Uniti d'America nel 1790 e nel 1791, causando un notevole imbarazzo, nonch\u00e9 allarme, nell'amministrazione del presidente George Washington: in particolare il 4 novembre 1791, nella battaglia del Wabash, il capo miami Piccola Tartaruga aveva distrutto l'esercito comandato dal generale Arthur St. Clair infliggendo agli Stati Uniti d'America la pi\u00f9 grande sconfitta militare nella storia delle guerre contro i nativi. Nel 1792 Washington richiam\u00f2 dalla vita civile il veterano della Guerra d'indipendenza nordamericana Anthony Wayne, al quale diede l'incarico di formare e comandare un nuovo esercito. Wayne era convinto che le spedizioni precedenti contro i nativi fossero fallite a causa della scarsit\u00e0 dell'addestramento e della mancanza di disciplina, e quindi inizi\u00f2 una rigorosa preparazione.\nWayne ebbe molto tempo per addestrare il suo nuovo esercito, in quanto i negoziati di pace furono intrapresi nell'estate del 1793. Gli Statunitensi miravano al possesso delle terre al nord del fiume Ohio, che avevano ottenuto dalla Gran Bretagna dopo la vittoria nella Guerra d'indipendenza; in effetti gli statunitensi gi\u00e0 stavano entrando nelle terre dell'Ohio.\nTuttavia Giacca Blu (Weyapiersenwah), capo degli Shawnee, e Buckongahelas capo dei Delaware (Lenape), incoraggiati dalle loro recenti vittorie contro gli Stati Uniti d'America e sperando nel continuo sostegno del Regno Unito, premevano lungo la linea di confine del fiume Ohio stabilita dal trattato di Fort Stanwix nel 1768; essi avevano rifiutato i trattati successivi, che imponevano loro di cedere le terre a nord del fiume Ohio agli Stati Uniti d'America. Una fazione dei nativi, guidata dall'influente capo dei Mohawk, Joseph Brant (Thayendanegea), cerc\u00f2 di negoziare un compromesso, ma Giacca Blu e i suoi alleati non avrebbero accettato niente se non la linea di confine del fiume Ohio, cosa che gli Stati Uniti d'America rifiutarono.\nLa battaglia.\nNel 1793 nuovo esercito di Wayne, la \"Legione\" degli Stati Uniti, marci\u00f2 verso nord da Fort Washington (Cincinnati, Ohio), costruendo una linea di fortificazioni lungo la via: Wayne era al comando di pi\u00f9 di 3.000 uomini, con alcuni indiani Choctaw e Chickasaw come esploratori.\nL'esercito di Giacca Blu assunse una posizione difensiva lungo il fiume Maumee (non lontano dall'attuale Toledo, Ohio) vicino ad un gran numero di alberi sradicati che erano stati livellati da un ciclone o da una forte tempesta; essi contavano sul fatto che gli alberi avrebbero ostacolato l'avanzamento dell'esercito statunitense, quando e se fosse arrivato. L\u00ec vicino era situato Fort Miami, un avamposto britannico, dal quale la confederazione indiana riceveva notizie e disposizioni. L'esercito indiano, circa 1.500 uomini, era formato dagli Shawnees di Giacca Blu, dai Delawares di Buckongahelas, dai Miami comandati da Piccola Tartaruga, dai Wyandot, Ojibway, Ottawa, Potawatomi, Mingo, e anche alcune trib\u00f9 di indiani canadesi.\nLa battaglia non dur\u00f2 a lungo. Non solo perch\u00e9 gli indiani erano in numero inferiore (molti di loro stavano al forte britannico quando inizi\u00f2 la battaglia), ma anche perch\u00e9 furono aggirati dalla cavalleria statunitense. Gli indiani furono travolti facilmente, e cercarono rifugio a Fort Miami, ma trovarono i cancelli sbarrati. Il comandante britannico, non autorizzato ad iniziare una guerra contro gli americani, si rifiut\u00f2 di dare asilo agli indiani che fuggivano. L'esercito statunitense decim\u00f2 i villaggi indiani e distrusse i raccolti della zona e quindi si ritir\u00f2. Entrambi gli eserciti persero circa 40 uomini.\nLa sconfitta degli indiani port\u00f2 alla sigla del Trattato di Greenville nel 1795, i quali cedettero la maggior parte dell'attuale Ohio agli Stati Uniti, ponendo le basi per la creazione dello Stato nel 1803. Un giovane leader guerriero Shawnee, chiamato Tecumseh - un veterano della battaglia di Fallen Timbers, che non volle sottoscrivere il Trattato di Greenville - riprese la resistenza indiana negli anni a venire."}
{"id": "605345", "revid": "94647", "url": "https://it.wikipedia.org/wiki?curid=605345", "title": "Del mio meglio n. 8", "text": "Del mio meglio n. 8 \u00e8 una raccolta della cantante italiana Mina, pubblicata nell'aprile 1985 dalla PDU con distribuzione EMI Italiana.\nDescrizione.\nContinua la serie di raccolte \"Mina...del mio meglio\", iniziata nel 1971, che alla fine (2006) conter\u00e0 dieci volumi, l'ultimo dei quali, \"Del mio meglio n. 10, Live\" insieme ai precedenti, sar\u00e0 inserito esclusivamente nel cofanetto a tiratura limitata detto \"Monster Box\" intitolato \"Ascoltami, Guardami\" con il libro \"Disegnata, fotografata\".\nCome gi\u00e0 accaduto dopo il settimo volume, tutte le raccolte del serie, pubblicate fino a questo momento su 33 giri, sono state riunite in un cofanetto (PDU PLB 2009), questa volta di 8 LP.\nNel 2001 tutti i 9 volumi, rimasterizzati su supporto CD, compariranno in un cofanetto strenna a forma di cubo.\nPrima edizione su CD del 1985 (PDU CDP 7467662), rimasterizzata nel 2001 a cura della EMI Italiana (5365702).\nOriginariamente queste raccolte erano presenti nella discografia ufficiale dell'artista, ma nel 2012 sono state tutte rimosse.\nTracce.\nL'anno indicato \u00e8 quello di pubblicazione dell'album d'appartenenza (di cui nasconde il link)."}
{"id": "605346", "revid": "131358", "url": "https://it.wikipedia.org/wiki?curid=605346", "title": "Premio Yashin", "text": ""}
{"id": "605350", "revid": "73843", "url": "https://it.wikipedia.org/wiki?curid=605350", "title": "Del mio meglio n. 9", "text": "Del mio meglio n. 9 \u00e8 una raccolta della cantante italiana Mina, pubblicata nel maggio 1987 dalla PDU.\nNel 2012 questa raccolta \u00e8 stata rimossa dalla discografia del sito ufficiale.\nDescrizione.\nSi tratta dell'ultima raccolta appartenente alla serie \"Del mio meglio\". I nove volumi sono stati rimasterizzati nel 2001 e racchiusi in un cofanetto/strenna a cubo contenente tutti e 9 i CD.\nEsiste anche un \"Monster Box\" del 2006 dal titolo \"Ascoltami, guardami\", edizione a tiratura limitata e numerata che contiene anche il libro \"Disegnata, fotografata\". Oltre a tutti i \"Del mio meglio\", il box presenta anche un nuovo volume: \"Del mio meglio n. 10/Live\", disponibile solamente in questa edizione."}
{"id": "605351", "revid": "767487", "url": "https://it.wikipedia.org/wiki?curid=605351", "title": "Monte Gleno", "text": "Il Monte Gleno \u00e8 una montagna delle Alpi Orobie alta 2.882\u00a0m. \u00c8 situata lungo lo spartiacque che separa l'alta val Seriana dalla contigua Val di Scalve, in provincia di Bergamo.\nAi suoi piedi si estende un ghiacciaio che negli ultimi anni si sta ritirando.\nDescrizione.\nIl Monte Gleno \u00e8 l'ottava vetta in ordine di altezza della provincia di Bergamo, dopo il Pizzo Coca (3.050), il Pizzo Redorta (3.038) la Punta Scais (3.038), il Pizzo del Diavolo della Malgina (2.924), il Pizzo del Diavolo di Tenda (2.914), il Monte Torena (2.911) e il Pizzo Recastello (2.886).\nLa zona \u00e8 frequentata dai camosci che, soprattutto d'inverno, si spostano sul versante nord del Pizzo Recastello, nascondendosi nelle vallate che salgono verso la vetta. La vegetazione spontanea della zona \u00e8 ricca di piante rare e protette tra cui la nigritella e la stella alpina.\nDalla vetta si vede il Pizzo Coca, il Pizzo dei Tre Confini, il Pizzo Redorta, il Pizzo del Diavolo della Malgina, la Valle del Gleno che scende verso le rovine della vecchia diga del Gleno e la val di Scalve.\nTra le prime salite alla vetta del monte si ha notizia della prima ascensione italiana di A. Baroni, A. Cur\u00f2, L. Ginami, E. Torri e A. Scacchi del 12 luglio 1876.\nAccessi.\nPer raggiungere la vetta si pu\u00f2 partire da Valbondione, in val Seriana, o da Pianezza/Vilminore in Val di Scalve, entrambe in provincia di Bergamo.\nPartendo da Valbondione si prende il sentiero per il rifugio Antonio Cur\u00f2 e, passato il rifugio, si costeggia il lago del Barbellino a sud fino quasi in fondo al lago dove, verso sud, si dirama il sentiero che sale per la valle del Trobio.\nIl sentiero sale con un buon grado di pendenza fino a raggiungere la Vedretta del Trobio, da dove si ha una splendida visuale del Monte Gleno con annessi ghiacciai, Pizzo dei Tre Confini e Pizzo Recastello.\nSi prosegue lungo il sentiero che attraversa la vedretta. Il posto \u00e8 coperto di neve e ghiaccio da met\u00e0 novembre fino a inizio giugno, mentre in agosto la scarsa vegetazione riesce a malapena a macchiare il colore grigio/marrone della terra e delle rocce lasciate dal ghiacciaio in ritirata.\nSi prosegue a sinistra e si sale verso il ghiacciaio alto del Gleno. Una volta passato il torrente Trobio e passato il primo salto si percorre il sentiero tra le rocce o tra la neve, a seconda del periodo, fino a raggiungere il ghiacciaio alto. Se si vuole attraversare il ghiacciaio d'estate sono necessari i ramponi: in alternativa si pu\u00f2 fare il giro attorno al ghiacciaio facendo molta attenzione a non scivolare. Alcune pietre possono inoltre nascondere il ghiaccio sottostante e far scivolare gi\u00f9 di parecchi metri!\nArrivati al passo del Gleno si segue la cresta fino alla vetta. Quest'ultima parte del sentiero \u00e8 poco scoscesa.\nClima.\nClima freddo d'alta montagna con inverni particolarmente nevosi e valori negativi molto al di sotto dello zero ed estati fresche e temporalesche. Il vento \u00e8 presente con una certa frequenza e forza tutto l'anno.\nGhiacciaio.\nPresso il rifugio Cur\u00f2, sulla sponda ovest del Lago del Barbellino, \u00e8 possibile vedere le fotografie che mostrano le varie fasi della ritirata del ghiacciaio del Gleno a partire dall'inizio del XX secolo.\nFormato allora da un maestoso corpo di ghiaccio unico, il ghiacciaio \u00e8 ora diviso in due parti: quella pi\u00f9 alta, sotto la vetta del Monte Gleno, \u00e8 ormai molto ridotta, mentre quella pi\u00f9 bassa, sotto il lato nord della cresta che collega il Pizzo dei Tre Confini al Monte Gleno, \u00e8 pi\u00f9 estesa ma anch'essa in rapido scioglimento. Il quadro con le fotografie sopra descritte \u00e8 appeso sulla parete delle scale che portano agli alloggi.\nDiga.\nIl 1\u00ba dicembre del 1923 la diga situata nella valle del Gleno (versante sud del monte) cedette, e l'inondazione che ne consegu\u00ec caus\u00f2 nelle sottostanti Valle di Scalve e Val Camonica circa 356 vittime."}
{"id": "605352", "revid": "2215794", "url": "https://it.wikipedia.org/wiki?curid=605352", "title": "Bogomilismo", "text": "Il bogomilismo fu una setta cristiano-gnostica, sorta nel X secolo come derivazione dalla setta affine dei pauliciani che si erano trasferiti nella Tracia e successivamente in Bulgaria. Successivamente si svilupp\u00f2 nel XIII secolo anche in Serbia e Bosnia. Il bogomilismo rappresent\u00f2 uno sviluppo del dualismo orientale, che riteneva che la realt\u00e0 fosse retta dai principi del Bene e del Male, ed influenz\u00f2 la nascita e lo sviluppo del movimento dei catari.\nOrigine e fonti della dottrina.\nQuesto modo di pensare era comune anche ad altre sette, molto pi\u00f9 antiche, e in particolare ai Messaliani, movimento religioso carismatico sorto in Mesopotamia nel IV secolo. \nAl sorgere del bogomilismo presso Bulgari, Macedoni e Bizantini, hanno concorso i Pauliciani e i Tondrachiani, di origine siriana ed armena, deportati nei Balcani e, in particolare, attorno a Filippopoli (odierna Plovdiv) dagli imperatori bizantini, in varie occasioni tra il IX e l'XI secolo.\nLa creazione della dottrina del bogomilismo \u00e8 attribuita a Bogomil (\u0411\u043e\u0433\u043e\u043c\u0438\u043b), il cui nome, corrispettivo in lingua bulgara del greco Teofilos, significa \"amato da Dio\". Il fatto che in molte versioni il nome sia preceduto dall'attributo \"pop\" (prete, padre) induce gli storiografi a ritenere che il fondatore dell'eresia sia stato un uomo di chiesa, verosimilmente un monaco, ortodosso.\nLo studio della dottrina dei bogomili risente del fatto che quasi tutte le testimonianze derivano dalla Chiesa Ortodossa del tempo, ed il pi\u00f9 delle volte queste, oltre confutare le concezioni avverse, dileggiano l'eresia e attribuiscono ai suoi adepti idee e concezioni loro estranee.\nDottrina.\nIl bogomilismo, in sintesi, riteneva che Dio avesse due figli: Satanael, il primogenito, e Michael. Satanael presto si ribell\u00f2 al padre e si trasform\u00f2 in una creatura malvagia che, una volta cacciata dal regno dei cieli, cre\u00f2 l'Inferno e la Terra, cercando nel contempo, di generare l'uomo: non riuscendovi chiese aiuto al padre che soffi\u00f2 l'anima nel corpo inanimato.\nPadrone dell'uomo per aver creato la sua parte materiale, Satanael permise ad Adamo di colonizzare la Terra a condizione che questi vendesse se stesso e i propri discendenti al suo demiurgo.\nMosso da piet\u00e0 per quegli esseri cui aveva infuso l'anima, Dio invi\u00f2 allora sulla Terra il suo secondogenito, Michael, il cui spirito penetr\u00f2 nel corpo di Ges\u00f9 prima della nascita dello stesso, entrando nel corpo di Maria tramite l'orecchio destro. Dal suo avvento Ges\u00f9 ebbe il compito di rompere il patto stabilitosi tra Adamo e Satanael e, per far questo, sconfisse il diavolo tramite il suo sacrificio sulla croce. Libero dal suo corpo scese allora nell'Inferno ed elimin\u00f2 la terminazione \"el\" che dava al fratello gli attributi della deit\u00e0: Satanael fu cos\u00ec trasformato in Satana e la parte spirituale dell'uomo, una volta liberatasi da quella materiale, poteva ora ascendere al cielo.\nTuttavia il figlio primogenito di Dio, pur privato di gran parte dei suoi poteri, riusc\u00ec ugualmente a istituire la Chiesa ortodossa attribuendole cerimonie, sacramenti e gerarchie clericali. Questa divent\u00f2 cos\u00ec Chiesa di Satana, alla quale ci si poteva sottrarre solo tramite il rifiuto del mondo materiale.\nGli \"eletti\" tra i bogomili, coloro cio\u00e8 che si dedicavano totalmente alla vita religiosa, praticavano infatti un ascetismo severo, rifiutando le immagini sacre, i sacramenti, l'Antico Testamento ad eccezione dei Salmi e dei Profeti, ogni culto esteriore e ogni forma di struttura ecclesiastica.\nCome i catari, rifiutavano il culto della croce, ritenendo inconcepibile che il pezzo di legno su cui suo Figlio era stato ucciso fosse caro a Dio e fornivano un'interpretazione allegorica delle parole di Cristo con cui era stata istituita l'eucaristia.\nI libri a cui pi\u00f9 facevano riferimento erano i Vangeli, non solo quelli canonici, che anzi ritenevano essere stati alterati dalle falsificazioni di san Giovanni Crisostomo e degli altri Padri della Chiesa ortodossa, ma soprattutto gli apocrifi che trasmisero loro la tradizione dualista, latente nell'impero e vicina al monacheismo ortodosso, che spesso forniva un nascondiglio e un rifugio sicuro per gli eretici. Ritenevano di essere i discendenti degli apostoli e come tali unici depositari della verit\u00e0 evangelica.\nLa profonda ostilit\u00e0 per le dottrine e le pratiche dell'ortodossia bizantina \u00e8 evidenziata dal netto rifiuto alla liturgia ortodossa: all'insieme delle preghiere e dei salmi veniva sostituita la semplice recitazione del Padre Nostro, considerata l'arma pi\u00f9 potente contro Satana, ripetuto quattro volte di giorno e quattro di notte; la liturgia battesimale era rimpiazzata dalla sola imposizione delle mani.\nEra vietato ogni tipo di contatto con la carne: il matrimonio e la procreazione erano rifiutati dagli adepti all'eresia perch\u00e9 attraverso il coito si perpetuava il mondo materiale di Satana. La loro ripugnanza era tanto forte che avevano l'abitudine di sputare e tapparsi il naso ogni volta che incrociavano un bambino in et\u00e0 da battesimo.\nI fedeli non potevano inoltre mangiare animali, anch'essi frutto del coito, e digiunavano nei giorni di luned\u00ec, mercoled\u00ec e venerd\u00ec.\nAnche bere vino era vietato: la distribuzione di vino da parte del Cristo alle nozze di Cana era considerata una mistificazione e come tale era ignorata.\nStretto rapporto tra bogomili e catari.\nI rapporti tra le due eresie, quella dei bogomili e dei catari non risulta evidente solo dal confronto delle due dottrine ma anche dall'esistenza di un vangelo bogomila, il \"Libro di Giovanni evangelista\", portato a Carcassonne nel 1190.\nIl primo Concilio dei catari del 1167 a Saint-Felix de Caraman, ora chiamato Saint-F\u00e9lix-Lauragais (Tolosa) fu presieduto dal \"pop\" Niceta, \"vescovo bogomilo\" il quale arrivato da Dragovica relazion\u00f2 sulle chiese bogomile della Serbia, Romania, Macedonia, Bulgaria e Dalmazia.\nStruttura del movimento.\nPer il suo carattere segreto, era necessaria una idonea iniziazione prima di entrare a far parte della comunit\u00e0 dei fedeli. Era un processo che avveniva per gradi: non tutti i segreti della dottrina erano rivelati ai nuovi adepti nello stesso momento ma vi era una forma di istruzione progressiva, simile a quella dei movimenti gnostici e che esercitava un'analoga attrattiva.\nLa cerimonia di iniziazione era duplice: dopo un periodo di preparazione veniva posto sul capo dell'adepto il Vangelo di Giovanni e veniva invocato lo Spirito Santo. Seguiva a questa cerimonia un periodo di ritiro spirituale nella quale veniva accertata l'idoneit\u00e0 del candidato a cui, superato questo esame, seguiva la cerimonia finale, nella quale il nuovo membro veniva battezzato con un'ulteriore apposizione sul capo del Vangelo: veniva posto cos\u00ec in essere il battesimo dello Spirito (in contrapposizione con il battesimo satanico dell'acqua, perpetrato per la prima volta da Giovanni Battista, che ritenevano precursore dell'Anticristo).\nIl neofita, impegnandosi solennemente a sottrarsi al mondo materiale di Satana, veniva in tal modo a far parte della comunit\u00e0 dei \"theotokoi\" (perfetti).\nOgni comunit\u00e0 aveva i suoi eletti, tra i quali potevano trovarsi anche donne, dediti all'ascetismo pi\u00f9 severo. Alcuni di questi diventavano missionari e vagavano per il mondo compiendo esorcismi e testimoniando la propria fede: in questo modo si ritiene che il bogomilismo abbia influenzato i catari la cui dottrina ricalca fedelmente, in alcuni tratti, le tesi dell'eresia orientale.\nNon vi era una vera e propria struttura gerarchica: a differenza della Chiesa ufficiale questa eresia non aveva strutture di comando centralizzate: ogni comunit\u00e0 si autodeterminava e, nonostante tutte facessero capo a una guida spirituale di cui non sappiamo n\u00e9 le funzioni n\u00e9 i criteri di elezione, manteneva una discreta autonomia.\nStoria dell'eresia.\nIl bogomilismo fece la sua prima comparsa in Bulgaria, terra conquistata dall'imperatore bizantino Basilio II (976-1025) all'inizio dell'XI secolo e di recente evangelizzazione, dove il cristianesimo era ancora avvertito dalla popolazione come un'imposizione di Bisanzio e dove il clero, pur di lingua slava, nulla poteva contro il persistere dei culti pagani e, forse, manichei. Dopo alcuni decenni di stasi, necessari al formarsi di una dottrina distinta da quella ufficiale, l'eresia si espanse in buona parte dell'impero bizantino aiutata dalla profonda crisi di fiducia che si era venuta a creare tra la popolazione e i vertici religiosi e militari di questa, seguita alla terribile sconfitta nella battaglia di Manzicerta: gi\u00e0 al termine di questo secolo le prime missioni bogomile erano riuscite a far proseliti persino nei pi\u00f9 raffinati circoli di Costantinopoli. Fino a quel momento il movimento eretico era riuscito a rimanere nell'ombra cos\u00ec efficacemente che la Chiesa ortodossa, pur adottando misure rigorose, non ne aveva in nessuna maniera limitato l'influsso.\nForte dei recenti successi, un certo Basilio, che secondo la tradizione sarebbe stato a capo dei bogomili per cinquantadue anni, cerc\u00f2 di evangelizzare Isacco, fratello dell'imperatore Alessio I Comneno e l'imperatore stesso; questi, fingendo interesse, riuscirono a far rivelare al predicatore le proprie convinzioni mentre uno stenografo, nascosto dietro ad una tenda, prendeva nota dei dettagli dell'eresia. Basilio aveva elaborato il bogomilismo rendendolo ancora pi\u00f9 appetibile ai cittadini di Costantinopoli, ove, soprattutto nei salotti degli alti dignitari, la crisi che stava sconvolgendo la religiosit\u00e0 ortodossa aveva diffuso un interesse spasmodico per le pratiche esoteriche, mischiando alla dottrina del bogomilismo elementi di demonologia, dualismo manicheo ed etica neotestamentaria. Alessio deciso a ripristinare le istituzioni statali dopo il periodo di anarchia successivo alle sconfitte militari subite, vide nella repressione di questa eresia un modo per affermare davanti al popolo e alla comunit\u00e0 ecclesiastica la restaurazione del proprio potere imperiale. Subito dopo che l'eresia di Basilio fu smascherata, individu\u00f2 e imprigion\u00f2 un gran numero di bogomili con l'intenzione di giustiziarli ma, poich\u00e9 rischiava di inimicarsi le sfere pi\u00f9 influenti della nobilt\u00e0 bizantina, di cui alcuni bogomili facevano parte, liber\u00f2 la maggior parte di loro, forse dopo un'espressione superficiale di pentimento, tenendo in prigione i pi\u00f9 incalliti e mettendo sotto pressione Basilio stesso perch\u00e9 tornasse all'ortodossia. Questi si rifiut\u00f2 e, come monito all'intera popolazione di Bisanzio, venne arso sul rogo davanti ad una grande folla; questa esecuzione avvenne, secondo l'opinione di gran parte della storiografia, nei primi anni del XII secolo. Il bogomilismo tuttavia sopravvisse, sporadicamente perseguitato nei secoli successivi.\nAlla met\u00e0 del XIII secolo, il patriarca di Costantinopoli Arsenio mand\u00f2 in Macedonia un suo legato per reprimervi l'eresia: l'eresia continu\u00f2 a proliferare alla periferia dell'impero almeno fino al XV secolo e se scomparve non fu a causa delle persecuzioni, ma al risvegliarsi nella popolazione di un sentimento genuinamente ortodosso, essendo tale Chiesa l'unico punto di riferimento rispetto alla crisi dell'impero che andava svanendo di fronte alla minaccia ottomana."}
{"id": "605356", "revid": "123495762", "url": "https://it.wikipedia.org/wiki?curid=605356", "title": "Oggi ti amo di pi\u00f9", "text": "Oggi ti amo di pi\u00f9 \u00e8 una raccolta della cantante italiana Mina, pubblicata nel 1988.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nDescrizione.\nIl disco \u00e8 stato distribuito anche in vinile con numero di catalogo PLD 7060.\nDue brani, \"E se domani\" e \"Il cielo in una stanza\", sono qui rieseguiti in versione acustica con l'accompagnamento al pianoforte del maestro Renato Sellani."}
{"id": "605358", "revid": "729019", "url": "https://it.wikipedia.org/wiki?curid=605358", "title": "Autostrada A2 (Svizzera)", "text": "Lautostrada A2 \u00e8 un'autostrada svizzera. Costituisce il principale asse di transito in direzione longitudinale (da nord ovest a sud) della Svizzera: attraversa il Paese da Basilea a Chiasso toccando Olten, Sursee, Lucerna, Stans, Altdorf, Erstfeld, G\u00f6schenen, Airolo, Biasca, Bellinzona, Lugano, fino a raggiungere Chiasso.\nHa interconnessioni con l'Autostrada A3, la A1, la A14, la A8 e la A13. Il suo intero percorso \u00e8 integrato nella strada europea E35.\nLa Galleria stradale del San Gottardo fa parte del percorso della A2. Ai due portali del tunnel si creano spesso code o rallentamenti, dovuti all'accensione dei semafori quale misura di sicurezza: in galleria vi sono infatti solo due corsie, una per ogni senso di marcia. Il raddoppio (o completamento), dopo essere stato per anni oggetto di discussione della politica svizzera, \u00e8 stato accettato in occasione della votazione popolare del 28 febbraio 2016.\nLa A2 fa parte delle autostrade elvetiche che conoscono il maggior carico di traffico.\nTabella percorso.\nQui di seguito sono indicate le uscite da Basilea verso sud.\nSimboli: \u2197 = uscita (\u2198 = uscita normale; \u2192 = solamente in direzione Chiasso; \u2190 = solamente in direzione Basilea); \u21c6 = svincolo importante; S = area di servizio\nCantone Ticino.\nLo specchietto seguente riproduce il percorso ma si limita alla parte riguardante la Svizzera italiana.\n1 Entrata solo in direzione Lugano-Bellinzona\n2 Sul semisvincolo n. 46 (Bellinzona centro) \u00e8 tuttora pendente l'approvazione."}
{"id": "605360", "revid": "767487", "url": "https://it.wikipedia.org/wiki?curid=605360", "title": "Living with War", "text": "Living with War \u00e8 un album di Neil Young del 2006. Pu\u00f2 considerarsi una sorta di concept album tematico contro la guerra, il titolo deriva dall'incertezza in cui vive la societ\u00e0 in questi ultimi anni, come in una guerra permanente.\nTutte le canzoni hanno riferimenti polemici contro l'amministrazione americana dell'allora presidente Bush, ci\u00f2 si nota specialmente in \"Let's Impeach the President\" dove sono inserite parti registrate dei suoi discorsi. Ci sono parole ricorrenti come \"mission accomplished\" o \"beautiful America\", secondo Young le colpe del governo di Bush sono state quelle di aver mentito e sfruttato la situazione di paura creatasi dopo l'11 settembre per interessi personali. \"Lookin' For a Leader\" si riferisce alla ricerca di una vera guida per il paese, sia anche una donna o un uomo di colore (con particolare riferimento a Barack Obama, all'epoca l'unico senatore di colore presente nel congresso degli Stati Uniti e poi diventato presidente).\n\"Shock and Awe\" \u00e8 il nome dell'operazione militare condotta dagli americani e i loro alleati in Iraq nel 2003.\n\"Families\" e \"Flags of Freedom\" parlano appunto dei soldati morti in Iraq e delle loro famiglie.\nLo stile dell'album, sicuramente il pi\u00f9 marcato politicamente dell'artista, \u00e8 stato paragonato alla sua vecchia canzone \"Ohio\" o ancora alle protest-song del Dylan giovanile, come \u00e8 chiaro in un verso di \"Flags of Freedom\": \"Listenin' to Bob Dylan singin' in 1963\".\n\"America the Beautiful\" \u00e8 un canto patriottico statunitense e qui \u00e8 cantato da un coro di 100 voci, per\u00f2 senza quella di Young: \u00e8 la chiusura tragicamente ironica di tutto il senso del disco.\nTracce.\nTutte di Neil Young tranne \"America the Beautiful\"."}
{"id": "605361", "revid": "2108263", "url": "https://it.wikipedia.org/wiki?curid=605361", "title": "Olaf II di Norvegia", "text": " Nella cultura moderna norvegese \u00e8 noto con il nome di \"Olav den Hellige\" (\"Olaf il Santo)\".\nBiografia.\nPrimi anni.\nNacque intorno al 995, anno in cui Olaf Tryggvason giunse in Norvegia, in un ambiente totalmente pagano. Secondo le saghe medievali in lingua islandese, sua madre fu \u00c5sta Gudbrandsdatter e suo padre Harald Grenske, bisnipote di Harald I Bellachioma. In lingua norrena il nome di Olaf II Haraldsson era \"\u00d3l\u00e1fr.\"\nAll\u2019et\u00e0 di dodici anni intraprese le prime scorrerie sulle coste dell\u2019Europa settentrionale (Paesi baltici, Spagna, Francia) e in particolare in Inghilterra, combattendo contro i danesi e dimostrando sin da giovanissimo, cos\u00ec dicono le fonti, un carattere orgoglioso e vendicativo. Pare che ricevette il battesimo intorno al 1014, durante un soggiorno in Normandia, dove i duchi normanni, sin dall'inizio del dominio avevano accettato il cristianesimo.\nRe di Norvegia.\nTornato in Norvegia nel 1015 con un piccolo esercito, cominci\u00f2 la scalata al potere. Nel 1016, nella decisiva battaglia di Nesjar, sconfisse Sveinn H\u00e1konarson, legittimo erede nominale della corona, autoproclamandosi re e consolidando definitivamente il suo dominio sulla Norvegia.\nDurante il suo regno cerc\u00f2 di annullare la minaccia del potere dei suoi vassalli a sud del paese, e cerc\u00f2 di imporre l'insediamento del Cristianesimo come religione di Stato, grazie anche all'aiuto e all'appoggio dato ai missionari cristiani e alla loro attivit\u00e0 di evangelizzazione della popolazione. In seguito alle varie vittorie sui re territoriali e all'auto proclamazione a re di Norvegia, egli fu in grado di porsi in continuit\u00e0 con il suo omonimo e predecessore Olaf Tryggvason, reclutando tutti i suoi seguaci avversi alla dominazione straniera e continuando la sua opera di evangelizzazione forzata. Rispetto a quest\u2019ultimo, tuttavia, la sua attenzione si concentr\u00f2 sulle regioni del centro e del nord del Paese, dove permanevano le resistenze pi\u00f9 tenaci, e sul consolidamento del potere centrale, sia politico che religioso. Stabilendo la propria corte a Nidaros, il sovrano gir\u00f2 di persona tutta la Norvegia accompagnato dal fedele vescovo inglese Grimkell, responsabile delle numerose legislazioni ecclesiastiche attuate durante il regno di Olaf II.\nInsedi\u00f2 il suo potere anche sulle isole Orcadi, grazie ad una missione militare contro la Danimarca, che gli consent\u00ec di stringere un patto di pace con il re danese Olof di Svezia, stipulato nel 1020 nell'insediamento di Kungah\u00e4lla.\nMorte e canonizzazione.\nDopo tredici anni di dominio incontrastato e una vigorosa difesa della nuova religione, Olaf cominci\u00f2 a vacillare a causa della pressione dei molti nemici in patria e fuori, i quali trovarono nel nuovo re danese Canuto una figura con la quale allearsi pur di scacciare il re di Norvegia. Ci\u00f2 avvenne nel 1028, quando in un clima di crescente ostilit\u00e0, Olaf fu costretto ad abbandonare il paese. Due anni dopo, rientr\u00f2 in Norvegia con un grande esercito reclutato in Svezia e il 29 luglio del 1030 si svolse la celebre battaglia di Stiklestad, non lontano da Nidaros. Il re cadde in battaglia, lasciando il potere in mano ai danesi.\nLa morte di Olaf non rappresent\u00f2 affatto la conclusione della sua fama; al contrario, nel giro di un anno essa crebbe notevolmente, facendo il giro della Norvegia e dei paesi confinanti. A causa del malcontento generale intorno al dominio danese, la gente della Norvegia, ormai per buona parte cristianizzata, cominci\u00f2 a vedere la morte di Olaf come un grave peccato non gradito a Dio. Oltre a ci\u00f2, numerose furono le testimonianze di miracoli avvenuti sul sito della battaglia, nonch\u00e9 su quello della sepoltura di Olaf. A un anno dalla sua morte, fu l\u2019abile Grimkell a sfruttare la situazione favorevole dichiarando la santit\u00e0 del defunto sovrano: \u00e8 possibile che, in quanto inglese, egli avesse familiarit\u00e0 con le modalit\u00e0 di canonizzazione dei re inglesi (primo fra tutti Alfredo il Grande), e quindi cominci\u00f2 da subito a raccogliere e diffondere le notizie dei miracoli segnalati per riuscire, in poco tempo, a fondare una vera e propria venerazione intorno al re. Con una cerimonia solenne le spoglie furono deposte nella chiesa di San Clemente a Nidaros e, non molti anni dopo, nella cattedrale costruita appositamente per ospitarle, dove ogni anno il 29 luglio si festeggia il martire.\nFonti.\nEsistono due tipologie di fonti dirette che narrano la storia del re e santo norvegese: le prime, di tipo letterario, sono le \"saghe\" (dall'islandese \"storie\") scritte in lingua islandese nel corso del pieno medioevo, miranti a narrare le vicende del personaggio storico, del popolo e della sua discendenza in chiave spesso celebrativa; le seconde sono le agiografie, vastamente conosciute in ambito cristiano: opere di tipo prettamente religioso, che intendono, attraverso la descrizione di un modello ideale di devozione, quello del santo, fornire al destinatario un messaggio edificante ed educativo. Entrambe queste tipologie di fonti, a causa dei loro intenti, non sono totalmente affidabili a livello storico.\n\"Saghe\".\nSi conoscono principalmente cinque saghe interamente dedicate a Olaf II re e santo:\nLa \"Saga di Olaf Haraldsson il Santo\" dell'\"Heimskringla\".\nTra tutte, quella di Snorri \u00e8 considerata la saga pi\u00f9 completa, ricca di particolari e dotata di grande coerenza narrativa, dunque la pi\u00f9 diffusa. Gli episodi si succedono in sequenza cronologica, rimanendo per la maggior parte focalizzati sulla vita umana di Olaf e sulle sue implicazioni politiche e militari piuttosto che sulle vicende succedute alla canonizzazione, a cui sono dedicati solamente gli ultimi diciassette capitoli e alcuni episodi nelle saghe successive.\nEssa \u00e8 anche la pi\u00f9 lunga ed articolata: si compone di duecento sessantacinque capitoli contenenti non solo episodi riguardanti la vita del santo, ma anche digressioni sulla storia di altri paesi (la Svezia, l\u2019Islanda, le Orcadi) e di altri personaggi celebri del periodo a cavallo tra X e XI secolo. Tale lasso di tempo, quello in cui vive e regna Olaf II Haraldsson, \u00e8 caratteristico per il passaggio piuttosto traumatico dal tempo dei vichinghi a quello dei cristiani, cominciato gi\u00e0 con Olaf Tryggvason; quest'epoca si riflette fortemente sulla narrazione delle vicende, tanto che \u00e8 possibile riscontrare all'interno della saga una forte compresenza di elementi del mondo pagano e di quello cristiano, non solo negli oggetti o nei comportamenti dei personaggi, ma anche nella mentalit\u00e0 del protagonista, a volte ritratto come un violento guerriero vichingo e altre come un nobile re cristiano.\nAgiografie.\nSvariate sono le testimonianze scritte dei miracoli di Olaf appartenenti agli anni immediatamente successivi alla sua morte. \u00c8 facile pensare che a partire dalla seconda met\u00e0 dell'XI secolo molte fossero le opere a carattere agiografico sul santo circolanti dentro e fuori dalla Norvegia. Fra tutte si pu\u00f2 citare il poema \"Geisli\" (\u201cRaggio di Luce\u201d) del 1152 di Einarr Sk\u00falason, l\u2019\"Antico libro norvegese delle Omelie\" del XIII secolo, nonch\u00e9 la \"Passio et Miracula beati Olaui\", scritta in latino da Eysteinn Erlendsson, l\u2019agiografia pi\u00f9 completa di Olaf, databile intorno alla met\u00e0 del XII secolo. \n\"Passio et Miracula beati Olaui\".\nLa \"Passio\" risulta essere una semplice versione \u201caggiornata\u201d di tutte le opere agiografiche precedenti, essendo quella che, pur condividendone una buona parte con esse, contiene pi\u00f9 attestazioni di miracoli. Si tratta di un\u2019opera dalla complessa storia editoriale, edita prima da Gustav Storm a partire da singoli frammenti sparsi nel 1880 con il nome di 'Acta sancti Olavi regis et martyris, poi in versione completa da Frederick Metcalfe nel 1881, comunemente chiamata Passio et miracula beati Olaui e tratta da un manoscritto appartenuto all\u2019abbazia di Fountains, generalmente considerata la versione definitiva, databile a partire dal XII secolo. Quest\u2019ultima viene ancora oggi considerata, in linea di massima, l\u2019agiografia fondamentale di Sant\u2019Olaf.\nIl contenuto della \"Passio\" \u00e8 una sostanziale narrazione di una cinquantina di miracoli e prodigi operati dal santo prima e dopo il martirio, con pochissima attenzione per gli aspetti biografici del protagonista. L\u2019intento dell'opera \u00e8 quello edificante di portare i fedeli alla conoscenza del martire, all'imitazione dei suoi comportamenti esemplari e idealizzati e alla sua venerazione insieme a quella di Dio. La differenza fondamentale con la storiografia, dunque, sta nel rappresentare le vicende della vita del protagonista senza seguire un tempo successivo e lineare, procedendo su una linea stereotipata di comportamenti esemplari e idealizzati, con lo scopo di portare l\u2019attenzione del lettore verso la devozione in Dio e nei suoi prodigi, piuttosto che sulle questioni umane.\nCiononostante, anche un\u2019agiografia come la \"Passio\" pu\u00f2 essere utile per comprendere la storia e la societ\u00e0 dell\u2019epoca in cui \u00e8 stata prodotta. In questo caso specifico, Olaf rappresenta il primo \u201cre santo\u201d di una Scandinavia ancora alle prese con la conversione dei pagani superstiti, dunque l\u2019agiografia, che condivide motivi gi\u00e0 presenti nelle vite dei \u201cre santi anglosassoni\u201d(Alfredo il Grande, Edoardo il Confessore), assume la funzione di fornire al cristianesimo nordico un\u2019identit\u00e0 pi\u00f9 definita, quasi un vessillo sotto al quale i neo convertiti potevano riunirsi e rafforzare il proprio credo.\nCulto.\nGrazie alle numerose fonti dedicate interamente al santo, dalla poesia scaldica alle \"saghe\", dalle agiografie alle opere storiografiche, possiamo affermare con certezza che un vero e proprio culto nacque intorno alla figura del re in seguito alla sua morte. Ci\u00f2 costitu\u00ec un punto fermo per la storia politica del Paese, dal momento che per la prima volta tutti i Norvegesi cominciarono a raccogliersi volontariamente intorno a un'unica figura regale, che ben presto divenne il patrono della Norvegia unita. In seguito alle svariate testimonianze dell\u2019incorruttibilit\u00e0 del suo cadavere e dei miracoli avvenuti presso la sua sepoltura, il vescovo Grimkell, il 3 agosto 1031 ne decret\u00f2 la venerazione, rendendolo popolare non solo all'interno del Paese, ma in tutto il nord Europa: molte sono le attestazioni di chiese dedicate al santo in tutto il continente (persino a Costantinopoli) nonch\u00e9 di feste e celebrazioni in suo onore. Il culto di sant\u2019Olaf divenne una tradizione per il Paese, in particolare per la cittadina ospitante le reliquie del Santo, Nidaros, che grazie ai grandi afflussi di pellegrini fu in grado di crescere fino a diventare la prima e unica sede arcivescovile in Norvegia.\nIl culto di Olaf si protrasse per tutto il medioevo, fino alla riforma protestante: le reliquie di sant\u2019Olaf, infatti, andarono distrutte probabilmente nei primi anni del Cinquecento, mentre nel 1542 la cattedrale di Nidaros divenne sede di un sovrintendente della chiesa luterana. Il culto fu restaurato ufficialmente solo nel 1930, 900 anni dopo la sua morte, anche se la memoria di Olaf non aveva mai veramente abbandonato la cultura popolare norvegese.\nOggi, Olaf II di Norvegia \u00e8 considerato dalla Chiesa cattolica e ortodossa santo e martire. \u00c8 generalmente raffigurato con i simboli dello scudo, dell'ascia danese (occasionalmente sostituita dalla spada), e del globo; in molte rappresentazioni della sua morte \u00e8 dipinto con le tre ferite (al ginocchio, al collo ed al petto) che, secondo la tradizione, gli sarebbero state inflitte durante la battaglia da suoi tre nemici (Thorin Hund, Kalv Arnesson e Torstein Knarresmed). Il giorno di sant'Olaf, il 29 luglio in ricordo del martirio, \u00e8 una festivit\u00e0 nazionale in Norvegia, nelle isole Faroe, e in certe province di Svezia e Finlandia; viene comunemente definita Olsok."}
{"id": "605362", "revid": "767487", "url": "https://it.wikipedia.org/wiki?curid=605362", "title": "Mina canta i Beatles", "text": "Mina canta i Beatles \u00e8 un album in studio della cantante italiana Mina, pubblicato l'11 giugno 1993 dalla PDU.\nDescrizione.\nPubblicato \"a sorpresa\" nel giugno 1993 (il doppio album annuale veniva solitamente pubblicato durante l'autunno), \"Mina canta i Beatles\" \u00e8 un disco in cui la Tigre di Cremona si confronta con un pezzo di storia della musica contemporanea, il quartetto di Liverpool. Il disco propone undici brani, di cui solo i primi sei vengono incisi nel 1993, mentre gli altri sono ripescaggi di precedenti incursioni di Mina nel songbook beatlesiano. \u00abNessuna o quasi delle canzoni rispecchia fedelmente la stesura originale, proponendo una versione rivisitata secondo i canoni vocali e gli arrangiamenti cari all'interprete\u00bb, tra cui alcuni curati da Victor Bach, collaboratore abituale della cantante.\nSi parte con \"Something\", brano scritto da George Harrison e tratto da \"Abbey Road\" (1969) e giocato qui su spazzole e filicorno jazz e gi\u00e0 interpretato da Mina in versione sinfonica per il disco \"Mina\" del 1971. Poi si passa all\"'eccentrica\" apertura di \"Let It Be\", che inizia \u00abcome una marcia di Kurt Weill, col suono di una fisarmonica, i rumori e il vociare di una fiera\u00bb. Poi Mina diventa \u00ableggera, su un ritmo di bossanova, per \"The Fool on the Hill\"\u00bb e \u00abcanticchia all'italiana \"When I'm Sixty-Four\" come i 78 giri del Trio Lescano\u00bb. \"The Long and Winding Road\" \u00ab\u00e8 contrappuntata da un romanticissimo pianoforte\u00bb mentre in \"Yesterday\" (ultimo dei brani inediti), Mina si fa \u00abattenta e rispettosa nel cimentarsi col classico dei classici\u00bb.\nIl settimanale \"Noi\" pubblica in contemporanea con l'uscita del disco un articolo scritto dalla stessa Mina - collaboratrice della rivista - in cui la cantante racconta come ha scoperto i Beatles: \u00ab\"Ascoltai per caso un loro motivo in un autogrill e ne fui immediatamente conquistata.\" [...] \"Non sapevo chi fossero, ma mi resi conto che stavo vivendo un evento memorabile storico.\" [...] \"Come ogni altro essere vivente fui colpita\" [...] \"dalla pi\u00f9 colossale uniformit\u00e0 di emozioni, passione, partecipazione compatta in massa a quello che \u00e8 stato pi\u00f9 di ogni altro il \"fenomeno per tutti\", il \"caso generale\" pi\u00f9 vissuto da ogni singolo sulla faccia della terra\"\u00bb[...].\nCopertina.\nLa copertina \u00e8 la copia (quasi) esatta della copertina dell'album \"Revolver\" dei Beatles del 1966. I disegni del volto di Mina sono ripresi da precedenti copertine della cantante (partendo dall'alto sulla sinistra): \"Sorelle Lumi\u00e8re\" (foto interna), \"Catene\", \"Minacantalucio\", \"Rane supreme\"."}
{"id": "605374", "revid": "15756", "url": "https://it.wikipedia.org/wiki?curid=605374", "title": "Rehab (Quiet Riot)", "text": "Rehab \u00e8 l'undicesimo album in studio della heavy metal band statunitense Quiet Riot, pubblicato il 3 ottobre 2006 per l'Etichetta discografica Demolition Records.\nIl disco.\nDurante il periodo della nuova riunione, \u00e8 diventato sempre pi\u00f9 difficile tenersi al corrente di tutti i musicisti che hanno militato nei Quiet Riot nel corso degli anni, e che recentemente continuano a cambiare pi\u00f9 frequentemente. Questo Rehab del 2006, include il cantante Kevin DuBrow ed il batterista Frankie Banali gi\u00e0 vecchie conoscenze e unici sopravvissuti dell'epoca d'oro, mentre notiamo i nuovi entrati Neil Citron alla chitarra (ex Lana Lane) e Tony Franklin al basso (ex Blue Murder, The Firm, Lana Lane e molti altri). Con sorpresa quindi vediamo l'assenza del veterano Carlos Cavazo, rimasto fedele chitarrista della band per oltre 22 anni, proprio in sostituzione a quel Randy Rhoads, poi ricordato come tra i pi\u00f9 grandi guitar heroes della storia. Cavazo infatti non venne misteriosamente incluso nel progetto della nuova riunione del 2005, intraprendendo poi altri progetti.\nMalgrado il costante cambio di membri, il grouppo trasmette ancora stile e sonorit\u00e0 grintose, con un DuBrow ancora in ottima forma. Nonostante l'album sia stato ben accolto dalla critica, non presenta le classiche sonorit\u00e0 in stile Quiet Riot, ci\u00f2 \u00e8 confermato dall'assenza di Carlos Cavazo, che aveva donato alla band uno stile inconfondibile, oggi ormai distinto. Le sonorit\u00e0 si presentano pi\u00f9 moderne, ma comunque fresche e apprezzabili, che fanno di questo Rehab uno degli album meglio accolti della loro carriera. La opener \"\"Free\" conferma che la voce di DuBrow \u00e8 identica a quella del periodo di successo, \"South of Heaven\" si rif\u00e0 a uno stile Led Zeppelin-iano, mentre partecipa straordinariamente all'album anche l'ex-Deep Purple Glenn Hughes, che da una mano nel songwiriting di \"Blind Faith\", e presta la sua incredibile voce in duetto con DuBrow nella reinterpretazione degli Spooky Tooth \"Evil Woman\"\"."}
{"id": "605376", "revid": "1437722", "url": "https://it.wikipedia.org/wiki?curid=605376", "title": "Canzoni d'autore", "text": "Canzoni d'autore \u00e8 una raccolta della cantante italiana Mina, pubblicata il 21 giugno 1996 dalla PDU.\nDescrizione.\nContiene quindici reinterpretazioni di brani incisi da svariati cantautori ed interpreti italiani.\nNel 2012 questa raccolta \u00e8 stata rimossa dalla discografia ufficiale della cantante presente sul suo sito."}
{"id": "605381", "revid": "30610", "url": "https://it.wikipedia.org/wiki?curid=605381", "title": "M\u00e1el Coluim I di Strathclyde", "text": "Era forse figlio di re Domnall III e fratello di Amdarch.\nM\u00e1el Coluim regn\u00f2 sui Cumbri dal 973, anno in cui secondo Florence di Worcester, il re di Strathclyde incontr\u00f2 quello d'Inghilterra a Chester, Edgar. "}
{"id": "605383", "revid": "57342", "url": "https://it.wikipedia.org/wiki?curid=605383", "title": "Michael Rogers", "text": "Professionista dal 2001 al 2016, \u00e8 stato tre volte campione del mondo a cronometro \u00e9lite, nel 2003, nel 2004 e nel 2005, dopo l'argento e il bronzo vinti da Under-23 nel 1999 e nel 2000. Nel 2012 gli \u00e8 stata attribuita dal CIO la medaglia di bronzo anche della prova a cronometro dei Giochi olimpici di Atene del 2004, in seguito alla squalifica per doping del vincitore Tyler Hamilton.\nCarriera.\n1999-2002: i primi anni.\nRogers faceva parte dell'Australian Institute of Sport, che gli permise di vivere in Europa, correndo da dilettante. Inizi\u00f2 con il ciclismo su pista, allenato da Charlie Walsh. Nel 1999 venne ingaggiato dalla Mapei Espoirs, con cui ottenne il primo successo nella seconda tappa del Tour Down Under 2000. Nel 2001 pass\u00f2 professionista nella stessa Mapei, con cui si impose rapidamente come ottimo cronoman. Nella sua prima stagione, termin\u00f2 secondo al Grand Prix Eddy Merckx, con il compagno di squadra Fabian Cancellara, allora ventenne e neo-pro.\nNel gennaio 2002, termin\u00f2 secondo nella gara a cronometro dei Campionati australiani di ciclismo su strada dietro Nathan O'Neill. La settimana successiva mostr\u00f2 attitudine anche per le gare a tappe, correndo da protagonista il Tour Down Under: vinse la seconda tappa e mantenne la maglia di leader della classifica generale vincendo la corsa. Conferm\u00f2 le sue qualit\u00e0 terminando terzo nel Tour of Rhodes vinto da Fabian Cancellara e dominato dalla Mapei. Lo stesso anno, Rogers si conferm\u00f2 nelle prove a cronometro, terminando quinto nella Chrono des Herbiers e ottavo ai Campionati del mondo di ciclismo su strada di Zolder.\n2003-2005: i tre titoli mondiali.\nNel 2003 pass\u00f2 alla Quick Step, che rilev\u00f2 parte dell'organico della dismessa Mapei. Nei primi giorni della stagione venne nuovamente battuto nel campionato nazionale a cronometro, questa volta da Ben Day e, a partire dal mese di aprile, si rivel\u00f2 competitivo nelle gare a tappe. Termin\u00f2 quarto al Circuit de la Sarthe, grazie ad una buona cronometro e al terzo posto ottenuto nella tappa di Angers. Alla fine di maggio concluse quinto il Tour de Picardie, poi vinse la prima gara della stagione, il Giro del Belgio. La settimana seguente partecip\u00f2 al Giro di Germania dove, al termine della quinta tappa, occupava il quinto posto della classifica generale, dietro a quattro corridori della ONCE. L'indomani vinse la sesta frazione, una cronometro di 40\u00a0km, staccando di pi\u00f9 di un minuto i diretti concorrenti, tra i quali specialisti delle crono come Jan Ullrich e Aleksandr Vinokurov, e si aggiudic\u00f2 quindi la vittoria del Giro. Successivamente si impose nuovamente in una corsa a tappe, vincendo a fine giugno la Route du Sud grazie alla netta vittoria della cronometro. In luglio partecip\u00f2 al suo primo Tour de France. Si mise in luce come gregario del compagno Richard Virenque ma, stanco in seguito alle gare corse in precedenza, perse diverse posizioni sui Pirenei, terminando quarantaduesimo. Alla fine della stagione ottenne buoni piazzamenti ancora in gare a cronometro. Termin\u00f2 nuovamente secondo il Grand Prix Eddy Merckx con L\u00e1szl\u00f3 Bodrogi, poi vinse la medaglia d'argento nella cronometro dei campionati del mondo di Hamilton dietro lo scozzese David Millar. Quest'ultimo in seguito ammise di aver fatto uso di doping, venne squalificato e a Rogers venne assegnata la medaglia d'oro.\nAl debutto della stagione 2004, si piazz\u00f2 ottavo alla Parigi-Nizza, confermando le performance dell'anno precedente, ma successivamente deluse al Crit\u00e9rium du Dauphin\u00e9 Lib\u00e9r\u00e9, dove termin\u00f2 quarantunesimo perdendo terreno sulle montagne. Il Tour de France cominci\u00f2 ugualmente male. Ai piedi dei Pirenei era cinquantaseiesimo a 16 minuti da Thomas Voeckler, maglia gialla, e a pi\u00f9 di 6 da Lance Armstrong. Diede prova di grande regolarit\u00e0 sulle montagne, terminando dodicesimo nella cronoscalata verso l'Alpe d'Huez, che gli permise di salire al ventiduesimo posto finale. Poco dopo il Tour, fin\u00ec ai piedi del podio nella cronometro dei Giochi olimpici di Atene, a soli 3 secondi dalla medaglia di bronzo Bobby Julich. Tuttavia nel 2012 gli viene assegnata la medaglia di bronzo, in seguito alla squalifica del vincitore Hamilton. Prese la sua rivincita qualche mese pi\u00f9 tardi, vincendo il secondo titolo a cronometro consecutivo ai campionati del mondo di Verona, con pi\u00f9 di un minuto di vantaggio sugli avversari. Lo stesso giorno ricevette la medaglia d'oro dell'anno precedente, assegnatagli per la squalifica di Millar, insieme a quella appena vinta. Divenne anche il primo ciclista a vincere due titoli consecutivi nella gara a cronometro. Al termine della stagione concluse al secondo posto la Firenze-Pistoia, gara a cronometro, dietro Serhij Matvjejev.\nNel 2005 Rogers conferm\u00f2 le attitudini per i terreni montuosi. Al debutto termin\u00f2 terzo nel Gran Premio di Chiasso poi, all'inizio di aprile, termin\u00f2 ottavo alla Vuelta al Pa\u00eds Vasco. In maggio prese parte alla Volta Ciclista a Catalunya dove, malgrado una mediocre cronometro a squadre, termin\u00f2 quarto nella tappa di montagna pi\u00f9 dura con arrivo ad Andorra e ottenne il decimo posto nella classifica generale. L'indomani, nella cronometro in salita corsa sulla stessa ascesa verso Andorra, termin\u00f2 sesto e ottenne il quarto posto finale della corsa. Si conferm\u00f2 qualche settimana pi\u00f9 tardi al Tour de Suisse: nella seconda tappa, una cronometro, si piazz\u00f2 terzo dietro Jan Ullrich e Bradley McGee, mentre nella difficile sesta tappa con arrivo ad Arosa, distanzi\u00f2 di pochi secondi i suoi avversari e termin\u00f2 terzo, indossando la maglia di leader della generale. L'ottava tappa vide protagonista lo spagnolo Aitor Gonz\u00e1lez che attacc\u00f2 Rogers recuperando un minuto in classifica e portandosi al quarto posto nella generale a 36 secondi. Nella nona ed ultima frazione, venne attaccato a pi\u00f9 riprese e, nonostante tent\u00f2 lui stesso di attaccare per primo, venne raggiunto e superato da Aitor Gonz\u00e1lez che lo distacc\u00f2 sul traguardo di 48 secondi sfilandogli la maglia di leader. Rogers, quarto nella tappa, termin\u00f2 al secondo posto nella classifica generale.\nAl Tour de France occupava la ventunesima posizione ai piedi dei Pirenei ma perse diversi minuti sulle montagne spagnole e termin\u00f2 quarantunesimo. Il 22 settembre vinse a Madrid il suo terzo titolo mondiale consecutivo a cronometro. Qualche giorno pi\u00f9 tardi termin\u00f2 secondo nella Chrono des Herbiers, dietro Ond\u0159ej Sosenka.\n2006-2007: il passaggio alla T-Mobile.\nNel 2006 Rogers pass\u00f2 alla T-Mobile. Dopo una buona preparazione con la Settimana Internazionale di Coppi e Bartali e il Circuit de la Sarthe, partecip\u00f2 per la prima volta al Giro d'Italia. Termin\u00f2 ottavo nella cronometro della prima tappa, poi approfitt\u00f2 del secondo posto nella cronosquadre per salire al quarto posto nella generale. Giunto ventinovesimo nella prima tappa di montagna a Saltara, preserv\u00f2 il quarto posto, ma l'indomani nella salita verso Passo Lanciano, termin\u00f2 sessantaduesimo a 8'49\". Perse progressivamente diverse posizioni per poi abbandonare dopo la dodicesima tappa che termin\u00f2 centosettantesimo. Dopo il ritiro al Giro, partecip\u00f2 al Tour de Suisse ma termin\u00f2 sessantaquattresimo.\nPrese poi parte, senza grandi pretese, al Tour de France. Nonostante questo disput\u00f2 una buona prima parte di corsa: fu settimo nel prologo, secondo nella seconda tappa poi quarto nella settima, una cronometro a Rennes. Ai piedi dei Pirenei occupava la quarta posizione a 1'08\" da Serhij Hon\u010dar, in una situazione simile al precedente Giro d'Italia. Dodicesimo in cima all'undicesima tappa a Pla de Beret, Rogers scese in settima posizione della generale al termine dei Pirenei. Sulle Alpi termin\u00f2 quindicesimo sull'Alpe d'Huez, dodicesimo su La Toussuire e ventunesimo a Morzine, dimostrando una grande regolarit\u00e0 ma senza guadagnare molte posizioni in classifica. Diciottesimo nell'ultima cronometro, termin\u00f2 il Tour nono. Alla fine della stagione concluse al secondo posto il Regio-Tour, ma perse il titolo mondiale terminando solo ottavo nella cronometro di Salisburgo.\nNel 2007 ebbe ancora un buon inizio, terminando settimo il Tour of California e quarto la Settimana Internazionale di Coppi e Bartali, ma abbandon\u00f2 alla Vuelta al Pa\u00eds Vasco e al Tour de Romandie. Alla successiva Volta Ciclista a Catalunya la sua T-Mobile concluse solo al tredicesimo posto la cronosquadre; secondo nella prima tappa di montagna dietro \u00d3scar Sevilla, Rogers sal\u00ec al terzo posto della generale, a 32 secondi da Sevilla e a 4 secondi da Vladimir Karpec. Nella cronometro del giorno successivo concluse al quinto posto, davanti a Sevilla ma dietro Karpec, che indoss\u00f2 la maglia gialla. Malgrado gli sforzi, Rogers non riusc\u00ec a distanziare Karpec nell'ultima tappa e termin\u00f2 secondo, senza riuscire ancora a vincere una grande corsa a tappe dopo il Tour de Suisse 2005. Dopo l'abbandono al Tour de Suisse, in luglio Rogers partecip\u00f2 al suo quinto Tour de France consecutivo. Termin\u00f2 ventesimo nel prologo e occup\u00f2 la quattordicesima posizione della classifica generale alla vigilia della prima grande tappa di montagna. In questa ottava tappa si ruppe per\u00f2 la clavicola e fu costretto all'abbandono quando si trovava in fuga con un vantaggio di 4 minuti sui migliori.\n2008-2010: gli anni alla Columbia/HTC.\nL'inizio della stagione 2008 fu ancora segnato da problemi fisici. Una mononucleosi costrinse Rogers a riprendere le gare solo a maggio, alla Volta Ciclista a Catalunya. Al Crit\u00e9rium du Dauphin\u00e9 Lib\u00e9r\u00e9, Rogers termin\u00f2 trentunesimo nel prologo e trentottesimo nella cronometro della terza tappa, non confermando le buone performance degli anni precedenti. Al contrario miglior\u00f2 progressivamente in montagna, terminando nono nella quarta tappa di Annemasse e decimo a Morzine nella quinta frazione. Concluse la corsa all'undicesimo posto. Ancora indebolito, non partecip\u00f2 al Tour de France, ma termin\u00f2 decimo al Sachsen-Tour International. In agosto partecip\u00f2 ai Giochi olimpici di Pechino, concludendo sesto nella prova in linea e ottavo a cronometro; a fine mese concluse al terzo posto nell'Eneco Tour, dietro Jos\u00e9 Iv\u00e1n Guti\u00e9rrez e S\u00e9bastien Rosseler, mentre in settembre chiuse decimo al Tour of Missouri, poi solamente dodicesimo a cronometro ai campionati del mondo di Varese.\nNel gennaio del 2009 riport\u00f2 la prima vittoria della carriera nel campionato australiano a cronometro, al quale non aveva pi\u00f9 partecipato dal 2003, poi termin\u00f2 secondo nella prova in linea, battuto allo sprint da Peter McDonald. Successivamente prese parte al Tour Down Under, che concluse al sesto posto. Nel Tour of California giunse quarto nel prologo e nella cronometro, e terzo nella tappa di media montagna a Santa Cruz: questi piazzamenti gli permisero di concludere al terzo posto nella classifica generale.\nNel febbraio 2010 ottenne la vittoria della Vuelta a Andaluc\u00eda, pur senza vincere alcuna tappa, mentre a maggio quella del Tour of California, anch'essa conquistata senza vincere alcuna tappa, ma arrivando quasi sempre nei primi 10 (tre volte secondo). Si piazz\u00f2 infine in quinta posizione nella prova a cronometro dei Mondiali a Melbourne, a 2'24\" dalla medaglia d'oro Fabian Cancellara.\n2011-2012: gli anni alla Sky.\nNel mese di ottobre del 2010 annuncia il suo passaggio al Team Sky per la stagione 2011. L'annata 2011 si rivela per\u00f2 decisamente avara di soddisfazioni, in quanto Rogers soffre di una ricaduta della sua mononucleosi all'inizio della stagione: diventa cos\u00ec impossibile per lui difendere la vittoria del 2010 al Tour of California. Ritrova la condizione solo nel finale di stagione, in tempo per preparara l'annata successiva.\nRogers inizia la stagione 2012 classificandosi al terzo posto nella prova a cronometro dei campionati nazionali australiani e guidando il Team Sky al Tour Down Under, che chiude in quarta posizione nella classifica generale. A marzo Rogers conclude terzo al Crit\u00e9rium International, ottenendo un secondo posto alle spalle di Cadel Evans nella prova a cronometro di Porto-Vecchio pi\u00f9 un ottavo posto nella tappa conclusiva con arrivo al \"Col de l'Ospedale\". Dopo un quinto posto in aprile al Tour de Romandie, Rogers vince a maggio due tappe e la classifica generale del Bayern-Rundfahrt, che corrispondono inoltre ai primi successi ottenuti in maglia Sky. Nel mese successivo corre nel Crit\u00e9rium du Dauphin\u00e9, aiutando il leader Bradley Wiggins a vincere la corsa, concludendo lui stesso la corsa alle spalle del capitano dopo un'ottima prestazione nella cronometro. Rogers viene cos\u00ec selezionato nella squadra che partecipa al Tour de France, nuovamente in supporto a Wiggins. Rimane coinvolto in una caduta nel corso del finale della prima tappa, ma ci\u00f2 inficia sul suo rendimento rivelandosi un elemento chiave nel resto della corsa tirando il gruppo nelle tappe di montagna e chiudendo su un tentativo di fuga da lontano da parte di Cadel Evans nell'undicesima tappa.\n2013-2016: le ultime vittorie e il ritiro.\nNel 2013 Rogers lascia la Sky passando al Team Saxo-Tinkoff. La stagione si rivela comunque nettamente inferiore alla precedente: a luglio corre il Tour de France a supporto di Alberto Contador, chiudendo 16\u00ba in classifica generale. Durante la stagione coglie un solo successo, alla Japan Cup nel mese di ottobre. Nel mese di dicembre risulta positivo al clenbuterolo, venendo per questo motivo sospeso dalle corse fino a nuove analisi; per questa positivit\u00e0 gli viene revocata la vittoria alla Japan Cup.\nIl 23 aprile 2014 l'UCI annuncia per\u00f2 di non avere intenzione di investigare ancora su Rogers e di non voler intraprendere alcuna azione nei suoi confronti (consentendogli cos\u00ec il ritorno alle corse), ammettendo la possibilit\u00e0 che il clenbuterolo sia stato assunto involontariamente in Cina a causa di un cibo contaminato. Rogers ritorna dunque a correre giusto in tempo per prendere parte al Giro d'Italia. Per la maggior parte della gara corre in supporto del proprio capitano Rafa\u0142 Majka, ma riesce anche a cogliere la sua prima vittoria in un Grande Giro nell'undicesima tappa della corsa, a Savona, e a bissare poi questo risultato, solo qualche giorno dopo, con la prestigiosa vittoria nella penultima frazione con arrivo sul Monte Zoncolan. Il 22 luglio dello stesso anno vince anche la sua prima tappa al Tour de France, nella frazione pi\u00f9 lunga di 237,5\u00a0km da Carcassonne a Bagn\u00e8res-de-Luchon, attaccando il compagno di fuga Cyril Gautier al termine della discesa del Port de Bal\u00e8s.\nIl 25 aprile 2016 si \u00e8 visto costretto a ritirarsi definitivamente dall'attivit\u00e0 agonistica per via di un'aritmia cardiaca diagnosticatagli da qualche tempo."}
{"id": "605384", "revid": "1573940", "url": "https://it.wikipedia.org/wiki?curid=605384", "title": "Carassius carassius", "text": "Il carassio (Carassius carassius; ), noto anche come carpa cruciana o come \"rumatera\" in dialetto veneto, \"R\u00fcgat\u00e8ra\" in lombardo, \u00e8 un pesce d'acqua dolce appartenente alla famiglia \"Cyprinidae\".\nDistribuzione e habitat.\nQuesta specie \u00e8 originaria dell'Europa centrale ed orientale e di varie regioni asiatiche. In Italia \u00e8 alloctona, \u00e8 stato introdotto per le gare di pesca e negli ultimi anni \u00e8 stato segnalato un notevole aumento nei corsi d'acqua di tutto il paese; lo si pu\u00f2 trovare infatti in zone dove nessun altro pesce riuscirebbe a vivere, essendo limitato il suo fabbisogno di ossigeno. Vive nei laghi con sponde paludose o nei bracci morti dei fiumi, nelle paludi e nei fossati. Negli stagni, in condizioni sfavorevoli di alimentazione cresce con grande lentezza e d\u00e0 origini a forme nane; in condizioni ambientali favorevoli si sviluppa maggiormente e assume corpo pi\u00f9 armonioso.\nDescrizione.\nL'esemplare giovane presenta un corpo allungato, con profilo dorsale poco convesso, con livrea giallo chiara e ocello sul peduncolo caudale. L'adulto ha un corpo tozzo, compresso ai fianchi. La pinna dorsale \u00e8 alta, composta da raggi ossei, i maggiori sono dentellati, come nella pinna anale. La mancanza assoluta dei barbigli lo distingue dalla carpa. La livrea \u00e8 variabile, solitamente giallo-oro pi\u00f9 o meno carico, con riflessi metallici sul dorso. Le pinne sono sfumate di rosso. \nIl carassio pu\u00f2 raggiungere una lunghezza massima di 45 cm per 1,5\u00a0kg di peso, tuttavia la taglia media risulta variabile tra i 20-30 cm di lunghezza per 3-4\u00a0hg di peso.\nIl pesce rosso selvatico \u00e8 quasi identico a questa specie e si pu\u00f2 riconoscere con certezza solo mediante l'esame delle branchiospine.\nRiproduzione.\nIl periodo della fregola va da marzo a giugno: la femmina depone da 130.000 a 250.000 piccole uova (tondeggianti e giallo-trasparenti) in acque basse, dense di vegetazione, che si schiudono entro una settimana.\n\u00c8 possibile l'ibridazione con la Carpa.\nAlimentazione.\nHa dieta onnivora, si nutre prevalentemente di zooplancton (soprattutto specie dell'ordine Cladocera), insetti e copepodi e detriti vegetali.\nPredatori.\n\u00c8 preda abituale di lucci, lucioperche, siluri e persici reali\nPesca.\nDato che abbocca con estrema voracit\u00e0 ad esche naturali di ogni tipo \u00e8 molto apprezzato dai garisti mentre lo \u00e8 molto meno da chi pesca per scopo alimentare, visto che pu\u00f2 veramente rendere impossibile la cattura di carpe, tinche e vari altri pesci di fondale, come Pesci Gatto e piccoli Siluri.\nIn molti territori della Pianura Padana, soprattutto nella bassa emiliana e lombarda, i pescatori sono soliti chiamare questo pesce col termine \"carpa bastarda\" o semplicemente \"bastardo\", per sottolineare la differenza con la Carpa, quest'ultima considerata animale pi\u00f9 nobile e preda ambita. \nLe carni del Carassio sono estremamente spinose e generalmente hanno un forte gusto di fango, il che lo rende pressoch\u00e9 immangiabile. Ci\u00f2 nonostante questi pesci sono apprezzati in maniera significativa nell'Europa orientale, principalmente in Polonia e nei paesi dell'ex URSS.\nEffetti ecologici della sua introduzione.\nIn molti corsi d'acqua ha mostrato spiccati fenomeni di competizione alimentare nei confronti delle altre specie di ciprinidi, soprattutto della carpa e della tinca tanto da causare estinzioni locali, soprattutto della seconda.\nTuttavia si ritiene che la maggior parte dei pesci del genere \"Carassius\" presenti in Italia appartengano alla specie \"Carassius auratus\", quasi indistinguibile."}
{"id": "605386", "revid": "1455683", "url": "https://it.wikipedia.org/wiki?curid=605386", "title": "Napoli (Mina)", "text": "Napoli, \u00e8 un album della cantante italiana Mina, pubblicato il 28 novembre 1996 per l'etichetta PDU e distribuito dalla EMI.\nIl disco.\n\u00abDolce ed emozionante esperienza dal vivo\u00bb, come lo definisce lei stessa nei ringraziamenti, \u00ab\"Napoli\" \u00e8 il pi\u00f9 bel disco di Mina degli anni Novanta, un elegante esercizio di melodie partenopee rilette in chiave jazz, colta eppure popolare, come piacerebbe a Jo\u00e3o Gilberto, al Caetano Veloso di \"Fina Estampa\"\u00bb. Tutti registrati rigorosamente in presa diretta, i dieci brani scelti per l'occasione spaziano dal classico al meno classico e sono stati sapientemente mescolati dalla voce della Tigre e da un gruppo di musicisti di impostazione jazzistica.\n\u00abNe \u00e8 venuto fuori un album rigorosissimo, [...] dal \"mood\" raccolto, intimistico, rilassato, da club, come se si trattasse di una session dal vivo, senza trucchi, ripensamenti o rifacimenti: \u00e8 la dimensione migliore di Mina, grande cantante, che riesce a tenere la misura senza sbavature, senza debordare [...] e a realizzare la cosa pi\u00f9 riuscita degli ultimi anni\u00bb.\n\u00abLa sua Voce si stende su tessiture acustiche [...] e si libera alta, permettendosi di tutto: legati mozzafiato, pause e respiri carnali, sensuali toni bassi, vertiginosi acuti. Le parole sono puro suono, senza mai per\u00f2 perdere il loro significato, arricchito anzi da un fonema gettato l\u00ec a mezz'aria, un improvviso ripensamento, una sillaba appena trascinata, un'invenzione vocale\u00bb.\n\u00abArrangiate, suonate e superbamente cantate da Mina come fossero degli standard jazz, le canzoni di Bruni o Calise si spogliano di ogni possibile retorica, anche di quell'eccesso di melodramma caratteristico di gran parte della musica partenopea, ma non perdono di intensit\u00e0 o emozione. Anzi. Ascoltare, per credere, la versione notturna, malinconica di \"Passione\", le spazzole che scivolano morbide sulla batteria, i sussurri e gli acuti di Mina; e ancora, l'aria vagamente \"bossanovista\" che introduce \"Voce 'e notte\", i vocalizzi arabeggianti e l'incedere sinuoso di \"Maruzzella\", la versione solo voce e archi di \"Core 'ngrato\", e la chiusura con \"Indifferentemente\" che riecheggia la Mina cinica e passionale dei bei tempi\u00bb.\nTutte le canzoni \u00absono legate l'una all'altra dai preziosismi vocali di Mina, legati in questo caso pi\u00f9 al sussurro che al grido, e dalle raffinate soluzioni sonore del gruppo che la accompagna e sostiene, che non cerca di far spettacolo ma di scandagliare ancora le profondit\u00e0 delle melodie, gli angoli nascosti del suono. Si dovrebbe dire jazz, visto il suono che domina le canzoni, ma sarebbe troppo poco, perch\u00e9 \u00e8 musica pi\u00f9 ricca e appassionata quella che Mina propone. Sono canzoni napoletane, ma appartengono al mondo, e la voce di Mina, non pi\u00f9 avvolta dal mistero del suo volto, le racconta e le illumina ancora una volta, con fascino e personalit\u00e0\u00bb.\n\u00abDieci canzoni classiche. \"Aggio perduto o suonno\" ci dice subito che siamo a notte fonda (ma poi regala un finale di piano elettrico sveglissimo), poi \"Amaro \u00e8 'o bene\" (\"\u00abC'\u00e8 nell'aria un presentimento/Questo amore nostro non ha domani\u00bb\") solo voce e chitarra, la struggente \"Quanno chiove\" di Pino Daniele resa in trio jazz pi\u00f9 meravigliosi archi. Ma anche la tesissima \"Passione\" solo voce e piano, la jazz-aforistica \"Je sto vicino a te\" ancora di Daniele, e una versione di \"Nun \u00e8 peccato\" che sembra fatta quarant'anni fa. Ma potevano mancare \"Voce 'e notte\", \"Maruzzella\" (con quell'aria di misteriosa rumba), \"Core 'ngrato\" (voce ferita e archi: meravigliosa) o \"Indifferentemente\", qui nella malinconia di un tango antico e lento? Che dolcissimo, imperdibile disco, che atmosfera meravigliosa. L'anima della musica, se c'\u00e8, assomiglia a queste dieci canzoni\u00bb.\nQuesto \u00e8 l'ultimo album ufficiale distribuito dalla EMI.\nTutti gli album distribuiti dalla EMI dal 1996 in poi sono raccolte di brani gi\u00e0 incisi da Mina.\nPer il Natale 1996 venne distribuito insieme al disco \"Cremona\", uscito pochi mesi prima. La confezione si intitolava, per l'appunto, Buon Natale 1996 e aveva come copertina quella di \"Cremona\" con l'aggiunta della neve."}
{"id": "605389", "revid": "767487", "url": "https://it.wikipedia.org/wiki?curid=605389", "title": "Drunken Master", "text": "Drunken Master (\u9189\u62f3 \"Jui kuen\" o \"Zu\u00ec Qu\u00e1n\", letteralmente \"Il pugno dell'ubriaco\") \u00e8 un film del 1978 diretto da Yuen Woo-ping.\n\u00c8 il film che ha definitivamente consacrato Jackie Chan come star, dopo essersi spianato la strada con \"Il serpente all'ombra dell'aquila\", ed \u00e8 una delle primissime pellicole in cui appaiono assieme commedia e arti marziali, con il caratteristico stile che lo render\u00e0 famoso.\nTra gli altri protagonisti figurano Yuen Siu-tien, e Hwang Jang-lee.\nHa avuto un sequel \"Drunken Master 2\", girato nel 1994.\nTrama.\nWong Fei-hung, figlio di un gran maestro di Kung Fu molto ammirato e rispettato in citt\u00e0, si caccia in mille guai dopo aver picchiato il figlio di un uomo importante, aver fatto delle avances a sua cugina (a sua insaputa) e altre bricconate, che porteranno suo padre a volerlo affidare al maestro Chi Su-hua, in modo che questi lo possa educare.\nWong Fei-hung fugge per non essere allenato dal maestro famoso per essere estremamente severo, ma durante la fuga, per puro caso, questo incontra un vecchio ubriaco che lo aiuta durante uno scontro senza sapere chi fosse. Ben presto lo scopre, lui \u00e8 proprio Chi Su-hua, e con molta riluttanza \u00e8 costretto a iniziare il durissimo allenamento a cui lo sottopone. Per la seconda volta il ragazzo scappa e si imbatte in Thunderleg, interpretato da Hwang Jang-lee, un assassino su commissione che lo umilia e lo picchia, cos\u00ec Fei-hung decide di tornare ad allenarsi.\nL'allenamento continua e Fei Hung viene a conoscenza dello stile segreto del vecchio, chiamato \"gli otto dei ubriachi\". Fei-hung impara lo stile di sette degli otto dei, ma lascia da parte l'ottavo: \"Miss Ho\" - la \"Dea signora\" , che gli appare uno stile da donna, non adatto ad un uomo. Durante l'allenamento viene sfidato da altri avversari e, sotto la guida di Su-hua, li sconfigge tutti. Tornando un giorno a casa del maestro dopo un combattimento, scopre che questo ha lasciato una lettera di addio in cui gli dice di comportarsi da buon figlio e che l'allenamento \u00e8 finito, dunque pu\u00f2 tornare a casa.\nNel frattempo Thunderleg \u00e8 stato commissionato da un rivale dei Wong di assassinare il padre di Fei-hung. Questo arriva a casa ma trova il padre ferito dopo un breve scontro con Thunderleg, cos\u00ec decide di sfidarlo a un duello all'ultimo sangue, in presenza anche del suo maestro che \u00e8 appena arrivato. Dopo un efferato e lungo combattimento e dopo aver usato lo stile del vecchio, \u00e8 costretto a improvvisare l'ultimo degli dei, \"Miss Ho\", e cos\u00ec riesce a sconfiggere l'imbattibile Thunderleg."}
{"id": "605391", "revid": "1437722", "url": "https://it.wikipedia.org/wiki?curid=605391", "title": "Minantologia", "text": "Minantologia, pubblicato nel 1997, \u00e8 una doppia raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl Disco.\nRaccolta composta da \"Del mio meglio\" e \"Del mio meglio n. 2\", gi\u00e0 pubblicati in precedenza separatamente. Non contiene inediti."}
{"id": "605392", "revid": "1124164", "url": "https://it.wikipedia.org/wiki?curid=605392", "title": "Monastero Matris Domini", "text": "Il monastero Matris Domini di Bergamo, monastero femminile domenicano di clausura, che ospita l'omonimo museo, si trova nella parte bassa del capoluogo bergamasco in via Antonio Locatelli al numero 73. \nStoria.\nLo scenario.\nIl monastero nacque in un'epoca difficile, in cui l'esistere era la prima necessit\u00e0, che tuttavia stava preparando la strada alla nuova societ\u00e0 comunale. Un'epoca in ebollizione fatta di materialit\u00e0 ma anche di profonda spiritualit\u00e0 che avrebbe visto l'opera evangelizzatrice di giganti della chiesa come san Domenico di Guzm\u00e1n.\nIl XIII secolo vide il tramonto del feudalesimo e il nascere delle libert\u00e0 comunali in una contrapposizione, quasi sempre armata, tra poteri che declinavano e altri che si imponevano, epigoni i primi di un impero che si era frantumato dopo la sua nascita, l'Impero carolingio, espressione i secondi di una nuova societ\u00e0 che si affermava, sempre pi\u00f9 consapevole di s\u00e9, i cosiddetti \"homines novi\".\nIl monastero.\nIl monastero sorse per volont\u00e0 inizialmente del vescovo Algisio da Rosciate verso il 1258 e successivamente dal vescovo Erbordo: Venne scelta la locazione, in una zona ai piedi della citt\u00e0 medioevale che avesse un buon approvvigionamento di acqua e che fosse vicina alle porte cittadine.\nNel medioevo i monasteri furono non solo delle isole di pace e di elevazione spirituale ma anche centri di irradiazione culturale che attraverso i propri \"scriptoria\" mantennero e tramandarono il sapere. Le opere artistiche di cui erano dotati, a volte ingenue ma spesso espressione di un'arte compiuta e che tanta ammirazione destano oggi, erano un costante richiamo alla spiritualit\u00e0 non solo dei semplici e un'efficace descrizione didascalica di avvenimenti evangelici o religiosi in genere.\nEcco i cicli di affreschi del Matris Domini, a volte mutili ma parlanti con i propri colori, testimonianza di una religiosit\u00e0 sentita e vissuta genuinamente.\nNella seconda met\u00e0 del XIII secolo dal grande grembo del movimento domenicano nacque il \"Monasterium Sanctae Mariae Matris Domini\" affidato a delle \"Sorores\". Non si ha una datazione certa della sua fondazione, mentre si ha certezza della data della consacrazione della sua chiesa effettuata il 25 marzo 1273 dal vescovo Guiscardo Suardi.\nIl monastero conobbe fin dalle origini uno sviluppo costante con un aumento della propria comunit\u00e0.\nFu ricostruito nel 1359 ed ebbe diversi ampliamenti nel \u2018600 e nel \u2018700, ma sub\u00ec anche, nell'et\u00e0 moderna, gli insulti della soppressione napoleonica e in et\u00e0 contemporanea, durante la seconda guerra mondiale, quelli ancora pi\u00f9 gravi della trasformazione in prigione nazista.\nLe bizzarrie della storia: un luogo in cui gli unici suoni erano stati le preghiere e i canti liturgici trasformato in luogo di pena in cui le sommesse salmodie erano state sostituite dalle urla della tortura.\nFinalmente il monastero fu restituito alla sua funzione e alle sorores che ne curarono la rinascita riportandolo \nDescrizione.\nIl piccolo museo, ancora non conosciuto come meriterebbe, \u00e8 un gioiello artistico che custodisce ed espone permanentemente una rara serie di affreschi tra i pi\u00f9 antichi della regione, provenienti dal monastero stesso che lo ospita.\nIl museo.\nIl monastero espone in locali appositamente predisposti delle perle dell'arte medievale bergamasca, costituendo cos\u00ec il Museo Matris Domini.\nGli affreschi, che provengono dallo stesso monastero, di cui ornavano diversi siti della struttura originaria, tra questi il refettorio e l'antica chiesa romanica prima che venisse ristrutturata in stile barocco sono stati salvati dal degrado riportandoli su appositi supporti con la tecnica dello strappo.\nRisalenti al XIII e XIV secolo sono tra i primi esempi della arte pittorica per affresco della Lombardia, alcuni di essi sono tra i pi\u00f9 antichi in assoluto. Un sapiente restauro li ha restituiti al godimento della loro visione e le cure e l'amorevole attenzione delle suore ne permettono la conservazione e l'esposizione.\nSono affreschi deliziosi, espressione di una religiosit\u00e0 intensa e profonda, tesi ad aiutare l'orante nel suo cammino di ricerca spirituale.\nAlcuni suscitano una viva emozione per la delicata rappresentazione di una scena sacra ma, al tempo stesso, dai risvolti profondamente umani.\nCome non commuoversi di fronte all'affresco della Visitazione dove stupore e complicit\u00e0 rendono in maniera sublimamente umana l'intensit\u00e0 di un incontro in un momento talmente intimo e particolare della vita di una donna, specie se \u00e8 la Madre di Ges\u00f9.\nLa semplicit\u00e0 e la leggiadria dei volti lasciano attoniti, nei loro sguardi si legge la meraviglia, la paura, il compiacimento.\nLa compostezza e la naturalezza dell'abbraccio esprimono sommessamente l'intimit\u00e0 dell'incontro, gli occhi rivolti verso l'osservatore sono una muta interrogazione, vi si leggono le domande, le speranze, le paure dell'attesa.\nQuesto affresco con l'aiuto delle penombre avvolge e coinvolge suscitando emozioni dimenticate: in esso \u00e8 racchiuso \nAssieme alla Visitazione sono esposti altri affreschi, alcuni eccezionalmente conservati. Si distinguono i Giusti, i Beati, due angeli tubicini che meravigliano per la loro dolcezza, san Pietro in trono, l'Inferno tutti attribuiti al Maestro dell'Albero della Vita.\nAltri affreschi deliziano il visitatore come \"Ges\u00f9 tra i Dottori\", il \"battesimo di Ges\u00f9\", la \"Madonna in trono col Bambino\", il \"miracolo della ruota di santa Caterina di Alessandria\", \"san Martino e il povero\", \"Ges\u00f9 che entra in Gerusalemme\", \"miracolo della rianimazione di \"Napoleone Orsini\" effettuato da san Domenico\". Queste opere assieme alla \"Visitazione\" sono state attribuite al Primo Maestro di Chiaravalle.\nL'ambiente, gli affreschi, le luci, le ombre creano un'atmosfera magica o forse sarebbe meglio dire spirituale che colpisce il visitatore precipitandolo nei suoi ricordi e nelle sue emozioni pi\u00f9 nascoste.\nI tondi vitrei.\nIn una zona privilegiata dalla luce naturale sono esposti dei magnifici tondi vitrei policromi provenienti dalla vetrata trecentesca che ornava l'abside dell'antica chiesa. Perfettamente conservati sono l'opera vitrea pi\u00f9 antica della regione.\nIl pi\u00f9 grande raffigura la Madonna col Bambino Benedicente e ha in comune con i due tondi raffiguranti gli angeli la particolarit\u00e0 del viso e delle mani privi di colorazione per evidenziare ed esaltare, cos\u00ec, la spiritualit\u00e0 delle immagini.\nGli altri due tondi raffigurano rispettivamente san Domenico Benedicente e san Pietro Martire, primo domenicano canonizzato.\nAnche questi tondi contribuiscono con le loro trasparenze policrome a rendere maggiormente coinvolgente l'atmosfera che pervade l'esposizione.\nLa chiesa.\nAccanto al museo, sempre nel complesso conventuale, si trova la chiesa consacrata il 25 marzo 1273 dal vescovo Guiscardo Suardi, formata, secondo la tradizione dei monasteri femminili, da una cappella interna, costituita da tre navate, e dalla chiesa esterna.\nQuest'ultima fu radicalmente trasformata nel Seicento in un luminoso ambiente barocco impreziosito da stucchi, opera dei Porta e di Angelo Sala, da affreschi tra i quali risaltano quelli di Pietro Baschenis raffiguranti Gloria di san Domenico nella volta del presbiterio e altri dipinti da diverse pale situate nelle cappelle.\nNell'altare maggiore si trovano la pala seicentesca dell'Annunciazione di Ignoto con ai lati la pala dell'Adorazione dei pastori anch'essa di Ignoto e la pala della Strage degli innocenti di Pietro Ricchi.\nLe cappelle sono ornate da pale di mirabile fattura del XVIII e XIX secolo. Manca dalla chiesa il trittico di \"san Pietro Martire\" sottratto in epoca napoleonica.\nNel museo si percepisce l'attenzione e l'amore con cui le \"Sorores\" conservano e proteggono questo gioiello nella cui bellezza leggono i segni di una spiritualit\u00e0 tuttora presente.\nL'arte come espressione della religiosit\u00e0, il bello come mezzo per l'ascesi.\nMa questa attivit\u00e0 ha anche una grande valenza civile ed educativa, aprire le porte al godimento di queste opere rende ancora pi\u00f9 meritevole la loro azione e pi\u00f9 vicina al mondo la loro clausura.\nLa chiesa conserva le reliquie del beato Guala de Roniis, vescovo di Brescia, dopo che il Monastero di Astino che le conservava, venne soppresso."}
{"id": "605396", "revid": "120258794", "url": "https://it.wikipedia.org/wiki?curid=605396", "title": "Neurotensina", "text": "La Neurotensina (NT) \u00e8 un peptide di 13 aminoacidi (N-ter-Glu-Leu- Tyr-Glu-Asn- Lys-Pro-Arg- Arg-Pro-Tyr- Ile-Leu-C-ter) isolato per la prima volta da Carraway e Leeman nel 1973. Come molti altri neuropeptidi, la NT svolge il doppio ruolo di neurotrasmettitore e neuromodulatore nel sistema nervoso centrale, e di ormone locale a livello periferico. Nel sistema nervoso centrale, la NT funge da neuromodulatore soprattutto della trasmissione dopaminergica ed in misura minore di quella serotoninergica e noradrenergica, ed influenza anche la secrezione ormonale. A livello periferico la neurotensina \u00e8 un modulatore paracrino ed endocrino del tratto digestivo, e del sistema cardiovascolare dei mammiferi e pu\u00f2 agire anche come fattore di crescita di cellule normali e tumorali.\nFarmacologia della neurotensina.\nLa NT, in quanto neuromodulatore, ha potenti effetti centrali, tra cui ipotermia, antinocicezione e induzione della secrezione di ormoni da parte della ghiandola pituitaria anteriore. A livello periferico, invece, agisce come ormone peptidico paracrino o endocrino per il sistema cardiovascolare e digestivo. Uno dei primi effetti centrali della NT osservati sperimentalmente fu proprio l'ipotermia, indotta dalla sua iniezione per via intracerebrale. Successivamente, sempre per somministrazione per via intra cerebro ventricolare (i.c.v) \u00e8 stato evidenziato il suo effetto antinocicettivo. Cosa molto interessante, l'effetto antinocicettivo della NT non \u00e8 mediato dal sistema oppioide. Infatti, il trattamento con naloxone (antagonista oppioide aspecifico), non previene l'insorgenza di questo effetto. Da un punto di vista strettamente neurochimico, il principale bersaglio della modulazione da parte della NT \u00e8 la dopamina (DA). La NT, infatti, interagisce con il sistema dopaminergico ai livelli anatomico, fisiologico e comportamentale. Attraverso dosaggi radioimmunologici e immunoistochimica si \u00e8 dimostrato che i neuroni contenenti NT sono distribuiti principalmente nelle aree del cervello dove il sistema dopaminergico \u00e8 pi\u00f9 importante. La vasta maggioranza degli studi sugli effetti della NT nella funzione nervosa riportano la sua stretta associazione con il sistema dopaminergico mesocorticolimbico, la cui disfunzione \u00e8 ipotizzata essere alla base di diversi disturbi psichiatrici come la schizofrenia e la tossicodipendenza. Per tanto il sistema mesocorticolimbico, e i circuiti neurali convergenti in esso, sono considerati come i maggiori substrati neurali per gli effetti terapeutici degli antipsicotici, oltre che per le propriet\u00e0 gratificanti e psicostimolanti di diverse sostanze psicotrope. Esiste al giorno d'oggi una considerevole mole di dati che indica la NT come un mediatore essenziale degli effetti di antipsicotici (APDs) e psicostimolanti. Ricordiamo che tutti gli psicostimolanti usati in terapia hanno elevata affinit\u00e0 con il recettore D2 della DA. Questa evidenza \u00e8 alla base della teoria dopaminergica, che vede nella schizofrenia essenzialmente un disordine dovuto ad una iperattivit\u00e0 del sistema dopaninergico. Ricordiamo inoltre per ampliare il quadro che molti APDs producono degli effetti psicomotori parkinson-simili dovuti all'inibizione della via dopaminergica nigrostriatale la cui degenerazione \u00e8 alla base del Parkinson. In contrasto con gli APDs gli psicostimolanti (cocaina, anfetamina, MDMA etc.) potenziano la funzione dopaminergica, direttamente o indirettamente, in varie aree del cervello. Sembrerebbe apparentemente paradossale, allora, che la neurotensina medi effetti simili agli APDs e agli psicostimolanti nello stesso tempo, se non si tenesse in considerazione che l'esito funzionale della modulazione dipende criticamente dall'area cerebrale interessata. Per esempio \u00e8 stato dimostrato che l'iniezione di neurotensina nel nucleo accumbens (NAc) attenua l'iperlocomozione indotta da anfetamina, come anche altre fenotipi comportamentali legati alla schizofrenia. Al contrario la somministrazione di NT nell'area ventrale tegmentale (VTA) causa iperlocomozione che pu\u00f2 andare addirittura incontro a sentitizzazione in caso di somministrazioni ripetute.\nL'espressione e il processing della neurotensina.\nIl clonaggio del gene della NT ha segnato una tappa fondamentale nello studio di questo peptide. Questa conquista ha portato all'ulteriore scoperta che la NT, come tutti i neuropeptidi, \u00e8 sintetizzata da un precursore comune (pro-NT/NN) pi\u00f9 grande, che contiene anche la neuromedina N (NN), un peptide di sei aminoacidi simile alla NT. NT e NN sono localizzate al c-terminale del precursore peptidico pro-NT/NN, e sono affiancate e separate da una sequenza aminoacidica dibasica: Lys-Arg (KR). Questa sequenza dipeptidica \u00e8 il consenso riconosciuto e tagliato dalle endopeptidasi responsabili del processamento, le quali appartengono ad una famiglia di enzimi da poco identificata, quella delle convertasi delle proproteine (\"proprotein convertases\": PCs). Il \"processing\" del precursore \u00e8 tessuto specifico; per esempio nel sistema nervoso centrale (SNC) il \"processing\" d\u00e0 luogo principalmente a NT ed NN. Nell'intestino si produce NT ed un grande peptide terminante con la NN: large-NN. Nelle ghiandole surrenali si evidenzia la sintesi di NT, large-NN ed un grande peptide terminante con NT: large-NT. Nel SNC NT e NN vengono secrete entrambe nello spazio intersinaptico, in seguito a depolarizzazione della membrana. Nell'intestino NT e large NN vengono secreti nel circolo sanguigno. Ci sono evidenze farmacologiche del fatto che NN e NT leghino con equivalente affinit\u00e0 i recettori; cosa dimostrata dal fatto che la NN presenta un profilo di effetti biologici simile a quello della NT. I meccanismi con i quali NT e NN vengono degradati a inattivati sono stati studiati ampiamente. NN \u00e8 rapidamente inattivato dalle aminopeptidasi, mentre la NT \u00e8 inattivata pi\u00f9 lentamente dalle metalloendopeptidasi. Large-NN, sebbene ancora molto resti da studiare sui suoi meccanismi di degradazione, sembra essere pi\u00f9 stabile della NT stessa. Si potrebbe, dunque, ipotizzare che NN, localizzato principalmente nel SNC, funzioni come un neuropeptide, analogamente alle enkefaline, ad azione rapida; mentre al contrario large-NN, che \u00e8 prodotto dall'intestino e rilasciato nel sangue, funzioni piuttosto come un ormone. Per quanto riguarda la regolazione genica dell'espressione della NT, diverse linee di ricerca hanno evidenziato che tra i fattori di trascrizione che potrebbero attivare la trascrizione del RNA messaggero (RNAm) codificante per il precursore della NT, vi \u00e8 c-Fos. Evidenze di questo fatto si hanno dall'osservazione diretta sul promotore di un sito AP-1, che \u00e8 la sequenza consenso per c-Fos.\nI recettori della neurotensina.\nUn'altra importante tappa nello studio della NT fu compiuta con il clonaggio del primo recettore della NT (NTS-1), recettore appartenente alla classe dei recettori accoppiati a proteine G. Pi\u00f9 recentemente altri due recettori sono stati clonati. Il secondo, nts-2, appartenente anch'esso alla famiglia dei recettori accoppiati alle proteine G, che presenta diverse analogie con NTS1, e infine nts-3, che presenta una molto ridotta omologia di sequenza con i primi due, e la cui struttura resta da chiarire.\nIl recettore NTS-1.\nIl recettore \u00e8 stato clonato per la prima volta da una libreria di cDNA di geni di ratto. La pi\u00f9 lunga \"open reading frame\" codificava per 424aa con sette putativi domini transmembrana, indicandone l'appartenenza alla famiglia dei recettori accoppiati alle proteine G. Successivamente anche il gene umano venne clonato, e si mostr\u00f2 essere costituito da 418aa con l'84% d'omologia con quello di ratto. Il gene umano si trova nel braccio lungo del cromosoma 20 (20q13), \u00e8 presente in copia singola, e la porzione codificante contiene tre esoni. Tra gli effetti cellulari conseguenti all'esposizione a NT si \u00e8 osservato a livello bioelettrico una corrente di Cl- dipendente dal calcio. Ed \u00e8 stato inoltre trovato, in cellule trasfettate con il NTS-1 di ratto, che la stimolazione del recettore da parte di neurotensina \u00e8 efficacemente accoppiata con un aumento della concentrazione di Ca2+ e IP3 intracellulari, e la conseguente attivazione della PLC. Altri esperimenti hanno in seguito evidenziato l'attivazione dell'adenilato ciclasi e della via delle MAP chinasi. Un altro evento conseguente al legame con la NT sembrerebbe l'internalizzazione del recettore. Un altro studio su cellule transfettate, infatti, ha dimostrato che in seguito a stimolazione da parte della NT il 60-70% dei recettori viene internalizzato secondo un processo temperatura dipendente, ed evidenze biochimiche suggeriscono che il recettore non venga riciclato dopo l'internalizzazione. \nPer quanto riguarda la localizzazione di NTS-1 nel SNC, esperimenti di ibridizzazione in situ hanno rilevato la presenza del suo RNAm in diverse aree tra cui la VTA, e la substantia nigra (SN). Interessante \u00e8 notare che sebbene la presenza del RNAm non sia stata evidenziata nello striato, studi di immunoistochimica e autoradiografia hanno rivelato la presenza della proteina. Questa evidenza apparentemente contraddittoria potrebbe essere spiegata con l'ipotesi che il recettore venga trascritto e tradotto nei neuroni dopaminergici della SN e che solo dopo per migrazione assonale, si localizzi nello striato.\nIl recettore nts2.\nIl secondo recettore della NT (nts-2) \u00e8 stato trovato nel topo, nel ratto (416aa) e nell'uomo (401aa) grazie a strategie basate sull'omologia di sequenza. Anche lui presenta la struttura dei recettori accoppiati a proteine-G. La sequenza del nts-2 di ratto presenta il 43% di identit\u00e0 e il 64% di omologia con il corrispondente NTS-1. Ci\u00f2 nonostante esistono differenze strutturali significative tra i due recettori. Da un punto di vista meccanicistico nts2 sembra essere per certi aspetti un antagonista funzionale di NTS-1. Infatti in cellule transfettate con nts-2, il legame del recettore con un antagonista selettivi della NT (SR142948A) \u00e8 in grado di indurre attivazione delle MAP chinasi, un aumento della concentrazione intracellulare di Ca2+, IP3 e cAMP, effetti che in queste cellule la NT non \u00e8 in grado di produrre. Sicuramente questi dati vanno presi con le dovute precauzioni, trattandosi di modelli eterologhi d'espressione, comunque \u00e8 certo che esistano differenze meccanicistiche importanti tra i due recettori, e che studi ulteriori sono necessari per poterle chiarire. \nNel SNC l'RNAm che codifica per nts-2 \u00e8 localizzato principalmente nella corteccia, nel sistema olfattorio, nell'ippocampo e nell'ipotalamo. A differenza di NTS-1, questo recettore nel SNC sembra essere selettivo per i neuroni, e, almeno nel topo, non \u00e8 stato possibile evidenziarlo nelle cellule gliali. In ogni caso NTS-1 sembra essere il maggior responsabile degli effetti centrali della NT, a parte quelli analgesici, che invece sembrerebbero dovuti a nts-2."}
{"id": "605397", "revid": "1117619", "url": "https://it.wikipedia.org/wiki?curid=605397", "title": "Nilus", "text": "Nilus \u00e8 un personaggio immaginario protagonista dell'omonimo fumetto ideato nel 1976 dei fratelli genovesi Agostino e Franco Origone; \u00e8 stato pubblicato su molte testate in Italia dagli anni settanta ai novanta. I personaggi della serie sono oggetto di linee di prodotti scolastici, biglietti di auguri, puzzle, adesivi, magliette, cravatte e tanti altri piccoli gadget.\nStoria editoriale.\nLa serie a strisce \u00e8 stata creata nel 1976 e da allora \u00e8 apparsa su riviste di fumetti come Il Mago Humor della Mondadori, Humor Pocket della Gl\u00e9nat e Comix della Panini. Nel 1987 esord\u00ec una testata dedica al personaggio, \"Clip Comics Nilus,\" una serie ad albi orizzontali pubblicata per 79 numeri fino al 1994 dalla Gl\u00e9nat.\nTrama.\nLa serie racconta le avventure di Nilus, un architetto dell\u2019antico Egitto."}
{"id": "605400", "revid": "599013", "url": "https://it.wikipedia.org/wiki?curid=605400", "title": "Cinuit di Alt Clut", "text": "Cinuit fu sovrano di Alt Clut nel tardo V secolo. Secondo le \"Harleian genealogies\" era figlio di Ceretic. Sarebbe stato il padre di Dumnagual Hen. Non si sa nient'altro su di lui."}
{"id": "605403", "revid": "339392", "url": "https://it.wikipedia.org/wiki?curid=605403", "title": "C.802", "text": ""}
{"id": "605404", "revid": "1437722", "url": "https://it.wikipedia.org/wiki?curid=605404", "title": "Leggera", "text": "Leggera, pubblicato nel 1997, \u00e8 un album della cantante italiana Mina. Distribuito anche su vinile.\nIl disco.\n\u00abProprio come nel titolo, Mina questa volta \u00e8 \"leggera\", perfino frivola e ha riempito il suo nuovo disco di scherzi e sorprese di ogni genere\u00bb. \u00c8 \u00abil tipico disco di Mina. Di un'artista, cio\u00e8, che si diverte ancora molto a cantare e, soprattutto, a cantare qualsiasi cosa\u00bb. \u00abQuesta volta per\u00f2, Mina, oltre ai soliti illustri Carneadi beneficiati da una sua illuminazione vocale, regala un attimo di gloria alla nuova scena italiana, quella vera, cresciuta nelle cantine e nei festival rock\u00bb. Ecco quindi irrompere nel canzoniere della Tigre i Casino Royale e gli Afterhours: i primi con \"Suona ancora\", brano inciso dagli stessi autori due anni prima e qui rieseguito con il solo apporto delle Voci Atroci, che hanno riprodotto gli strumenti con le loro voci (\u00abbell'esercizio di virtuosit\u00e0 moderna e sofisticata, palestra per sei voci eccezionali\u00bb), i secondi con \u00abil sound \"depresso\" all'inglese\u00bb di \"Tre volte dentro me\" (originariamente incisa dagli autori con il titolo \"Dentro Marilyn\"), \u00abun pezzo lungo, un'atmosfera strumentale inconsueta, con tanto di ukulele suonato con un bootleneck, una sorta di steel guitar che arriva a note irraggiungibili per una sola chitarra e un canto da sballo\u00bb. Con \"Someday in My Life\", canzone scritta da Mick Hucknall appositamente per Mina (e con la quale Mick duetta), precipitiamo \u00abnegli anni '50 delle torch song e del jazz\u00bb, mentre con \"Johnny\" Mina si trasforma in \u00abun Prince scuro e rockato\u00bb. Ventata di \"Phildelphia Sound\" anni '70, invece, con il brano \"Con te sar\u00e0 diverso\", \u00abelegante remake di un'epoca oggi di moda e ripercorsa con intensit\u00e0 e sentimento\u00bb mentre \u00abgioco e ironia [caratterizzano i] virtuosismi pirotecnici di \"Grigio\", [in cui Mina vi incastona] dentro citazioni di Dante, Modugno e Zucchero\u00bb (con la chiusura di un Celentano che chiede udienza per il progetto seguente). \u00abCompletano l'album altri pezzi pi\u00f9 tradizionali\u00bb: le romantiche \"Resta l\u00ec\" e \"Stai cos\u00ec\", l'\u00abanodina\u00bb \"Non si pu\u00f2 morire in eterno\", la \u00absemplicemente bella\u00bb \"Noi soli insieme\" e \u00abla buffa \"Clark Kent\" dedicata a tutti i \"nerds\" che sanno bene di non potersi trasformare in Superman ma che sono vendicati dai sospiri esitanti di [Mina] Mazzini\u00bb.\nIn breve \u00abun buon disco, vario, divertente, credibile creato per dimostrare una volta di pi\u00f9 le funamboliche possibilit\u00e0 di Mina, anche se probabilmente risulta un po' meno commerciale del precedente \"Cremona\"\u00bb.\nCuriosit\u00e0.\nLa traccia 9, \"Tre volte dentro me\", \u00e8 la cover del brano \"Dentro Marilyn\" degli Afterhours, brano proposto a Mina dalla figlia stessa dopo aver conosciuto Manuel Agnelli, cantante e chitarrista degli Afterhours, mentre \"Suona ancora\" \u00e8 la cover del brano omonimo dei Casino Royale.\nLa durata effettiva della traccia 11 \u00e8 di 9:13 in quanto contiene una traccia nascosta: una seconda versione di \"Suona ancora\" cantata stavolta solamente da Mina, il tutto si conclude con lei che dice: Hai visto? Hai visto che c'era un altro pezzo? Bravo che hai aspettato!\nAlla fine del brano \"Grigio\" - e prima della traccia nascosta - Adriano Celentano apre una porta e dice \"Permesso?\". \u00c8 un'anticipazione del progetto che seguir\u00e0 a \"Leggera\" l'anno dopo, cio\u00e8 \"Mina Celentano\".\nPer una banale svista, nei crediti di copertina, il disco risulta che sia stato registrato nel 1977 e non nel 1997, come in realt\u00e0 accaduto."}
{"id": "605406", "revid": "3115", "url": "https://it.wikipedia.org/wiki?curid=605406", "title": "Abazi", "text": "Gli Abazi o Abazini (in abazino: \u0430\u0431\u0430\u0437\u0430, traslitterato: \"abaza)\" sono un gruppo etnico della Circassia e dell'Adighezia, regioni della Russia, che ha una popolazione totale stimata in 50.000 individui circa.\nC'\u00e8 stata in passato una sorta di diaspora di abazi in Turchia e in vari stati arabi, che ha visto molti discendenti di rifugiati (\"muhajir\") della Guerra caucasica entrare in Russia. La religione dominante degli abazi \u00e8 il sunnismo. Gli abazi originariamente vivevano in Abcasia (oggi una repubblica non riconosciuta di Georgia). In un primo momento si mossero da questa regione verso il nord del Caucaso nel XIV secolo, mentre una seconda migrazione ha avuto luogo nel XVIII secolo.\nEsiste una significativa presenza di abazi all'interno dei confini turchi, stimabile in 150.000 individui, suddivisi nelle province di Samsun, Yozgat e Adana. Molti di loro sono emigrati in Turchia, dopo aver perso la battaglia di Kbaada, svolta contro le truppe russe.\nLingua.\nGli abazi parlano una propria lingua, la lingua abaza che si divide in due dialetti principali: l'ashkharua e il tapanta."}
{"id": "605407", "revid": "767487", "url": "https://it.wikipedia.org/wiki?curid=605407", "title": "Dumnagual I di Alt Clut", "text": "Secondo le \"Harleian genealogies\", era figlio di Cinuit, figlio di re Ceretic. \u00c8 conosciuto per la sua numerosa prole, che comprendeva anche il futuro re Clinoch e Guipno, padre del futuro sovrano Neithon. Sarebbe quindi importante per le molte casate reali da li derivate. Sul suo conto non si sa altro."}
{"id": "605408", "revid": "767487", "url": "https://it.wikipedia.org/wiki?curid=605408", "title": "Mina Sanremo", "text": "Mina Sanremo, pubblicato nel 1998, \u00e8 una raccolta della cantante italiana Mina.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nNonostante sia lontana dal Festival di Sanremo dal 1961, la cantante di Busto Arsizio ha spesso pescato tra le canzoni presentate durante le varie edizioni del pi\u00f9 celebre dei concorsi canori.\nUn caso fu quello de E se domani..., presentata con scarsa fortuna nel 1964 da Fausto Cigliano e Gene Pitney (fu eliminata la prima serata), divenne un classico quando venne incisa - su consiglio del suo coautore ed editore Carlo Alberto Rossi - per l'etichetta Ri-Fi.\nTutti i brani sono cover di canzoni presentate al Festival tranne \"Rose su rose\", unico brano originale di Mina, utilizzato come sigla di Sanremo '84.\nLe canzoni inedite.\nIn questo CD oltre alla gi\u00e0 citata \"E se domani...\" - presentata in una reincisione in quanto la versione del 1964 non fa parte del catalogo PDU - sono presenti tre titoli pubblicati fino ad allora solo su singolo: \"Che vale per me\" - brano presentato al Festival di Sanremo nel 1968 dalla cantante statunitense Eartha Kitt e dal cantante napoletano Peppino Gagliardi ed eliminato la prima serata - fu pubblicato da Mina come retro di \"Canzone per te\" (canzone vincitrice di Sanremo, presentata da Sergio Endrigo e dal cantante brasiliano Roberto Carlos). \"Un'ora fa\" e \"Ma che freddo fa\" furono pubblicate da Mina su un unico singolo nel 1969. La prima canzone fu originariamente cantata da Fausto Leali e da Tony Del Monaco, mentre la seconda fu resa celebre da Nada e fu interpretata anche dai The Rokes."}
{"id": "605424", "revid": "123495730", "url": "https://it.wikipedia.org/wiki?curid=605424", "title": "Mina Celentano", "text": "Mina Celentano, pubblicato il 14 maggio 1998, \u00e8 un album in studio dei cantanti italiani Mina e Adriano Celentano.\nIl disco.\nInsieme ad \"Attila\" e \"Frutta e verdura\" \u00e8 stato l'album pi\u00f9 venduto di Mina, raggiungendo in breve tempo un milione di copie; 10 canzoni che hanno come tema centrale l'amore. Il CD ha al suo interno un libretto in cui \u00e8 disegnato un fumetto realizzato da Gianni Ronco, dove i due artisti hanno le sembianze di due paperi, e una serie di scatti fotografici che vedono impegnati Mina e Celentano in sala di registrazione.\nNella prima settimana di vendita il disco vendette 315.000 copie in Italia. In meno di tre mesi raggiunse le 700.000 copie stabilendo il record di velocit\u00e0 di vendita per un disco in Italia.\nPubblicato anche in versione box, con il titolo \"Mina Celentano - Buon Natale\", contenente oltre al disco un cd-rom intitolato \"Molly e destino solitario\" dove sono in azione i due paperi-artisti. Esiste anche una versione \"estiva\" (uguale al box natalizio) uscita nel 1999, che vede i due paperi Molly e Destino Solitario in spiaggia sotto un ombrellone.\nIl 1 dicembre 2017 \u00e8 stato pubblicato il cofanetto \"Tutte le migliori\", di MinaCelentano, il quale, nella edizione deluxe, contiene il primo Mina Celentano, insieme a \"Le Migliori\" e un doppio cd che raccoglie i loro successi. Inoltre, in questa data, l'album \u00e8 stato finalmente reso disponibile per il download digitale, dopo 19 anni dalla sua pubblicazione. L'aggiunta al catalogo digitale di questo storico progetto \u00e8 stata ben accolta dagli utenti raggiungendo la 19\u00aa posizione su iTunes."}
{"id": "605428", "revid": "2194416", "url": "https://it.wikipedia.org/wiki?curid=605428", "title": "Walmart Stores Inc.", "text": "La Walmart Stores Inc \u00e8 una multinazionale statunitense, proprietaria dell'omonima catena di negozi al dettaglio Walmart, fondata da Sam Walton nel 1962. \n\u00c8 la pi\u00f9 grande catena al mondo nel canale della grande distribuzione organizzata con, al 31 luglio 2020, 11.496 negozi e club in 27 paesi. Opera come Walmart negli USA e in Canada, Walmart de M\u00e9xico y Centroam\u00e9rica in Messico e America Centrale e come Gruppo Seiyu in Giappone. Sino al 2020 ha operato come Asda nel Regno Unito poi ceduta per 8,8 miliardi di dollari ai fratelli Mohsin e Zuber Issa (fondatori di EG Group) ed alla societ\u00e0 di private equity TDR Capital. Possiede e gestisce anche i magazzini al dettaglio del Sam's Club. Controllata dalla famiglia Walton (oltre il 50% del capitale attraverso la loro holding, Walton Enterprises, e partecipazioni individuali), \u00e8 quotata a Wall Street dal 1972.\nStoria.\nLe prime attivit\u00e0 dei Walton e la creazione.\nNel 1945 Sam Walton, ex impiegato di J.C. Penney, affitta una filiale dei negozi di Ben Franklin dai Butler Brothers. Il suo obiettivo \u00e8 vendere prodotti a prezzi bassi per ottenere il pi\u00f9 alto volume di vendite e accontentarsi di un margine di profitto inferiore ma certo. All'inizio ha qualche problema: il prezzo d'affitto del negozio \u00e8 infatti alto ma riesce a trovare fornitori a basso costo rispetto a quelli utilizzati dalla concorrenza. Le vendite aumentano rapidamente, il primo anno ha ricavi per 105.000 dollari che diventano 140.000 l'anno dopo e raggiungono i 175.000 dollari l'anno successivo. Dopo cinque anni le entrate raggiungono i 250.000 dollari. Quando il contratto di locazione scade, Walton non riesce a trovare un accordo per il rinnovo, quindi apre un nuovo negozio al 105 di N. Main Street a Bentonville, chiamandolo \"Walton's Five and Dime\". Quel negozio \u00e8 oggi il Walmart Museum.\nIl 2 luglio 1964 Walton apre il primo negozio Walmart Discount al 719 di W. Walnut Street a Rogers, Arkansas. Dopo cinque anni i negozi sono gi\u00e0 24, sparsi solo nell'Arkansas; nel 1968 esce dallo stato aprendone altri a Sikeston, nel Missouri, e a Claremore, in Oklahoma. Il 31 ottobre 1969 la societ\u00e0 prende il nome di Wal-Mart, Inc., cambiato un anno pi\u00f9 tardi in Wal-Mart Stores, Inc. Walton, che ha 51 anni, apre il primo centro di distribuzione a Bentonville, in Arkansas: nei suoi negozi lavorano gi\u00e0 1500 persone e le vendite toccano i 44,2 milioni di dollari. L'azienda \u00e8 quotata alla Borsa di New York nel 1972 quando Walmart opera gi\u00e0 in cinque stati: Arkansas, Kansas, Louisiana, Missouri e Oklahoma. Nel 1973 entra nel Tennessee, nel 1974 nel Kentucky e nel Mississippi, nel 1975 in Texas. I negozi sono 125 con 7.500 dipendenti e vendite per 340 milioni di dollari.\nL'espansione e l'affermazione.\nNegli anni ottanta Walmart continua a crescere. Nel 1987, per il suo 25\u00ba anniversario, i negozi sono 1.198 e le vendite sfiorano i 16 miliardi di dollari. Quell'anno viene anche completata la rete satellitare (realizzata con un investimento di 24 milioni di dollari) che collega tutte le unit\u00e0 operative con la sede di Bentonville tramite la trasmissione voce e dati a due vie e la comunicazione video a senso unico. All'epoca \u00e8 la pi\u00f9 grande rete privata satellitare, consentendo alla sede centrale di tenere traccia delle scorte e delle vendite e di comunicare istantaneamente con i negozi. Nel 1988 Walton lascia l'incarico di amministratore delegato a David Glass mantenendo il ruolo di presidente. Walmart, fino ad allora la catena numero 3 alle spalle dei concorrenti Kmart e Sears, nel 1990 diventa il pi\u00f9 grande rivenditore americano per fatturato dopo avere esteso tra luglio e ottobre la sua presenza in quelle aree sulla costa occidentale e nord-orientale in cui era assente: la California e la Pennsylvania.\nDopo la morte del fondatore, nel 1992, la multinazionale diventa di propriet\u00e0 dei suoi eredi: il figlio Robson \u00e8 nominato amministratore delegato diventando la figura-chiave dell'azienda. Altri soci sono gli altri figli di Sam Walton: John T. Walton, Jim Walton, Alice Walton e la moglie del fondatore Helen Walton, considerata secondo Forbes una delle donne pi\u00f9 ricche degli Stati Uniti e del mondo. Dopo la morte di John Walton in un incidente aereo nel giugno 2005, gli succede la moglie Christy Walton.\nNel 1992 cambia anche il logo della societ\u00e0: viene tolto il trattino e sostituito con una stellina. E continua ad espandersi. Nel 1994 acquisisce i magazzini Woolco in Canada, nel 1995 apre in Messico, in Argentina e Brasile. Nel 1995 Walmart completa anche la presenza in tutti gli Stati Uniti: l'ultimo stato \u00e8 il Vermont. Inizia ad espandersi in Europa: nel 1997 rileva in Germania la catena di supermercati Wertkauf con i suoi 21 negozi per 750 milioni di marchi e l'anno dopo acquisisce i 74 negozi Interspar per 1,3 miliardi di marchi. Ma essendo il mercato tedesco molto concorrenziale, la strategia dei prezzi bassi di Walmart non produce nessun vantaggio competitivo. E nel luglio 2006 uscir\u00e0 dalla Germania vendendo i negozi alla tedesca Metro. Un insuccesso che si ripeter\u00e0 sul mercato della Corea del Sud. Walmart entra nel mercato coreano nel 1998 e sempre nel 2006 ne uscir\u00e0.\nNel luglio 1999 \u00e8 di nuovo in Europa rilevando nel Regno Unito per 10 miliardi di dollari ASDA: \u00e8 una catena con sede a Leeds e con un'attenzione in pi\u00f9 agli articoli non alimentari che nel 2010 acquisir\u00e0 i 147 negozi di Netto UK arrivando ad essere la seconda pi\u00f9 grande catena inglese dopo Tesco e ad avere nel gennaio 2018 un totale di 642 negozi. Nel maggio 2018 Walmart avrebbe dovuto vendere Asda al suo principale concorrente, Sainsbury's, per 10,1 miliardi di dollari ottenendo una partecipazione del 42% e 3 miliardi di sterline in contanti. L'operazione \u00e8 fallita dopo che 'antitrust ha dettato le condizioni per poterla effettuare (https://www.fruitbookmagazine.it/regno-unito-salta-fusione-asda-sainsburys/)\nDal 2000 ad oggi.\nNel 2000 H. Lee Scott diventa presidente e CEO di Walmart, le vendite della societ\u00e0 aumentano a 165 miliardi di dollari, nel 2002 Walmart entra per la prima volta nella lista Fortune 500 come la pi\u00f9 grande societ\u00e0 americana con un fatturato di 219 miliardi e profitti per 6,7 miliardi. Nel 2002 entra anche in Giappone acquistando una partecipazione di minoranza nel Gruppo Selyu. Partecipazione che sei anni pi\u00f9 tardi, nel 2008, trasformer\u00e0 in quota di controllo.\nAll'indomani dell'uragano Katrina, nel settembre 2005, Walmart utilizza la sua rete logistica per organizzare una rapida risposta al disastro, donando 20 milioni di dollari, 1.500 camion di merci, cibo per 100.000 pasti e la promessa di un lavoro per ognuno dei suoi lavoratori sfollati. Uno studio indipendente di Steven Horwitz della St. Lawrence University ha rilevato che Walmart, The Home Depot e Lowe's hanno utilizzato le loro conoscenze locali per fornire forniture di emergenza e riaprire i negozi molto prima che si mettesse in moto l'organizzazione della Federal Emergency Management Agency (FEMA)..\nNell'ottobre 2005 Walmart annuncia diverse misure ambientali per aumentare l'efficienza energetica. Gli obiettivi principali: ridurre le emissioni di gas serra del 20% in sette anni, ridurre il consumo di energia nei negozi del 30% e tagliare i rifiuti solidi dai negozi statunitensi e Sam's Clubs del 25% in tre anni. La societ\u00e0 progetta anche tre nuovi negozi sperimentali con turbine eoliche, pannelli solari fotovoltaici, caldaie a consumo di biocarburanti, frigoriferi raffreddati ad acqua e crea la propria azienda elettrica nel Texas, Texas Retail Energy, con il compito di fornire ai propri negozi energia a basso costo acquistata a prezzi all'ingrosso. Attraverso questa iniziativa, la societ\u00e0 si aspetta di risparmiare 15 milioni di dollari all'anno e di vendere successivamente energia elettrica anche ai consumatori del Texas.\nNel marzo 2006 Walmart lancia in Texas un nuovo concetto di \"supercenter\", destinato a competere con negozi considerati pi\u00f9 sofisticati. Il nuovo negozio ha pavimenti in legno, corridoi pi\u00f9 ampi, un sushi bar, un caff\u00e8/paninoteca con accesso internet wi-fi gratuito e birre, vini, elettronica e altri beni pi\u00f9 costosi. L'esterno ha uno sfondo verde invece del blu precedentemente usato nei suoi supercentri. Nel settembre 2007 introduce una nuova pubblicit\u00e0 con lo slogan \"Risparmia denaro, vivi meglio\" che sostituisce quello usato nei precedenti 19 anni, \"Sempre prezzi bassi, sempre\". Nel giugno 2008 rimuove la stellina dal logo sostituendola con una scintilla che assomiglia a un fiore o a una stella.\nAll'inizio del 2009 entra in Cile acquisendo la Distribucion y Servicio D&amp;S SA, in maggio entra nel mercato indiano con un partenariato al 50% con la societ\u00e0 Bharti. Nel febbraio 2010 rileva la societ\u00e0 di video streaming Vudu, Inc. per un valore di circa 100 milioni di dollari. E quell'anno diventa la prima multinazionale al mondo per fatturato. Sempre nello stesso mese rileva il 51% di Massmart Holdings, una societ\u00e0 sudafricana che permette a Walmart di entrare nei mercati africani: Sudafrica, Botswana, Ghana, Lesotho, Malawi, Mauritius, Mozambico, Namibia, Nigeria, Swaziland, Tanzania, Uganda e Zambia.\nNel 2015, la catena fu al centro di polemiche legali dovute alla vendita di armi da fuoco: queste ultime furono per\u00f2 eliminate dai supermercati per lo scarso successo economico.\nL'8 agosto 2016 Walmart annuncia un accordo per l'acquisizione della piattaforma di commercio online Jet.com per 3.3 miliardi di dollari americani. Walmart e Jet resteranno marchi separati e Marc Lore conserver\u00e0 i ruoli di comando nella societ\u00e0.\nIl 9 maggio 2018 avanza una proposta di 16 miliardi di dollari per rilevare il 77% di Flipkart, numero uno dell\u2019e-commerce indiano, fondato da Sachin Bansal e Binny Bansal. Per Walmart \u00e8 la pi\u00f9 grossa acquisizione dal 1999.\nA novembre 2020 Walmart annuncia l'inizio di una fase di test per la consegna effettuata tramite le auto elettriche a guida autonoma di Cruise di General Motors, senza intervento umano."}
{"id": "605429", "revid": "1516566", "url": "https://it.wikipedia.org/wiki?curid=605429", "title": "Sparviero (disambigua)", "text": ""}
{"id": "605434", "revid": "767487", "url": "https://it.wikipedia.org/wiki?curid=605434", "title": "Mina Gold 2", "text": "\"Mina Gold 2\" \u00e8 una raccolta della cantante italiana Mina, pubblicata in CD e Musicassetta nel 1999 dalla MBO.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nDescrizione.\nTra le venti canzoni ci sono vari inediti, fra cui perle rare come: \"Eccomi\" e \"Mandalo gi\u00f9\", rispettivamente prima e ultima traccia del disco, \u00e8 inedita anche la versione del brano \"Se telefonando\".\n\"Eccomi\"\n\"Se telefonando\"\n\"Buon d\u00ec (Alone)\"\n\"La notte\"\n\"Non partir\"\n\"Mandalo gi\u00f9-L'elisir tirati su\""}
{"id": "605436", "revid": "1226", "url": "https://it.wikipedia.org/wiki?curid=605436", "title": "Modellazione tridimensionale", "text": ""}
{"id": "605438", "revid": "729019", "url": "https://it.wikipedia.org/wiki?curid=605438", "title": "Linksys", "text": "Linksys \u00e8 un'azienda produttrice di apparecchiature informatiche destinate all'utilizzo in reti casalinghe o di piccole aziende. \u00c8 stata acquisita nel 2003 dalla statunitense Cisco Systems e rivenduta nel 2013 alla Belkin, attuale proprietaria. Fu una tra le prime aziende costruttrici ad adottare lo standard wireless 802.11g. Tra i suoi prodotti principali vi sono router wireless e broadband oltre ad apparecchiature per il VoIP.\nStoria.\nFondata nel 1988, venne acquistata nel giugno 2003 dal famoso produttore di sistemi hardware per le telecomunicazioni Cisco Systems.\nA fine luglio 2007 John Chambers CEO Cisco ha annunciato la dismissione del marchio Linksys. Tutti i prodotti verranno venduti tramite il marchio Cisco in modo da ottimizzare i costi del marketing.\nWRT54G: quasi un progetto Open Source.\nIl suo prodotto pi\u00f9 noto \u00e8 probabilmente il router wireless WRT54G, basato sul sistema operativo Linux. Per minimizzare i costi la Linksys decise di realizzare il firmware dell'apparecchiatura con il sistema operativo Linux. I router di fascia SoHo vengono realizzati implementando gran parte delle loro funzioni a livello software mantenendo al minimo l'hardware dedicato al fine di contenere i costi di produzione. Il router WRT54G era noto per avere un processore sufficientemente potente ma un firmware imperfetto e privo di alcune funzioni avanzate.\nNel 2003 il professore Eben Moglen della Scuola di Legge della Columbia University fece notare che, dato che il firmware del router era basato su Linux la Cisco era obbligata per legge a rilasciarne il codice sorgente ai sensi della GNU General Public License con cui veniva rilasciato il sistema operativo. Qualche tempo dopo la societ\u00e0 statunitense obbed\u00ec all'obbligo rilasciando il codice.\nCi\u00f2 port\u00f2 alla nascita di una comunit\u00e0 open source dedicata alla modifica del firmware dei router Linksys. Programmatori amatoriali furono in grado di ottenere funzionalit\u00e0 solitamente presenti sui router di fascia alta su apparecchiature che costavano circa 60 dollari destinate alle utenze casalinghe e a piccoli uffici.\nAnche in seguito a questo i router Linksys WRT54G e WRT54GS furono modificati: il firmware a partire dalla versione 5 del router fu realizzato con un kernel VxWorks che richiedeva meno memoria. La versione 3 del WRT54GS aveva 8 MB di memoria flash, la versione 4 4 MB e la versione 5 solo 2 MB. Dato il basso costo dei supporti flash la riduzione di costo \u00e8 minima ma limita le possibilit\u00e0 di caricare firmware open source sviluppato da terzi per aggiungere funzionalit\u00e0 pi\u00f9 sofisticate ad un router standard. Linksys continua comunque a produrre un router con firmware basato su Linux chiamato WRT54GL."}
{"id": "605439", "revid": "123786035", "url": "https://it.wikipedia.org/wiki?curid=605439", "title": "Olio (album)", "text": "Olio \u00e8 un album in studio della cantante italiana Mina, pubblicato il 15 aprile 1999 dalla PDU.\nDescrizione.\nPubblicato a sorpresa nella primavera del 1999 (fino a quell'anno i dischi di Mina sono usciti quasi sempre in autunno), per \"Olio\" Mina si trucca da Gioconda grazie a un sapiente fotomontaggio creato da Mauro Balletti. L'album \u00e8 composto da \u00abdieci brani che se non cantasse lei forse dimenticheremmo dopo pochi ascolti\u00bb. \u00abSi parte con la melodia sinuosa di \"Grande amore\"\u00bb, \u00abche ha una scrittura vagamente originale e un respiro pi\u00f9 ampio\u00bb dei brani seguenti, per poi sprofondare nella \u00abdelicata \"Dint' 'o viento\", ballad jazzistica col piano di Danilo Rea e il sax soprano di Gianluca Ambrosetti e Mina che insegue un amore perso nel vento con sussurrante arte fonetica\u00bb. \u00abJazzata \u00e8 \"Canto largo\", mentre \"Come gocce\" sfoggia una ritmica elettronica Drum and bass molto alla moda\u00bb. Se \u00ab\"Non passa\" e \"Io voglio solo te\" introducono tiepide coloriture funky-pop\u00bb, straordinaria l'unica cover dell'album, \"Stay With Me (Stay)\", \u00abcon quell'arrangiamento espressionista e il canto etereo di Mina, sul quale irrompe la voce da orco di Piero Pel\u00f9, con i birignao del Gaber anni '60 e la roca asprezza di un Tom Waits mediterraneo\u00bb. In conclusione, l'altro pezzo napoletano \"Lacreme e voce\", \u00abin cui una Mina imperiosa s'immerge in mondi musicali a lei congeniali\u00bb, \"Il meccanismo\" - \u00abquasi un clone, con la sua temperie agrodolce, di \"Bugiardo e incosciente\"\u00bb - e quella \"E mi manchi\", \u00abche apparentemente \u00e8 una ballata d'amore, ma potrebbe benissimo essere stata scritta per ricordare Lucio Battisti. E che se letta in questo senso, fa venire i brividi\u00bb.\n\"Olio\" ha diviso la critica: album \u00abelegante e patinato ma inconsistente dal punto di vista artistico\u00bb in cui \u00able virt\u00f9 di Monna Mina risaltano in maniera molto scolastica e affogano in un manierismo esaltato\u00bb oppure album con \u00abuno slancio in pi\u00f9, un gusto a volte audace del canto, come se in questo periodo a Mina fosse venuta una gran voglia di esprimersi, di giocare con la sua voce e l'avesse riversata in questo [disco]\u00bb?\nCuriosit\u00e0.\nLa versione Cd ha una confezione particolare, con tanto di puzzle che riproduce la copertina. Forse a voler sottolineare il mistero creato dall'affiancamento dell'immagine di Mina con quello della Monna Lisa.\n\"Canto largo\" \u00e8 stata la sigla della soap opera \"Vivere\" su Canale 5. \"Stay With Me\" \u00e8 una cover - in italiano - di \"Stay\" delle Shakespears Sister ed \u00e8 cantata in coppia con Piero Pel\u00f9."}
{"id": "605448", "revid": "1543377", "url": "https://it.wikipedia.org/wiki?curid=605448", "title": "Pierre Milza", "text": "Era professore emerito presso l'Istituto di Studi Politici di Parigi.\nLe sue numerose opere si concentrano principalmente sulla storia d'Italia, sulla storia dell'immigrazione italiana in Francia e sulla storia del fascismo, di cui \u00e8 stato uno degli specialisti riconosciuti. Lo si ricorda in particolare come autore di \"Voyage en Ritalie\", \"Mussolini\" (premio Guizot-Calvados, Grand Prix d'histoire della Soci\u00e9t\u00e9 des gens de lettres, Gran Premio del Coll\u00e8ge de France, premio Paul-Michel Perret dell'Acad\u00e9mie des Sciences morales et politiques), \"Napoleone III\" (Premio degli ambasciatori, Point Biography Award), \"Storia dell'Italia dalle origini ad oggi\" (Premio Joseph Teil dell'Accademia delle scienze morali e politiche) e \"Garibaldi\".\nBiografia.\nFiglio di un emigrato italiano (suo padre nacque a Bardi) e di una francese, frequent\u00f2 la scuola di formazione per insegnanti della Senna nei primi anni Cinquanta, dove incontr\u00f2 Serge Berstein che, da quel momento in poi, diventer\u00e0 il suo \"migliore amico\": i due collaboreranno insieme alla stesura di molti libri.\nConseguito il dottorato di ricerca in storia, \u00e8 stato assistente (1968-1977) e poi professore (1978-2000) all'Istituto di studi politici di Parigi, specializzandosi sull'Italia contemporanea, in particolare sul fascismo. Fu autore di numerose pubblicazioni che vengono considerate di grande autorevolezza nell'ambiente accademico; tra queste i manuali della collana \"Initial\" presso l'editore Hatier, in collaborazione con Serge Berstein.\nNel 1984 fond\u00f2 il Centro per la storia dell'Europa nel XX secolo presso la National Foundation for Political Science. Fino al 2000, quando Jean-Fran\u00e7ois Sirinelli lo sostituir\u00e0, ne fu anche il direttore. \nInsegn\u00f2 per un anno accademico al Graduate Institute of International Studies presso l'Universit\u00e0 di Ginevra e diresse il \"Journal of Modern and Contemporary History\". Presiedette fino al 1982 il Comitato franco-italiano per gli studi storici e il Centro di studi e documentazione sull'emigrazione italiana.\nPoliticamente si definiva \"compagno di strada\" del Partito comunista francese prima di aderire al Partito socialista.\nVita privata.\nEbbe due figli: il maggiore, Olivier Milza, anch'egli storico, e il pi\u00f9 giovane, St\u00e9phane Milza, agente immobiliare a Saint-Malo.\nNegli anni Ottanta si era trasferito a Miniac-Morvan, vicino a Saint-Malo."}
{"id": "605460", "revid": "287204", "url": "https://it.wikipedia.org/wiki?curid=605460", "title": "Moesa", "text": "La Moesa \u00e8 un fiume della Svizzera, lungo 47 km, affluente del Ticino, che scorre in Mesolcina nel Grigioni e per un breve tratto anche in Ticino.\nPercorso.\nSorge dal Laghetto Moesola sul Passo del San Bernardino, scende attraverso la Val Mesolcina verso Roveredo, dove la Calancasca e la Traversagna vi affluiscono. All'altezza di Arbedo-Castione la Moesa affluisce nel Ticino. La Moesa \u00e8 anche meta per la pratica del kayak.\nLa Moesa attraversa i comuni politici di Mesocco, Soazza, Lostallo, Cama, Grono, Roveredo e San Vittore nei Grigioni, di Lumino ed Arbedo-Castione in Ticino.\nFauna ittica.\nPesce autoctono la trota fario si trova in discreta quantit\u00e0, in minor numero troviamo anche trote iridea (arcobaleno). Pi\u00f9 rari sono temoli, trote lacustri, scazzoni, cavedani, barbi e bottatrici. Quest'ultimi prevalentemente provenienti dal lago diLocarno. Il fiume risulta meta di molti pescatori. La stagione di pesca inizia il primo Maggio e termina il 15 Settembre."}
{"id": "605462", "revid": "767487", "url": "https://it.wikipedia.org/wiki?curid=605462", "title": "Mina N\u00ba 0", "text": "Mina N\u00ba 0 \u00e8 un album in studio della cantante italiana Mina, pubblicato il 12 novembre 1999 dalla PDU.\nDescrizione.\nDopo gli album-tributo dedicati a Battisti, Jannacci e ai Beatles, Mina reinterpreta nove brani di Renato Zero. \u00abNe \u00e8 uscito un disco certo monografico [...] ma che somiglia piuttosto a un'antologia per la variet\u00e0 di atmosfere\u00bb forse dovuta alle canzoni scelte, come sempre, in totale libert\u00e0 dalla Tigre e che vanno dallo Zero pi\u00f9 provocatorio degli anni '70 a quello pi\u00f9 \"rassicurante\" dell'ultimo periodo. L'album - dalla copertina molto sobria con la sagoma nera di Mina appena sporcata dal suo nome e dal titolo del disco - si apre con l'inedito \"Neri\", che Mina esegue in coppia proprio con Zero, brano che \u00abpare un proclama, ironico e giaculatorio, sulla scelta del nero: un costume, un gioco, una distinzione di nobilt\u00e0 d'animo, chiss\u00e0 [...]. A cantare, insieme, cantano bene [...]. Pi\u00f9 sublime e astratta la Mina, pi\u00f9 teatrale e sentimentale lo Zero\u00bb. \"Il cielo\", prima cover del disco, \u00abparte come la \"Salty Dog\" dei Procol Harum, poi diventa una ballata ambient\u00bb \u00abdrammatica, sussurrata, di gran lunga pi\u00f9 avvincente della reinterpretazione di Luciano Pavarotti\u00bb. \"I migliori anni della nostra vita\" \u00abconserva la sua anima romantica ma si apre a una struttura pi\u00f9 ariosa e leggera, perdendo in pathos\u00bb, mentre \"Fermoposta\" \u00abdiventa un manifesto camp con le mille voci di Mina\u00bb. Per \"Galeotto fu il canotto\" e \"Profumi, balocchi e maritozzi\" \u00abMina rispolvera lo stile birignao-balneare delle origini e crea un clima quasi cabarettiristico\u00bb. \u00abInteressante dal punto di vista musicale e vocale la popolarissima \"Mi vendo\" [...] che diventa con la regia dell'arrangiatore Massimiliano Pani un funky-salsa-jazz interpretato con toni bassissimi, come se Mina si volesse mascolinizzare per entrare nei panni del protagonista \"en travesti\"\u00bb. \"Amico\" \u00ab\u00e8 languidissima e delicata, strapazza qualsiasi cuore sensibile quando Mina intona \"Io e te lo stesso pensiero, io e te il tuo e il mio respiro\". Un canto-amplesso, il capolavoro del disco, la cosa migliore incisa dai tempi di \"Napoli\"\u00bb. Infine, la \u00abbellissima \"Cercami\", che conserva il suo fascino solitario e disperato\u00bb, e \"Ha tanti cieli la luna\", che \u00abconcludendo il viaggio, inanella delirio gotico e spleen leopardiano [. In essa] Mina si fa elegiaca e perversa, trasognata e caustica nel ritrarre una luna da feuilleton, amica di lupi mannari, pescatori, malavitosi e jazzisti, ispiratrice e simbolo di sogni e ribalderie\u00bb.\n\u00abQuesto non \u00e8 il confronto tra il mito di Mina e altre assenze leggendarie, vicine e lontare (i Beatles senza Lennon, Battisti-Mogol senza Lucio), quindi un gioco di specchi che mira a rassicurare e stupire; \u00e8 invece sedersi in cucina davanti a un barattolo di nutella, ridere e sporcarsi le mani. Sporcare le pagine scritte con parole nuove (in \"Profumi, balocchi e maritozzi\"). Essere complici assoluti\u00bb.\nCuriosit\u00e0.\nLa prima traccia \"Neri\" \u00e8 cantata in coppia con Renato Zero, che appare anche in \"Profumi, balocchi e maritozzi\".\nLa grafica di copertina riprende l'imballaggio del famoso profumo Chanel n\u00b05.\nNel n. 46 del settimanale Sorrisi e Canzoni TV del 1999, Renato Zero, entusiasta dell'omaggio di Mina alla sua musica, ha scritto una lettera per lei: \"\u00abCara Mina, meraviglia. Incredulit\u00e0. Ipereccitazione. Sconquasso. Rigonfiamento delle coronarie. Non so descrivere il tipo di sensazione che provo ascoltandoti mentre, con disarmante naturalezza, ti vai impadronendo del mio pentagramma-pensiero e di quelle storie che credevo sarebbero rimaste esclusiva prerogativa del mio essere. Ma tu e io sappiamo di possedere il \"NERO\", colore-incolore. Un segno distintivo che ci rende simili per scelta molecolare ed epidermica. Un ingrediente indispensabile per sopportare noi stessi. Il nostro carattere bizzarro. La nostra insospettata fragilit\u00e0. Ci siamo, perci\u00f2, piaciuti e riconosciuti subito. Prima madre, poi amica. Prima donna e poi complice. E adesso, prima di sostituire il pannolino, mi faccio coraggio e mi preparo ad affrontare \"l'esame\". Grazie per aver raccolto questa mia disordinata energia in dieci splendidi e significativi momenti. Per aver ridato smalto al mio tempo. Ma, soprattutto, per essere quella che sei. Cos\u00ec distante dall'effimero. Cos\u00ec vicina al senso vero dei rapporti umani e professionali. Dieci canzoni per ritrovarti. Per ritrovarmi. Una fortuna che molti ci invidieranno. \"Cos\u00ec restiamo 'neri', ma s\u00ec! Per non mischiarci, se mai. Pi\u00f9 nero c'\u00e8\"... e pi\u00f9 siamo... noi! Il tuo compagno di banco, Renato Zero\u00bb\"."}
{"id": "605467", "revid": "767487", "url": "https://it.wikipedia.org/wiki?curid=605467", "title": "Prix Guizot", "text": "Il Prix Guizot (premio Guizot) \u00e8 un premio de l\"'Acad\u00e9mie fran\u00e7aise\" nato nel 1994 e dedicato agli studiosi che si sono particolarmente distinti nelle ricerche storiche."}
{"id": "605471", "revid": "1654832", "url": "https://it.wikipedia.org/wiki?curid=605471", "title": "Soci\u00e9t\u00e9 des gens de lettres", "text": "La Soci\u00e9t\u00e9 des gens de lettres de France (Societ\u00e0 dei letterati francesi-SGDLF) \u00e8 stata fondata nel 1838 da alcuni celebri scrittori: Honor\u00e9 de Balzac, Victor Hugo, Alexandre Dumas, George Sand. \u00c8 un'associazione privata riconosciuta come associazione di interesse pubblico dal decreto datato 10 dicembre 1891.\nIn Francia \u00e8 la sola associazione d'autori gestita dagli autori, che opera per difendere il diritto morale, gli interessi patrimoniali e lo statuto giuridico e sociale di tutti i letterati. Esercita un'azione di vigilanza, di riflessione e di proposte di leggi e vantaggi nuovi a beneficio della comunit\u00e0 degli autori. \u00c8 diretta da un Comitato volontario di ventiquattro scrittori e presieduto attualmente dal romanziere Fran\u00e7ois Taillandier.\nL'associazione offre servizi d'aiuto sociale, d'aiuto giuridico e un servizio di deposito delle opere allo scopo di garantirne l'anteriorit\u00e0 in caso di controversie. Organizza ogni anno diverse manifestazioni culturali e l'attribuzione di un certo numero di premi a opere pubblicate a spese dell'editore, per un ammontare di 75 000 Euro.\nLa SGDL ha sede nel bellissimo H\u00f4tel de Massa, edificio del XVIII secolo di stile classico che fu spostato, pietra per pietra, nel 1928, dalla sua ubicazione d'origine, sui Champs-\u00c9lys\u00e9es, nell'attuale posizione, all'estremit\u00e0 del giardino dell'Osservatorio di Parigi, in rue du Faubourg Saint-Jacques.\nPremi della Soci\u00e9t\u00e9 des gens de lettres.\nSessione di primavera\nSessione d'autunno\nPremio attribuito alla traduzione"}
{"id": "605475", "revid": "110157", "url": "https://it.wikipedia.org/wiki?curid=605475", "title": "Museo di Bonaria", "text": "Il museo del santuario di Nostra Signora di Bonaria si trova nel chiostro del santuario di Bonaria a Cagliari.\nIl museo \u00e8 formato dalla raccolta di ex voto offerti dai fedeli alla Madonna di Bonaria, da reperti archeologici, modellini navali ed arredi sacri.\n\u00c8 composto da un corridoio che d\u00e0 sul chiostro del convento e da tre sale.\nCorridoio sul chiostro.\nNel corridoio sul chiostro sono esposti quadretti votivi ed ex voto di vario genere, per la maggior parte di tema marinaresco. Qui viene inoltre conservato ci\u00f2 che resta della cassa in legno in cui, si narra, i frati rinvennero la statua della Madonna col Bambino, sulla spiaggia sottostante il colle di Bonaria, nell'anno 1370.\nPrima sala.\nVi sono raccolti dei reperti archeologici del colle di Bonaria, gi\u00e0 frequentato in periodo pre-nuragico e fenicio, che ospitava una necropoli tardo-punica e romana e su cui sono state ritrovate alcune tombe cristiane.\nNella stessa sala \u00e8 ospitata la ricostruzione del castello aragonese ed \u00e8 illustrata la storia dell'Ordine di Santa Maria della Mercede.\nSeconda sala.\nEspone circa centocinquanta antichi modelli navali che costituiscono una sorta di sommario della storia dell'arte navale, dalle antiche galere alle navi moderne. Vi \u00e8 anche la navicella d'avorio che era esposta nel santuario e che segnalava i venti fuori dal golfo.\nVi \u00e8 anche l'ancora d'argento donata dalla regina Margherita di Savoia nel 1899 come ringraziamento per il buon esito della spedizione al polo nord, guidata da Luigi Amedeo di Savoia-Aosta, duca degli Abruzzi.\nNella stanza sono inoltre visibili le mummie di alcuni membri della nobile famiglia di Alagon, morti di peste nel 1605; la mummificazione \u00e8 dovuta al carbonato di calcio formatosi in quanto essi vennero sepolti in tombe scavate nella pietra calcarea del santuario.\nTerza sala.\nContiene il tesoro della basilica, ex voto e preziosi arredi sacri offerti da sovrani e papi, tra cui le corone d'oro offerte da Carlo Emanuele I di Savoia e doni offerti da papa Pio XI, papa Paolo VI e papa Giovanni Paolo II."}
{"id": "605485", "revid": "633110", "url": "https://it.wikipedia.org/wiki?curid=605485", "title": "Classe Arleigh Burke", "text": "La classe Arleigh A. Burke \u00e8 una classe di cacciatorpediniere entrata in servizio nell'US Navy negli anni novanta. Si tratta di navi dotate di un complesso sistema missilistico controllato da radar, denominato AEGIS, lo stesso che \u00e8 stato introdotto originariamente sugli incrociatori ; queste unit\u00e0 hanno rappresentato il primo approccio della US Navy alla realizzazione di unit\u00e0 con caratteristiche stealth. Costruiti in \"flights\", cio\u00e8 serie successive, per permettere di correggere quei difetti o lacune che l'impiego operativo fa emergere, essi costituiscono la componente principale delle unit\u00e0 navali antiaeree della marina statunitense.\nOrigini.\nNome.\nIl nome di Arleigh Albert Burke (1901\u20131996), assegnato alla prima nave, e quindi alla classe, ricorda uno spericolato comandante statunitense di cacciatorpediniere della seconda guerra mondiale, noto per l'audacia delle sue manovre ad alta velocit\u00e0. Burke era soprannominato \"31 nodi\" perch\u00e9 riusc\u00ec nella considerevole impresa di raggiungere questa velocit\u00e0 in operazioni di combattimento notturno. Sopravvissuto alla guerra, divenne capo della Marina nel 1955-61, ed era ancora in vita al momento del varo della nave capoclasse, a cui pot\u00e9 assistere personalmente.\nIl nome delle navi fu in seguito abbreviato in \"Burke\" per semplicit\u00e0.\nGenesi.\nLo studio approfondito per le navi di questa classe inizi\u00f2 nei primi anni ottanta. Durante il 1982 arrivarono i fondi per lo studio di fattibilit\u00e0. Il progetto era noto come DDG-51, dal pannello numerico che sarebbe spettato alla capoclasse, il cinquantunesimo cacciatorpediniere missilistico dell'US Navy.\nNel 1984, dopo un lavoro di elaborazione e sviluppo congiunto tra il Centro Studi Navali di Alexandria (Virginia) e di quello di Washington D.C., venne bandita tra i maggiori cantieri degli USA la gara per la realizzazione delle navi. Lo scopo era, inizialmente, quello di realizzare cacciatorpediniere idonei alla sostituzione di tutti i precedenti pari classe, come gli gli e i .\nIl piano originale era numericamente pi\u00f9 modesto di quello che \u00e8 poi divenuto: si intendeva realizzare 29 navi, con un costo complessivo previsto in 27 miliardi di dollari, poi lievitato a 33 includendo le spese per lo sviluppo dei sistemi d'arma.\nFin dall'inizio l'obiettivo era di ottenere finanziamenti per 80 navi, attraverso la tradizionale politica dei finanziamenti pluriennali prevista dal bilancio della Difesa statunitense. Tale politica non consente di stabilire subito l'ammontare totale degli esemplari da produrre, causando problemi di efficienza produttiva e costi.\nTra le unit\u00e0 necessarie secondo i criteri del tempo vi erano 104 unit\u00e0 \"Protection Of Sealines\" (POS), per la protezione delle linee di comunicazione, e 120 \"Battle Force Combatants\" (BFC), unit\u00e0 da combattimento di prima linea. Tra le prime, vi erano le fregate (oltre 50 gi\u00e0 realizzate) e loro eventuali versioni migliorate, nonch\u00e9 le 46 vecchie . Erano le BFC ad essere le pi\u00f9 importanti e potenti: gli incrociatori e i caccia Burke.\nI Ticonderoga sarebbero stati solo una ventina senza la possibilit\u00e0 di costruire ulteriori navi di questa classe.\nFin da allora erano previste altre navi, ma in ogni caso si prevedeva gi\u00e0 che i Burke sarebbero stati, fino almeno al 2025, l'elemento portante.\nQuesta era la pianificazione all'epoca della marina da \"600 navi\" che Ronald Reagan voleva fortemente (e che arriv\u00f2 effettivamente a 588 unit\u00e0 operative nel 1990).\nDopo la fine della guerra fredda, le cose cambiarono rapidamente e intere classi di vecchie navi, vennero rapidamente ritirate, come anche classi di navi pi\u00f9 recenti e pi\u00f9 dispendiose. Tra le vittime delle riduzioni vi furono molte fregate Perry e tutte le fregate Knox, messe in riserva, radiate oppure vendute a clienti stranieri, essendo troppo vecchie per servire ancora a lungo. D'altra parte, dopo il tracollo sovietico non esisteva pi\u00f9 una minaccia credibile alle linee oceaniche.\nLe navi da combattimento di prima linea (ovvero quelle note come BFC), invece, sono rimaste di fondamentale importanza, quindi i Ticonderoga e i Burke hanno rimpiazzato tutte le navi di prima linea pi\u00f9 vecchie, sia cacciatorpediniere che incrociatori, inclusi una decina a propulsione nucleare, appartenenti ad alcune classi ritirate dal servizio negli anni novanta.\nIl sistema Aegis Ballistic Missile Defense System (BMD) di difesa antimissili balistici \u00e8 stato applicato su 16 navi della classe Burke ed altre 6 sono programmate per un aggiornamento in questo senso anche se secondo altre fonti l'aggiornamento sarebbe programmato per tutte le navi della classe. Visti i tagli al bilancio, la produzione delle navi della classe Burke \u00e8 in fase di riavvio al posto della prevista .\nFilosofia progettuale.\nLa costruzione dei cacciatorpediniere di questa classe \u00e8 stata influenzata da molteplici esigenze, che ne hanno determinato le caratteristiche tecniche e soluzioni tecnologiche.\nSopravvivenza.\nLa sopravvivenza comprende innanzitutto la capacit\u00e0 di non farsi localizzare con facilit\u00e0. Questa \u00e8 nota come \"stealthiness\" (furtivit\u00e0). L'US Navy l'ha introdotta con questa classe, dopo varie altre caratterizzate da una segnatura radar pi\u00f9 marcata, come gli Spruance.\nDifferentemente dai tipi precedenti come i massicci Spruance e gli ancora pi\u00f9 imponenti \"Ticos\", le pareti dello scafo e delle sovrastrutture non sono pensate solo come grossi contenitori per armi e sensori, ma sono state progettate, grazie all'ausilio del CAD (progettazione assistita da elaboratore), con l'obiettivo di rendere la nave meno visibile all'osservazione, specie dei radar.\nI Burke hanno un aspetto diverso dai tipi precedenti, anche se a scapito dell'aumentata complessit\u00e0 delle strutture e della riduzione del volume interno. Tutte le sovrastrutture e lo scafo hanno infatti una particolare inclinazione, che disperde i riflessi delle spazzate radar in ogni direzione, riducendo nettamente la segnatura radar. Materiali RAM sono pure usati per assorbire parte dell'energia.\nSono state ridotte al minimo anche la segnatura termica e quella acustica. La prima con speciali sistemi per la miscelazione dell'aria, altrimenti molto calda, delle turbine a gas. La seconda con ulteriori contromisure, come l'insonorizzazione e giunti elastici per i supporti dei motori, e un sistema sotto lo scafo che rilascia uno strato di bolle d'aria per ridurre la scia e il rumore (il Prairie Masker canadese). Infine sono stati adottati accorgimenti per ridurre anche la segnatura magnetica, con l'adozione di sistemi di cinture magnetiche di degaussing di tipo avanzato e, per quanto possibile, di materiali amagnetici.\nData la vulnerabilit\u00e0 delle sovrastrutture in lega d'alluminio al fuoco, dimostrata dall'incrociatore USS \"Belknap\" (semidistrutto da un incendio) e dalle navi inglesi nella guerra delle Falkland, la ricerca di migliori possibilit\u00e0 di sopravvivenza ha richiesto una diversa e pi\u00f9 robusta progettazione utilizzante materiali resistenti alle fiamme. Questi per\u00f2 erano pi\u00f9 pesanti aumentando la massa delle sovrastrutture (gi\u00e0 appesantite dalla presenza delle antenne radar SPY-1D), cos\u00ec riducendo la stabilit\u00e0 della nave (specialmente in rollio).\nIl compromesso \u00e8 stato trovato nella costruzione delle sovrastrutture utilizzando nuove leghe di acciaio leggere e ad alta resistenza, eccetto che per i due fumaioli ancora in alluminio. A parte questi la nave (scafo e sovrastrutture) \u00e8 stata quindi costruita in acciaio. In aggiunta alla costruzione vera e propria, 70 tonnellate di kevlar sono state utilizzate per corazzare i punti vitali. Per risparmiare peso \u00e8 stato comunque necessario erigere un'unica sovrastruttura di grandi dimensioni, piuttosto che due blocchi distinti come nei Ticonderoga. Questo ha comportato che tutte le 4 antenne del radar venissero raggruppate nel torrione anteriore.\nLa nave, a prescindere dai materiali da costruzione, deve poter sopravvivere a pesanti attacchi convenzionali e quindi le misure di controllo danni sono state portate a livelli elevati, mai prima di allora realizzati in una nave missilistica statunitense. In precedenza queste erano solo piattaforme di sensori e armi, senza riguardo per la resistenza ai danni subiti, perch\u00e9 semplicemente non erano presi in considerazione dato l'esteso impiego di armi nucleari previsto in una guerra totale e i compromessi dovuti all'installazione di un pesante parco di antenne elettroniche su navi piuttosto piccole. Il concetto era piuttosto quello di evitare di essere colpiti.\nL'esperienza reale ha peraltro dimostrato che questi criteri non portano a un buon risultato, rendendo necessaria anche l'attenzione agli effetti di danni a bordo, anche di tipo accidentale.\nLa protezione delle parti sensibili \u00e8 affidata a corazze sia in kevlar che leghe metalliche. Particolarmente protette sono le munizioni, le centrali di controllo del combattimento e altri gangli vitali. A centro nave \u00e8 presente una vera \"cintura corazzata\" antischegge, costituita dal kevlar e dalle paratie metalliche doppie, per destabilizzare con il primo strato e fermare con il secondo proiettili di piccolo calibro e schegge.\nI sensori del radar SPY-1D sono costituiti da una schiera di antenne a dipoli in fase; riescono ad operare anche se danneggiati da schegge (gli \"occhi\" sono infatti molteplici e ciascuno pu\u00f2 funzionare fino a quando ha l'alimentazione elettrica, indipendentemente dai danni subiti da quelli vicini), a differenza dei radar delle precedenti generazioni, basati su un unico grande sensore/ricevitore parabolico.\nSchema di sopravvivenza.\nIl lavoro di progettazione per la riduzione delle segnature non \u00e8 pensato per rendere la nave immune alla scoperta, ma riduce la portata dei sensori, rendendo quindi minore la distanza richiesta per la localizzazione. Dato un sistema in grado di scoprire uno Spruance a 100\u00a0km, probabilmente rispetto ad un Burke tale distanza si ridurrebbe a soli 50\u00a0km, riducendo di conseguenza l'area di scoperta da parte del sistema nemico ad un quarto. Inoltre, poich\u00e9 per colpire l'avversario dovrebbe serrare le distanze, aumenter\u00e0 la probabilit\u00e0 di essere a sua volta localizzato e distrutto dai sensori di bordo abbinati a sistemi d'arma efficaci e temibili.\nIn caso la nave venga scoperta ed attaccata, la minore segnatura render\u00e0 possibile confondere pi\u00f9 facilmente l'attaccante, ed azionando falsi bersagli, nubi di chaff, disturbi radar attivi, bengala e generatori acustici sar\u00e0 pi\u00f9 facile ingannare i sensori di ricerca di siluri e missili.\nInfine, nel caso di impatti diretti, i Burke sono predisposti per sopravvivere anche con pesanti danni. Grazie all'elevata automazione, hanno un equipaggio relativamente poco numeroso, ma non tanto da non far fronte ad eventuali emergenze con apposite squadre. I sistemi di comando e controllo della nave sono sistemati nella parte inferiore dello scafo e protetti da paratie d'acciaio doppie. I depositi munizioni sono pure protetti, come i boccaporti dei lanciamissili. L'acciaio contribuisce ad evitare il propagarsi di incendi e danni distruttivi alle sovrastrutture. \u00c8 poi stato fatto un notevole sforzo per dotare queste navi di una capacit\u00e0 informatica ridondante e distribuita: molti calcolatori e sottosistemi sono duplicati e distribuiti in vari locali, per non essere distrutti da un singolo colpo (le vecchie navi avevano un unico sistema di comando e controllo, vulnerabile ai colpi singoli o persino a semplici guasti).\nI circuiti elettrici sono schermati contro gli impulsi elettromagnetici di un'esplosione nucleare (EMP), anche se tali impulsi trovano particolarmente adatte le antenne radio e radar per entrare e causare danni. Si \u00e8 fatto se non altro uno sforzo per fare in modo che le EMP trovassero ostacoli alla loro azione distruttiva.\nInfine, la nave ha una cittadella con protezione NBC, costituita dal filtraggio dell'aria contro agenti batteriologici, chimici e radioattivi. Questa capacit\u00e0, non cos\u00ec importante sul mare come sulla terraferma (non vi \u00e8 infatti un ambiente statico permanentemente inquinabile), era stata richiesta per una guerra totale contro l'URSS, e consente ai singoli membri dell'equipaggio di operare in zone contaminate senza le ingombranti tute individuali NBC.\nProgetto generale.\nIl risultato costruttivo che accorpa tutte queste esigenze ha innanzitutto visto la realizzazione di uno scafo a ponte continuo (\"flush deck\"), tipico delle navi statunitensi, con il castello (ponte superiore a quello di coperta) lungo l'80% del ponte di coperta, che si trova a sua volta ad una altezza sul mare di 9\u00a0m, per tenere conto degli ingombri dei lanciamissili verticali sottocoperta. La prua ha sezione piena, per ridurre la sensibilit\u00e0 al mare grosso, con un pronunciato cavallino (curvatura della linea di coperta) che si estingue all'altezza della tuga anteriore.\nLo scafo \u00e8 simile a quello degli Spruance, ma la lunghezza, solo 144,43\u00a0m al galleggiamento contro 171 (totale), ha comportato una minore stabilit\u00e0 all'onda lunga. Per migliorarla, specie in rollio, la massa delle sovrastrutture \u00e8 stata concentrata vicina al centro di gravit\u00e0, con l'uso delle nuove leghe di acciaio leggero ad alta resistenza per contenere i pesi.\nLe sovrastrutture sono suddivise in due blocchi, anteriore e posteriore, il primo dei quali \u00e8 di gran lunga il pi\u00f9 importante.\nLa tuga anteriore (struttura intermedia, che si erge dal ponte principale, su cui vengono edificate le sovrastrutture propriamente dette) ha, anteriormente, una piattaforma per un CIWS Vulcan Phalanx, seguita poi dal torrione. Questo \u00e8 di gran lunga la struttura pi\u00f9 importante comprendendo la plancia di comando, e appena sotto, il radar SPY-1D, con le sue 4 antenne che, a differenza delle Ticonderoga, sono sistemate tutte nel torrione, ciascuna su di uno degli 8 lati. I lati dotati di radar sono i 4 minori. Essi sono inclinati verso l'alto per ridurre la segnatura radar ma tale inclinazione ha anche un ulteriore vantaggio: essendo superfici non verticali, esse comportano un attrito molto minore e quindi una minore resistenza al vento su ogni lato, il che rende le navi pi\u00f9 stabili e pi\u00f9 veloci rispetto ad una struttura di tipo convenzionale.\nUn unico albero, inclinato all'indietro e dalla forma molto semplice, \u00e8 posto subito dietro la plancia, basato anch'esso sul torrione, con due elementi orizzontali e una serie di piccole antenne per sensori vari. Questi sono un radar di navigazione (sul davanti dell'albero), una cupola bianca (al di sopra) e all'apice 4 serie di antenne. Quelle coperte da dielettrici rettangolari sono radio UHF, quelle antenne filari sono per le HF e altre, verticali, per le VHF.\nLa tuga prodiera finisce con il fumaiolo anteriore, completo di un ingombrante dissipatore di calore per i gas di scarico, 2 canne principali di grande diametro e una terza pi\u00f9 piccola. Vi sono due gru, poste tra i due blocchi di sovrastrutture.\nPosteriormente esiste una tuga pi\u00f9 piccola che alloggia (da prua a poppa): l'altro fumaiolo, una sovrastruttura alta e stretta (per non ostacolare il radar SPY) con 2 radar di tiro scalati, il CIWS poppiero, il ponte di coperta continuo che comprende il lanciamissili Mk 41 poppiero con a lato i 2 lanciasiluri, curiosamente non protetti (per via della riduzione dell'eco radar e della difesa contro agenti atmosferici). Appena davanti al lanciamissili verticale di poppa vi sono anche i 2 lanciatori quadrupli per Harpoon, anch'essi non integrati n\u00e9 protetti in alcun modo.\nTerminato anche il ponte di castello, nell'ultimo tratto esiste la piattaforma di atterraggio per l'elicottero, anche se non vi \u00e8 hangar, impedendo l'operativit\u00e0 del mezzo in maniera continuativa a bordo della nave. Infine vi sono le apparecchiature sonar di poppa, con il sistema filabile in profondit\u00e0 (VDS).\nPropulsione.\nI Burke hanno avuto molte richieste in sede di progetto per la realizzazione di un apparato motore che consentisse un'elevata autonomia, altamente necessaria viste le ambizioni oceaniche della flotta USA, ma gli studi in parola non sono riusciti ad approdare a nulla di concreto, cos\u00ec si \u00e8 continuato ad usare lo stesso sistema degli Spruance e Ticonderoga, un apparato motore a turbine a gas. Queste sono 4 General Electric LM2500, derivate, come per gli analoghi motori inglesi, da versioni aeronautiche, in questo caso le CF6 e TF-39. che hanno riscosso grande successo tra le unit\u00e0 navali.\nLe turbine sono calettate su 2 assi con eliche a 5 pale di grande diametro per aumentare l'efficienza, diminuire i giri e il rischio di generare rumore con la cavitazione. Ogni asse funziona normalmente con una turbina, mentre l'altra viene inserita per la massima velocit\u00e0 (Configurazione COGAG, combinato gas e gas). Le eliche ruotano all'opposto una dell'altra, non sono reversibili e quindi si affidano ad una rotazione dell'angolazione delle pale per invertire la spinta che generano, soluzione pi\u00f9 semplice e di rapido utilizzo rispetto al fermare l'asse e farlo ripartire con moto contrario, col vantaggio di non generare cavitazione.\nLe turbine sono state tarate per 25.000\u00a0hp l'una, anzich\u00e9 20.000 come nel caso degli Spruance, per cercare di compensare uno scafo pi\u00f9 corto e meno idrodinamico.\nNonostante i complessivi 100.000\u00a0hp la velocit\u00e0 massima \u00e8 di circa 30 nodi, inferiore a quella dei meno potenti Spruance, che sono pure pi\u00f9 pesanti. Uno dei motivi \u00e8 il maggiore pescaggio, a causa dell'elevata stazza concentrata su di uno scafo molto pi\u00f9 piccolo. L'accelerazione, in parziale compenso, \u00e8 verosimilmente superiore.\nLe caratteristiche delle LM 2550 sono le seguenti:\nUn tale apparato motore presenta pro e contro: \u00e8 compatto e potente, ma complice anche la relativa inefficienza idrodinamica e i conseguenti aumenti di potenza di cui sopra, comporta un consumo rilevante, specie in crociera. In molte costruzioni di altre nazioni le turbine LM2500 sono abbinate a diesel per le andature di crociera, per realizzare una configurazione CODOG o CODAG (ovvero, COmbinato Diesel E/O Gas).\nL'autonomia a velocit\u00e0 di crociera di 20 nodi \u00e8 limitata a 4.000 miglia nautiche (7.400\u00a0km), appena sufficiente per una traversata atlantica e insufficiente per una pacifica. Gli Spruance raggiungono le 6.000 miglia, e se si somma a questo una migliore tenuta al mare grosso e maggiore velocit\u00e0, appaiono nauticamente come vascelli superiori. Anche fregate missilistiche da 3.000 tonnellate possono vantare autonomie di 5-6.000 miglia a 15 nodi, grazie all'uso di motori diesel di crociera (esempio, le italiane).\nBisogna notare che le portaerei statunitensi sono capaci di velocit\u00e0 oltre i 30 nodi, potendo mantenerle per periodi indefiniti. Scortarle \u00e8 un compito impegnativo per i Ticonderoga (con lo scafo degli Spruance), ma lo \u00e8 molto di pi\u00f9 per i Burke.\nUn sistema di recupero energia, chiamato RACER, \u00e8 stato pertanto previsto per recuperare la temperatura dei gas di scarico, raffreddandoli per dare potenza ad una turbina a vapore. Questo consente di migliorare l'autonomia di 1000 miglia, ed \u00e8 stato previsto a partire dalle navi del lotto \"Flight II\". Anche cos\u00ec, non si pu\u00f2 dire che i Burke non abbiano problemi di autonomia e, sebbene le loro turbine a gas consentano di raggiungere la massima velocit\u00e0 in 5 minuti da fermo, sono uno dei loro principali limiti in un'ottica strategica. Notevole, infine, che per queste grandi navi non sia stata ipotizzata la propulsione nucleare, che pure era stata applicata ai 4 incrociatori . In effetti, malgrado l'elevatissima autonomia questa soluzione, per le navi di superficie, non \u00e8 mai stata realmente conveniente, e solo le navi pi\u00f9 grandi come le portaerei e soprattutto i sottomarini hanno avuto motori nucleari come standard. L'epoca in cui si ipotizzavano flotte interamente nucleari era gi\u00e0 finita quando le nuove unit\u00e0 AEGIS vennero concepite, cominciando dai Ticonderoga.\nPer le future navi, versione Flight III, \u00e8 prevista una revisione dell'apparato motore, per rendere pi\u00f9 economica la navigazione ed aumentare il raggio d'azione. Si prevede difatti di installare un sistema combinato di turine a gas e motori elettrici (COGLAG: COmbined Gas eLectric And Gas)): quattro turbine a gas azioneranno altrettanti alternatori che alimenteranno due motori elettrici a magneti permanenti collegati agli assi medianti gruppi riduttori a loro volta collegati a due ulteriori turbine a gas. In andatura di crociera funzioneranno di volta in volta le turbine generatrici elettriche (nel numero necessario dalla potenza richiesta), mentre alla massima andatura tutte le turbine generatrici saranno in funzione insieme alle due turbine calettate sugli assi.\nIl sistema d'arma.\nLa estrema complessit\u00e0 del sistema di combattimento installato di una nave come i \"Burke\" richiede necessariamente, per una disamina, una suddivisione in vari capitoli:\nPotenza di fuoco.\nLa dotazione bellica della nave doveva avere un'architettura condizionata dai 3 concetti basilari: limitare i pesi in alto, integrare tutte le armi e le apparecchiature elettroniche di bordo e rispettare i dettami della \"stealthiness\".\nQuesti sistemi di lancio, hanno una superiore affidabilit\u00e0 rispetto alle rampe di lancio convenzionali, essendo molto pi\u00f9 semplici e ridondanti nel funzionamento (le vecchie rampe di lancio avevano un solo magazzino rotante, suscettibile di guasti capaci di metterlo fuori uso mentre qui ogni missile \u00e8 gi\u00e0 praticamente pronto al lancio). I VLS sono anche pi\u00f9 leggeri, molto meno vulnerabili agli agenti atmosferici e ai danni, e concorrono a ridurre la traccia radar e termica della nave. grazie al funzionamento degli apparati servomotori sotto il ponte e al lancio con la fiammata che investe il ponte piuttosto che le sovrastrutture. In caso di esplosione di un missile, questa troverebbe rapido sfogo tramite i portelli di coperta. Esiste la possibilit\u00e0 che gli incendi vadano fuori controllo, ma rispetto a navi che in passato sono state spezzate in due dalle esplosioni interne, si tratta di una differenza notevole.\nLa dotazione \u00e8 variabile (come anche il peso totale), ma tipicamente comprende Standard SM-2MR, ASROC e BGM-109 Tomahawk, che inizialmente erano presenti anche nel modello antinave a lungo raggio (TASM), poi dismesso a causa dei tempi di volo troppo elevati verso il bersaglio, che rendevano problematico colpire una nave in movimento a lunga distanza (questo missile non aveva un data-link per l'aggiornamento).\nLa dotazione di lanciatori riguarda 8 moduli a prua e 4 a poppa, ma per un totale di 61+29 celle.\nTale valore \u00e8 dovuto ad un motivo preciso: per ogni batteria di lancio \u00e8 stato realizzato un apparato integrato per la ricarica, sistemato in uno dei moduli, che ha una gru idraulica retrattile.\nIl modulo speciale ha un peso maggiore, ma grazie alla compattezza delle macchine riesce ancora ad ospitare 5 missili. La capacit\u00e0 di ricarica in mare \u00e8 notevolmente importante per le operazioni oceaniche a lungo raggio della US Navy. I missili originariamente previsti erano prevalentemente offensivi, con 56 BGM-109 Tomahawk e 34 missili SM-2 e ASROC, ma la dotazione pu\u00f2 variare a seconda della situazione. La cadenza di fuoco, che arriva a circa 1 missile al secondo, \u00e8 non meno importante, se si pensa che i lanciatori Mk 10 binati dei vecchi incrociatori non superavano i 4 al minuto, con gravi problemi di ingaggio contro minacce multiple.\nIl sistema AEGIS.\nSviluppato dalla RCA Governement systems, adesso gestito dalla Lockheed Martin, e conosciuto originariamente anche come AMS, \"Advanced Surface Missile System\", l'AEGIS \u00e8 un apparato solid state capace di integrare i vari sottosistemi e far reagire la nave alla presenza di minacce di superficie, aeree e subacquee.\nIl suo compito principale \u00e8 la difesa aerea e missilistica. Esso \u00e8 basato su diversi sottosistemi, che formano una sorta di sistema nervoso della nave.\nSi tratta di un radar tridimensionale, in banda E/F e possibilit\u00e0 di cambiamento rapido di lunghezza d'onda (frequency hopping) per confondere il principale pericolo, quello dei missili antiradar, potenza di picco combinata superiore ai 2 MW e sistemazione su strutture di supporto realizzate in materiali compositi per ridurre la traccia radar, e irrobustiti per resistere a danni limitati (schegge, onde d'urto).\n\u00c8 un sistema innovativo rispetto ai tradizionali radar rotanti, che con la scansione meccanica o elettronica valutano anche la quota (mai banale da ottenere con un qualsiasi radar, perch\u00e9 basicamente esso \u00e8 un sistema bidimensionale). La scansione elettronica della direzione oltre che dell'elevazione non \u00e8 una novit\u00e0 perch\u00e9 gi\u00e0 i colossali radar Mammouth tedeschi del 1943 ne erano dotati, avendo una grande antenna fissa per assicurare un lungo raggio di scoperta. La velocit\u00e0 di scansione da parte di ciascuna delle 4 antenne supera i 200 gradi al secondo, ed \u00e8 possibile seguire centinaia di bersagli a giro d'orizzonte grazie anche alla memoria dell'elaboratore centrale.\nNonostante gli indubbi vantaggi di rapidit\u00e0 e affidabilit\u00e0 rispetto ai radar convenzionali, l'SPY-1 ha un costo molto superiore ai radar tradizionali e pesi in alto elevatissimi. Visto che i dislocamenti minimi richiesti sono dell'ordine delle 5.000 tonnellate, gi\u00e0 questo esclude gran parte delle navi militari in uso nel mondo.\nQuindi, nonostante la realizzazione del modello leggero SPY-1F molte Marine hanno optato per radar che rappresentano un compromesso, con una sola antenna rotante anzich\u00e9 4 fisse come l'ARABEL francese e l'EMPAR italo-inglese, le cui antenne rotanti a 30-60 giri al minuto (i primi radar ruotavano in genere sui 5-10 giri/min), minimizzano la differenza con i sistemi con 4 antenne fisse.\nUn vantaggio dell'SPY-1 \u00e8 che, in caso di danni a bordo o di un guasto, esso non si spegne totalmente, ma al pi\u00f9 resta cieco un settore. Di fatto, l'elettronica allo stadio solido e la ridondanza dei sistemi ha reso possibile un'elevatissima affidabilit\u00e0 e poca manutenzione rispetto ai vecchi sistemi a valvole, rendendo possibile un'operativit\u00e0 quasi continua 24h su 24, cosa prima tutt'altro che garantita (una ricerca del 1962 su navi armate con missili antiaerei evidenzi\u00f2 una prontezza operativa del 30%, da cui il programma Get Well per migliorarle sostanzialmente).\nIl sistema consente operazioni in 3 modalit\u00e0 diverse: manuale, semiautomatica e automatica. In quest'ultima modalit\u00e0 i tempi di reazione sono ridotti al minimo e un intruso, non identificato come amico, viene attaccato con le armi di bordo fino alla sua distruzione, come \u00e8 avvenuto nel caso dell'Airbus iraniano abbattuto nel 1988.\nGli altri apparati.\nI sistemi di bordo, tutti connessi al sistema di combattimento AEGIS, sono vari e tutti di elevata importanza e contenuto tecnologico, come \u00e8 logico per le navi di prima linea dell'US Navy.\nIn tutto, per la comunicazione vi sono 21 sistemi diversi, inclusi telefoni interni ed esterni. 10 apparecchi diversi sono disponibili per la navigazione, incluso il radar SPS-64 e il cronometro navale modello \"85\".\nLa nave trasmette dati e informazioni sia all'interno che con l'esterno. All'interno ha una LAN basata su di un 'backbone' in fibra ottica, dotato di code in fibra ottica, e concentratori di linee per raggiungere le varie parti della nave.\nLe fibre ottiche, una rivoluzione degli anni ottanta, hanno permesso alcuni vantaggi, come l'invulnerabilit\u00e0 ad impulsi EMP nucleari (anche se qualche minuto di black-out pi\u00f9 o meno totale \u00e8 preventivabile in caso di esplosioni vicine), maggiore velocit\u00e0 di comunicazione e una maggiore sicurezza in caso di incendio a bordo, non essendo presenti i materiali isolanti (e infiammabili) tipici dei fili elettrici.\nElenco navi operative.\nElenco delle navi operative al 2004\nCarriera operativa e sviluppo.\nQuesti cacciatorpediniere lanciamissili sono stati realizzati a partire dalla fine degli anni '80. La nave capoclasse \u00e8 stata impostata il 14 luglio 1986, nei cantieri Bath Ironworks, che avevano vinto la gara bandita nell'agosto 1984, mentre i cantieri Ingalls ottennero la realizzazione della seconda.\nLe navi sono state progettate con tecniche di progettazione computerizzate e sono state realizzate in maniera modulare, con procedimenti CAM.\nNel settembre 1989 la capoclasse DDG-51 \"Arleigh A. Burke\", venne varata, oramai completata al 70%, con l'entrata in servizio prevista per il mese successivo. La notevole difficolt\u00e0 di amministrare il programma in maniera efficiente ha portato i tempi di realizzazione da 51 a 68 mesi, impedendole cos\u00ec di partecipare sia all'ultima fase della guerra fredda che a Desert Storm.\nLa DDG-51 ha eseguito le prove in mare nell'ottobre 1990 per arrivare alla consegna, dopo ulteriori ritardi, il 4 luglio del '91.\nIl costo unitario della nave \u00e8 stato di 920 milioni di dollari, ma nel mettere a regime la produzione in grande serie ci si aspettava una riduzione del costo unitario a circa 800-850 milioni.\nConsiderate dall'US Navy come le navi da combattimento pi\u00f9 capaci del mondo, i Burke hanno una parte sempre pi\u00f9 consistente nella flotta statunitense. Pensate per combattere le navi e gli aerei sovietici, con i loro attacchi missilistici di saturazione, si sono dimostrate navi flessibili nell'impiego, ma anche necessitanti di modifiche per migliorarne le prestazioni nel ruolo antisommergibile, costiero, e antimissile balistico. Le loro mansioni originali erano invece quelle dei difesa aerea dei gruppi portaerei, lotta antinave, e solo limitatamente antisommergibile.\nI 'Burke' originariamente vennero ordinati in 29 esemplari con l'obiettivo di arrivare successivamente ad 80, ma con la fine della Guerra fredda si \u00e8 ridotto il programma a 50 esemplari, per poi risalire a 57. Anche cos\u00ec essi superano in numero le pi\u00f9 leggere fregate classe \"Oliver Hazard Perry\", che erano state fin da allora le navi missilistiche statunitensi pi\u00f9 numerose.\nNegli ultimi 15 anni l'US Navy ha quindi privilegiato le navi di grande dimensione e potenza, non implementando unit\u00e0 leggere.\nNel 1992 erano gi\u00e0 state finanziate 22 navi, inclusa la prima Flight II, leggermente migliorata nei sistemi di combattimento. Inizialmente le navi sono state introdotte in servizio in modo assai lento, con la seconda arrivata in linea nel 1992 e la terza nel 1993. Poi ne sono seguite 4 nel solo 1994, 6 nel 1995, 5 nel 1996 e 3 nel 1997. A questo punto le 21 Flight I erano completate.\nI Burke Flight II, introdotti nell'anno finanziario 1992 hanno beneficiato di miglioramenti ai missili SM-2 e al radar AEGIS e hanno costituito una forza di altre 7 navi, ma si \u00e8 trattato di una fase intermedia nell'evoluzione di tali unit\u00e0.\nPer il 21 aprile 1997, l'US Navy aveva 38 'Burke' in ordinazione e pianificava altre 19 unit\u00e0, che hanno ricevuto i fondi entro l'anno fiscale 2004.\nMentre il XX secolo si chiudeva, arrivavano anche le prime 3 navi del Flight IIA, portando il numero a 31.\nI 'Burke' Flight IIA sono navi notevolmente rinnovate, con alcune modifiche di importanza fondamentale. Nel 1994 il progetto \u00e8 stato rivisto nella zona poppiera, per ovviare al suo principale limite: la mancanza di elicotteri. Quindi sono stati aggiunti gli hangar per 2 SH-60 Seahawk antisommergibile, completando cos\u00ec il sistema ASW noto come LAMPS III, che era presente fin dall'inizio ma senza velivoli a bordo. Per via dell'hangar, la sovrastruttura del blocco poppiero \u00e8 stata rivista spostando le sue 2 antenne SPY-1D pi\u00f9 in alto di 2,4 metri.\nLa forma dello scafo \u00e8 stata modificata per una migliore tenuta al mare. L'hangar ha comportato un aumento notevole dell'altezza baricentrica con la necessit\u00e0 di compensare eliminando pesi in alto, tra cui i missili Harpoon. Le navi moderne hanno tutte problemi del genere, e utilizzare sovrastrutture in lega d'acciaio e contemporaneamente radar di grande massa \u00e8 molto difficile, specie con navi piccole. Il problema \u00e8 accentuato con l'SPY-1, che non ha una singola antenna rotante, ma 4 fisse per complessivi 54 m\u00b2. Sebbene non siano sull'albero o sopra la sovrastruttura, esse richiedono comunque una certa altezza sul mare, e quindi strutture massicce e pesanti per includerle.\nLa prima Flight 2A \u00e8 l'USS Oscar Austin (DDG-79), mentre l'aggiornamento dell'AEGIS \u00e8 arrivato al Baseline 6.1. Per compensare la mancanza degli Harpoon, un modulo aggiuntivo Mk 41 \u00e8 stato sistemato a poppa, compensando lo stesso numero di missili rimossi, anche se di diverse caratteristiche.\nInoltre, appena disponibile si suppone di sostituire il Phalanx con il cannone Bofors da 57mm, scelto come il nuovo CIWS dell'US Navy. Questa arma gode di una gittata utile di 5\u00a0km. Nel frattempo, seguendo le tendenze generali per i 'conflitti a bassa intensit\u00e0', sono state installate a bordo di molte navi 4 mitragliatrici M2HB da 12,7mm contro le minacce costituite da piccoli natanti o mine alla deriva.\nSempre a proposito di mine, i 'Burke' sono stati sperimentati anche con armi reali. Una nave, il DDG-81 Churchill, \u00e8 stata sottoposta a test in cui, nelle sue vicinanze, sono state fatte esplodere cariche anche di 7 tonnellate. Sono stati registrati solo danni minori, nonostante la distanza fosse dell'ordine, deducibile dalle foto rilasciate, di 150-200m. Va tuttavia ricordato che le esplosioni dissipano l'energia con il cubo della distanza, e quello che una carica da 7t. non riesce a fare a 150 m pu\u00f2 teoricamente farlo una 125 volte pi\u00f9 debole a 30, come si \u00e8 visto nel caso del Cole.\nUlteriori miglioramenti.\nAltre modifiche significative sono state utilizzate con i caccia successivi: il \"Winston Churchill\" (DDG-81) \u00e8 stato dotato di un nuovo cannone, il 127\u00a0mm con canna da 62 calibri e munizioni speciali (razzo pi\u00f9 guida GPS), che consentono di sparare ad oltre 110\u00a0km di distanza, comparabile con la gittata di un missile \"Harpoon\". Sommato al fatto che queste munizioni hanno un sistema di guida avanzato, questo rende il cannone dotato di capacit\u00e0 mai prima d'ora avute da tali armi.\nIl \"Mc Campbell\" (DDG-85) invece ha introdotto una piena capacit\u00e0 di ingaggio dei missili balistici di teatro, ovvero a media gittata (TBMD), prima provata solo con i \"Ticos\".\nUn'altra innovazione di notevole interesse \u00e8 la capacit\u00e0 di caccia alle mine, che dal 1950 in poi, sono state le responsabili di danni o perdita per 14 navi statunitensi su 18 colpite.\nDopo un programma dell'ufficio per i programmi esecutivi relativi alla guerra di mine, \u00e8 stato sviluppato un veicolo subacqueo automatico (UUV, Unmanned Underwater Vehicle, l'equivalente degli UAV aeronautici), che \u00e8 stato studiato per essere compatibile con le navi AEGIS. Esso \u00e8 lungo 7 metri e dispone di un sonar filabile per scoprire le mine antinave. Pu\u00f2 operare in maniera autonoma oppure essere teleguidato. Il motore \u00e8 tutt'altro che esotico, essendo un diesel Cummings da 370\u00a0hp. con uno snorkel e un'antenna di comunicazione che escono dall'acqua. I dati sono interfacciati con il sistema sonar SQQ-89 e quindi con l'AEGIS e tutte le navi collegate in rete con il Link 16. \u00e8 previsto che questi UUV (chiamati anche \"orche\") vengano adottati dagli ultimi 25 \"Burke\".\nIn termini ecologici alcune navi prodotte, a partire dalla DDG-83, hanno un sistema ecocompatibile per il condizionamento dell'aria, nel senso che non fa uso di fluidi refrigeranti di tipo CFC. Questo nuovo sistema di condizionamento, sviluppato con un progetto partito nel 1996, ha anche altre positive ripercussioni sul miglioramento dell'efficienza generale.\nNel frattempo, le navi classe \"Burke\" di base stanno per essere aggiornate a vari standard, come il sistema AEGIS Baseline 6 Phase III, Baseline 7 Phase I, II, e successivi.\nIl Ticonderoga nel 1983 entr\u00f2 in servizio come primo AEGIS e aveva il Baseline 0. Sei anni dopo, nel 1989, il suo gemello Chosin aveva il Baseline 3, quasi uguale a quello dei primi Burke, praticamente coevi. La differenza era che, su 865 componenti del Ticonderoga, ne risultavano modificati 429, ne erano stati aggiunti altri 59 e il peso totale del sistema di combattimento era passato da 610.000 a 656.000\u00a0kg.\nIl programma del computer centrale era passato da 820.000 a oltre 1 milione di righe ma il Baseline 4, -primi Burke e ultimi Ticos-, arriva a quasi 4 milioni per via dell'incorporazione di molta parte del programma precedente, di programmi aggiuntivi prima archiviati su dischetti, e di una copia di riserva.\nIl Baseline 5 Phase III (si direbbe commercialmente, il 5.3) ha 6,5 milioni di righe, mentre il Baseline 7 ha incorporati computer di tipo commerciale, pi\u00f9 rapidi nell'evolvere dei tipi militari, lasciati via via indietro nella corsa alle prestazioni che l'informatica civile ha avuto negli anni '90.\nProblemi di management.\nLe navi di questa classe non sono sfuggite agli inconvenienti della gestione pluriennale dei programmi, che negli USA e in Giappone sono finanziati anno per anno. Questo significa che, a differenza di altri Paesi, non viene ordinato fin dall'inizio un certo numero di unit\u00e0 da pagare anno per anno, ma una volta completato lo sviluppo si ordinano lotti annualmente, tenendo presente l'esigenza finale di averne una determinata quantit\u00e0. Il vantaggio \u00e8 che il sistema di approvvigionamenti \u00e8 per certi versi migliore in termini di affidabilit\u00e0 delle consegne, ma la contropartita \u00e8 che l'industria, tranne in occasione di massicci e improvvisi riequipaggiamenti, non lavora mai al massimo della capacit\u00e0 produttiva, causando inefficienze che determinano un costo marginale per unit\u00e0 prodotta pi\u00f9 elevato di quello che si otterrebbe con altri sistemi. Un ulteriore rischio \u00e8 che l'inflazione mandi i conti fuori controllo, come \u00e8 di fatto avvenuto per numerosi programmi statunitensi.\nIl ritmo di costruzione annuale era stabilito in 5 navi, ma \u00e8 stato ridotto progressivamente a 3 per anno, prevedendo un totale di 84 unit\u00e0 AEGIS di tutti i tipi in servizio per il 2010. Questo rallentamento, motivato da problemi finanziari e strategici, ha portato ad una gestione del programma meno razionale, che ha comportato un aumento di costi consistente. 3 navi per anno, nel 1993, era considerato il minimo per sostenere l'industria cantieristica nazionale.\nNel 1997 sono stati ordinati altri 4 caccia per complessivi 3,6 miliardi di dollari, e il Congresso ha autorizzato nel contempo altre 12 unit\u00e0 per gli anni fiscali tra il 1998 e il 2001. Nondimeno, i primi 5,5 miliardi hanno permesso la costruzione di appena 6 navi.\nQuando, dall'anno finanziario 2001, sono state richieste 2 navi all'anno il costo ha cominciato ad essere di circa 60-100 milioni di dollari superiore a quello previsto. Cos\u00ec, una serie di 6 navi costruita in 3 anni anzich\u00e9 due potrebbe essere pi\u00f9 costosa di 360-600 milioni.\nIl problema \u00e8 anche di tipo politico-industriale, perch\u00e9 il programma DDX-21 per una classe di navi missilistiche di nuova generazione \u00e8 slittato di qualche anno, e questa incertezza ha comportato una scelta drastica: pagare di pi\u00f9 le singole navi con ordini maggiormente dilazionati per non correre il rischio di chiusura dei cantieri che dovrebbero costruire le navi future.\nAggiornamenti dei sistemi.\nLe navi AEGIS hanno avuto una serie di migliorie che le rendono pi\u00f9 efficaci in ogni ambito, essendo delle grosse piattaforme\nper tecnologie allo stato dell'arte. Nei vari aggiornamenti hanno avuto migliorie al radar SPY-1D e ad altre componenti del sistema AEGIS, e missili Standard SM-2 Block II e IIA, e IV per la lotta contraerea, progressivamente migliorati per ingaggiare pi\u00f9 efficacemente i bersagli a bassa quota (in specie i missili antinave) come anche il radar SPY-1D ha ulteriormente migliorato le modalit\u00e0 di scoperta di tali difficili bersagli. Inoltre \u00e8 stato migliorato il livello di resistenza alle ECM.\nCon i Missili Standard SM-2 Block IVA, IVB, e infine SM-3, dotati di prestazioni migliorate con una testata ad impatto diretto, si \u00e8 raggiunto un livello di difesa antimissili balistici di teatro, contro armi di media e corta gittata. Dal 1993 i sistemi AEGIS sono stati sperimentati per seguire la traccia balistica dei missili, come confermato da numerosi test, per vedere come i radar siano capaci di seguire bersagli in volo a velocit\u00e0 e quote maggiori dell'usuale. L'AEGIS Baseline 6 ha incluso, dal caccia DDG-79 (quindi dal 29\u00ba Flight IIA), questa possibilit\u00e0 antibalistica.\nFlight III.\nCon la limitazione a sole tre unit\u00e0 dei futuri classe Zumwalt, si \u00e8 deciso di riprendere la costruzione dei Burke. Tre unit\u00e0 sono state ordinate come Flight IIa, mentre le restanti saranno nella versione Flight III. Per quest'ultima serie \u00e8 previsto un motore migliorato, mentre \u00e8 probabile che anche il radar SPY-1 sia in una nuova versione, per ora indicata come SPY-1(V).\nIncidenti rilevanti.\nAttentato al USS \"Cole\".\nLo USS \"Cole\", cacciatorpediniere della classe \"Burke\", fu oggetto nell'ottobre 2000, nel porto yemenita di Aden, di un attentato terroristico che cost\u00f2 la vita a 17 marinai, mentre 39 rimasero feriti.\nIl relitto fu fatto tornare negli Stati Uniti grazie all'uso della nave semisommergibile \"Blue Marlin\".\nCollisione fra la USS \"Porter\" e la MV \"Otowasan\".\nIl 12 agosto 2012, la USS \"Porter\" entr\u00f2 in collisione con la petroliera MV \"Otowasan\" vicino allo stretto di Hormuz. L'incidente non provoc\u00f2 feriti ma la US Navy rimosse il comandante del \"Porter\". Le riparazioni richiesero due mesi di lavori e costarono 700.000 USD.\nCollisione fra la USS \"Fitzgerald\" e la MV \"ACX Crystal\".\nIl 17 giugno 2017, la USS \"Fitzgerald\" entr\u00f2 in collisione con la nave da trasporto \"ACX Crystal\" presso il porto giapponese di Yokosuka. Sette marinai persero la vita. Dopo un'inchiesta, il comandante del cacciatorpediniere, il primo ufficiale, ed il primo maresciallo furono rimossi. Inoltre, una dozzina di componenti dell'equipaggio subirono delle sanzioni amministrative. Le riparazioni si conclusero nel giugno del 2020.\nCollisione fra la USS \"John S. McCain\" e la \"Alnic MC\".\nIl 21 agosto 2017, la USS \"John S. McCain\" entr\u00f2 in collisione con la petroliera \"Alnic MC\". L'incidente caus\u00f2 la morte di 10 marinai e ne fer\u00ec 48. Le cause dell'incidente furono determinate nel personale di plancia affaticato, una nuova interfaccia di navigazione troppo complessa, la mancata comunicazione tra le due navi ed il corridoio di navigazione sovraffollato. In seguito all'inchiesta della marina furono rimossi il capitano, il primo ufficiale ed il primo maresciallo del \"John S. McCain\", inoltre furono sostituiti il comandante della Seventh Fleet statunitense, il comandante della flotta da battaglia, Task Force 70, ed il comandante della flotta dei cacciatorpediere a cui apparteneva il \"John S. McCain\", Destroyer Squadron 15. I costi delle riparazioni superarono i 110 milioni di dollari e la nave rientr\u00f2 in servizio nel giugno del 2020, quasi tre anni dopo l'incidente."}
{"id": "605487", "revid": "536103", "url": "https://it.wikipedia.org/wiki?curid=605487", "title": "Snam Rete Gas", "text": "Snam Rete Gas \u00e8 una societ\u00e0 che appartiene alla holding Snam, gi\u00e0 del gruppo ENI, da cui si \u00e8 scorporata il 1\u00ba gennaio 2012.\nSi occupa di trasporto del gas naturale.\nOpera esclusivamente in Italia, dove ha una rete di gasdotti che misura 32.625 chilometri (bilancio 2018).\nStoria.\nLa societ\u00e0 venne costituita il 30 ottobre 1941 come Snam, il 1\u00ba giugno 2001 diventa Snam Rete Gas: quindi fino al 31 dicembre 2011 la sua storia \u00e8 uguale a quella della sua controllante.\nDal 1\u00ba gennaio 2012 l'holding cambia nome in Snam e conferisce alla nuova societ\u00e0 Snam Rete Gas il ramo d'azienda che include il trasporto, dispacciamento, telecontrollo e misura del gas, diventando cos\u00ec un \"Operatore Indipendente\" in osservanza del Decreto Legislativo 1\u00ba giugno 2011, n. 93, che ha recepito le direttive 2009/72/CE e 2009/73/CE relative alle norme comuni per il mercato interno dell'energia elettrica e del gas naturale."}
{"id": "605488", "revid": "1516087", "url": "https://it.wikipedia.org/wiki?curid=605488", "title": "Snam", "text": "Snam S.p.A. (gi\u00e0 Snam Rete Gas S.p.A. fino al 1\u00ba gennaio 2012, quando ha ripreso il nome originale SNAM, acronimo di Societ\u00e0 NAzionale Metanodotti) \u00e8 una societ\u00e0 di infrastrutture energetiche con sede centrale a San Donato Milanese attiva nel trasporto, nello stoccaggio e rigassificazione del metano..\nLa societ\u00e0 \u00e8 quotata nell'indice FTSE MIB della Borsa di Milano.\nStoria.\nSnam fu costituita il 30 ottobre 1941, con un capitale sociale di 3 milioni di lire, con il nome \"Societ\u00e0 Nazionale Metanodotti\", con partecipazione di \"Ente Nazionale Metano\" (Agip), Regie Terme di Salsomaggiore e \"Societ\u00e0 Anonima Utilizzazione e Ricerca Gas Idrocarburati\" (SURGI). Le finalit\u00e0 erano la costruzione di metanodotti, e la distribuzione e vendita del gas.\nNel 1955 fu costituita la Snam Montaggi, che nel 1957 incorpor\u00f2 la SAIP e prese il nome di Saipem; nel 1956 fu costituita la Snam Progetti (divenuta in seguito Snamprogetti) per la progettazione di grandi impianti su terra ferma (Onshore), nel 2006 Saipem acquista da ENI la totalit\u00e0 delle azioni Snamprogetti.\nNel 2001, in base alla direttiva europea per la liberalizzazione del mercato del gas, Snam scorpor\u00f2 le attivit\u00e0 non legate al trasporto del gas e prese il nome di Snam Rete Gas. Nello stesso anno entr\u00f2 in borsa e dal 2002 fece parte dell'indice S&amp;P/MIB.\nIl 12 febbraio 2009, Snam Rete Gas S.p.A. acquist\u00f2 da ENI S.p.A. il 100% di Italgas S.p.A. per 3,07 miliardi di euro, ed il 100% di Stoccaggi Gas Italia S.p.A., per 1,65 miliardi.\nPer il pagamento si avvalse di un aumento del capitale sociale per 3,5 miliardi e di un finanziamento di 1,3 miliardi. La chiusura dell'operazione avvenne nel luglio 2009. Venne a crearsi un gruppo con una rete di trasporto gas di 31.500 chilometri, di distribuzione gas di 58.000 chilometri e con una capacit\u00e0 di stoccaggio di 14 miliardi di metri cubi, inclusi 5 miliardi di metri cubi di riserva strategica.\nA partire dal 1\u00ba gennaio 2012, \u00e8 avvenuto il cambio di nome da Snam Rete Gas in Snam S.p.A. e, in recepimento delle direttive europee, cede il business del trasporto alla nuova societ\u00e0 Snam Rete Gas S.p.A., interamente controllata. Cambia logo abbandonando il cane a sei zampe di Eni e acquisendo un logo molto simile all'originale degli anni '40.\nSnam opera in Italia e, tramite societ\u00e0 partecipate, in Albania (AGSCo), Austria (TAG e GCA), Francia (Terega), Grecia (DESFA) e Regno Unito (Interconnector UK). \u00c8 tra gli azionisti di TAP (Trans Adriatic Pipeline) e di ADNOC Gas Pipelines, societ\u00e0 che detiene per 20 anni i diritti di gestione di 38 gasdotti negli Emirati Arabi Uniti \nScissione parziale Italgas.\nA partire dal 7 novembre 2016, a seguito della scissione parziale proporzionale di Snam S.p.A., con il trasferimento dell'86.5% della partecipazione detenuta in Italgas Reti S.p.A., ai propri azionisti, Italgas S.p.A. torna ad essere quotata in borsa dopo 13 anni.\nSnam oggi.\nOggi Snam \u00e8 una holding che controlla:\nAzionariato.\nDi seguito, in dettaglio, la composizione dell'azionariato, aggiornato al mese di settembre 2019:\nConsiglio di amministrazione.\nComponenti del Consiglio di amministrazione, nominati dall'Assemblea degli azionisti il 2 aprile 2019:\nCuriosit\u00e0.\nDurante la presidenza dell'ENI di Enrico Mattei, il numero di assunzioni di lavoratori provenienti da Matelica (MC) fu cos\u00ec elevato che l'acronimo SNAM fu tradotto dagli stessi lavoratori in \"Siamo Nati A Matelica\", citt\u00e0 d'origine del presidente e di molti dirigenti aziendali, tra cui Girotti e Boldrini.\nNel 1991 una delle sue petroliere, la M/c \"Agip Abruzzo\", mentre si trovava nella rada del porto di Livorno, entr\u00f2 in collisione con il traghetto MV \"Moby Prince\". Dall'urto si gener\u00f2 un incendio che produsse 140 morti solo sul Moby Prince, mentre 31 persone (un mozzo del Moby Prince e l'intero equipaggio dell'Agip Abruzzo) rimasero illesi.\nDal 2018 Snam rinnova la propria brand identity ispirandosi al corporate concept \"Energia per ispirare il mondo\"\nArchivio.\nParte della documentazione cartacea prodotta dalla la Societ\u00e0 Nazionale Metanodotti (Snam), tra le prime societ\u00e0 operanti nel settore del petrolio e del gas, \u00e8 conservata a Roma presso l'Archivio storico Eni."}
{"id": "605489", "revid": "70584716", "url": "https://it.wikipedia.org/wiki?curid=605489", "title": "SNAM", "text": ""}
{"id": "605497", "revid": "93556", "url": "https://it.wikipedia.org/wiki?curid=605497", "title": "Classe Impavido", "text": "Le navi della classe Impavido della Marina Militare, successiva alla classe Indomito, furono le prime unit\u00e0 missilistiche progettate e costruite in Italia. Entrate in servizio agli inizi degli anni sessanta sono state radiate all'inizio degli anni novanta. Furono navi all'avanguardia nel campo dei sensori imbarcati e dei sistemi d'arma.\nCaratteristiche.\nDerivate dalla precedente classe Impetuoso di cui conservavano le linee generali dello scafo, ma con dislocamento e dimensioni leggermente incrementati, erano navi ampiamente automatizzate, sia nei sensori di scoperta, e negli impianti d'arma, che nell'apparato motore, e avevano una notevole stabilit\u00e0 di piattaforma, essendo dotate fra l'altro di ben tre coppie di pinne stabilizzatrici Denny Brown, e duttilit\u00e0 d'impiego, che le rendeva idonee ad operare in missioni di scorta al naviglio mercantile, e particolarmente adatte alla lotta antiaerea e antisommergibili. La stabilizzazione dello scafo riducendo l'ampiezza delle oscillazioni di rollio consentiva un pi\u00f9 preciso impiego delle armi e delle apparecchiature stabilizzate, una maggiore possibilit\u00e0 di impiego di armi o apparecchiature non stabilizzate o parzialmente stabilizzate, minor disagio del personale sia nella vita di bordo durante la navigazione che nell'impiego delle unit\u00e0. Lo scafo \u00e8 a ponte continuo con cassero centrale, raccordato verso poppa da un'ampia tuga, alla cui estremit\u00e0 vi era la rampa di lancio dei missili antiaerei e a estrema poppa era allestita una piattaforma per l'eventuale appontaggio per elicotteri. La sovrastruttura divisa in due blocchi, il primo dei quali ospitava verso prora la plancia di comando, sul cui cielo era presente la direzione di tiro del cannone prodiero e verso poppa il primo dei due fumaioli in cui confluivano gli scariche dell'apparato motore. Il primo blocco era sormontato dall'albero di trinchetto sul quale erano collocate diverse apparecchiature elettroniche, tra cui il radar di scoperta aeronavale e il radar di navigazione e scoperta di superficie. Il secondo blocco, che ospitava il secondo fumaiolo, era sormontato dall'albero di maestra alla cui sommit\u00e0 era collocato il radar di scoperta aerea tridimensionale a lungo raggio; ai lati del secondo blocco, disposti due per ogni lato, i quattro cannoni antiaerei alla cui guida erano asserviti due radar di tiro disposti uno per lato e collocati sul cielo del secondo blocco. A poppavia del secondo fumaiolo i due radar guidamissili e la rampa dei missili antiaerei.\nLa propulsione era a vapore con quattro caldaie Foster Wheeler alimentate inizialmente a nafta e due turbine collegati agli assi delle due eliche mediante due gruppi turboriduttori. L'apparato motore forniva una potenza di 70\u00a0000 hp, consentendo una velocit\u00e0 massima di 34 nodi ed un'autonomia di 5\u00a0000 miglia a 16 nodi. L'apparato motore, pur non essendo concettualmente diverso rispetto a quello degli Indomito, presentava tuttavia degli accorgimenti e delle migliorie, le pi\u00f9 significative delle quali erano la suddivisione in due complessi non contigui, del tutto indipendenti uno dall'altro e collegati ciascuno ad una linea d'assi e la possibilit\u00e0 di conduzione a distanza della centrale di propulsione. L'automazione della propulsione consentiva una condotta pi\u00f9 economica e funzionale e una notevole flessibilit\u00e0 che consentiva rapide variazioni della velocit\u00e0.\nLe unit\u00e0 di questa classe erano simili per prestazioni ai cacciatorpediniere statunitensi della classe Charles F. Adams, ma con una batteria di cannoni anzich\u00e9 di missili ASROC perch\u00e9 nel Mediterraneo era valutata maggiore la minaccia portata dagli aerei piuttosto che dai sottomarini.\nL'armamento antiaereo a medio raggio era costituito da una rampa singola per missili Tartar, a propellente solido, con guida iniziale su fascio direttore e successivamente con guida semi-attiva. La difesa antiaerea ravvicinata era costituita di una torre binata prodiera da 127/38\u00a0mm, arma duale utile anche in funzione antinave e nel tiro controcosta, e da quattro cannoni singoli da 76/62 mm O.T.O. Melara, disposti lateralmente a centro nave; anche questi cannoni avevano capacit\u00e0 antinave e potevano essere impiegati anche per il tiro controcosta. L'armamento antisommergibile era costituito da due lanciasiluri trinati Mk 32 per siluri leggeri filoguidati da 324\u00a0mm e di un sonar a media frequenza M.F. AN/SQS-23B.\nLa componente elettronica si avvaleva di un radar di scoperta aerea tridimensionale a lungo raggio Frescan AN/SPS-39, posizionato sull'albero di maestra, costituito da un robusto quadripode; sull'albero di trinchetto trovavano posto sia il radar di scoperta aeronavale R.C.A. AN/SPS-12, posizionato su una mensola, sia il radar di navigazione e scoperta di superficie S.M.A. MM/SPQ-2, posto in posizione pi\u00f9 elevata mentre a poppavia del secondo fumaiolo c'erano i due radar guidamissili Raytheon AN/SPG-51 asserviti ai Tartar. Sul cielo della plancia era posizionata la direzione del tiro del cannone prodiero e alla sommit\u00e0 lati del secondo blocco della sovrastruttura due direzioni di tiro NA-9, una per lato asservite ai calibri secondari.\nPrima della progettazione era stata riconosciuta l'importanza di dotare queste navi di un elicottero, ma non apparve opportuno farlo senza aver preventivamente acquisito le necessarie esperienze (le fregate della classe Bergamini, prime unit\u00e0 elicotteristiche della marina, furono costruite quasi simultaneamente a questi caccia), mentre c'era urgente bisogno di metterle in servizio, in quanto la linea di cacciatorpediniere era abbastanza vetusta e per la fine degli anni sessanta era prevista la fine dell'attivit\u00e0 operativa di \"Artigliere\", \"Aviere\", \"San Giorgio\" e \"San Marco\", tutte navi risalenti alla seconda guerra mondiale.\nNel 1970 venne comunque avviata la sperimentazione dell'Agusta A106, ma le difficolt\u00e0 all'impiego notturno e la scarsa autonomia del velivolo portarono nel luglio 1972 all'abbandono del progetto; rest\u00f2 comunque la possibilit\u00e0 di appontaggio e decollo di un elicottero sulla piattaforma appositamente allestita ad estrema poppa.\nLe due unit\u00e0 vennero sottoposte negli anni settanta ad un programma di ammodernamento che ha riguardato soprattutto l'elettronica di bordo e l'armamento, con nuovi radar di scoperta e per la direzione del tiro e un generale miglioramento dei sensori. Gli aggiornamenti vennero eseguiti per \"Intrepido\" dal 1974 al 1975 e per \"Impavido\" dal 1976 al 1977.\nLe modifiche all'armamento hanno visto l'adozione di una rampa singola Mk.13 per missili Standard SM-1 con capacit\u00e0 di magazzino di 40 missili e l'imbarco di due lanciarazzi multipli da 105\u00a0mm SCLAR Breda/Elsag. Gli ammodernamenti all'elettronica hanno riguardato la sostituzione del vecchio radar tridimensionale Frescan AN/SPS-39, con il pi\u00f9 moderno Hughes AN/SPS-52, la sostituzione delle vecchie Direzioni di Tiro con tre centrali Orion RTN 10X sia per il calibro principale che per quello secondario, che vennero collocate una sul cielo della plancia di comando, asservita ai cannoni prodieri da 127/38\u00a0mm e le altre due, asservite ai calibri da 76/62\u00a0mm, in posizione laterale e simmetrica alla sommit\u00e0 del secondo blocco della sovrastruttura.\nI lavori di ammodernamento hanno anche riguardato la riconversione dell'apparato motore da nafta, al pi\u00f9 leggero gasolio, per standardizzazione NATO.\nServizio.\nEntrate in servizio tra il 1963 ed il 1964, dopo aver prestato servizio per circa 30 anni, sono state messe in disarmo fra il 1991 e il 1992, sostituite dalle unit\u00e0 della classe \"Durand de la Penne\". La consegna della Bandiera di Combattimento di Nave \"Intrepido\" avvenne il 2 Maggio 1965 nel porto di Savona, e fu donata dal locale Gruppo ANMI \"Vanni Folco\". Il cacciatorpediniere \"Impavido\", dalla sua entrata in servizio nel 1963, fu assegnato alla Base di Taranto, mentre l\"Intrepido\" rimase in un primo tempo a La Spezia, per essere poi ridislocato a Taranto a partire dal 1975. Nella base di Taranto le due unit\u00e0 fecero parte del 2\u00ba Gruppo Navale d'Altura della II\u00aa Divisione Navale.\nLe unit\u00e0 presero parte a diverse crociere e missioni anche a livello internazionale. Dopo il passaggio in disarmo esse rimasero ormeggiate presso le banchine dell'Arsenale di Taranto, prima di essere definitivamente vendute per la demolizione a cantieri specializzati napoletani (SIMONT S.p.A.) fra il 1999 e il 2000.\nNel 1973 l'Impavido venne impiegato in una crociera estiva come nave scuola in favore degli Allievi del 1\u00ba anno di Corso dell'Accademia di Livorno. In quell'estate, in seguito all'indisponibilit\u00e0 dell\"Amerigo Vespucci\", a causa del protrarsi dei lavori di manutenzione, la crociera estiva degli allievi del 1\u00ba anno di Corso venne riprogrammata con itinerari differenti, sparpagliati a rotazione su quattro navi di squadra: \"Etna\", \"Doria\", Impavido e \"Carabiniere\". L\"Impavido\" al comando del capitano di vascello Pirozzi, insieme al \"Carabiniere\", al comando del capitano di fregata Mariotti, nel corso della crocier\u00e0 effettu\u00f2 visite a Taranto, Suda, Sebastopoli, Odessa, Istanbul, Portoferraio.\nStoria.\nI nomi \"Impavido\" e \"Intrepido\" furono portate in passato nella storia della marina italiana da altre unit\u00e0:\nImpavido.\nQuesta fu la seconda unit\u00e0 entrata in servizio a portare questo nome. La prima fu un cacciatorpediniere costruito nel cantiere Pattison di Napoli che prest\u00f2 servizio dal 1913 al 1937, venendo classificato nel 1929 torpediniera.\nIntrepido.\nQuesta fu la terza unit\u00e0 entrata in servizio a portare questo nome. \nLa prima fu un brigantino a vela costruito a Regio Cantiere navale di Castellammare di Stabia che entrato in servizio nel 1839 nella marina borbonica ed incorporato nella Regia Marina nel 1861 venne radiato nel 1863. \nLa seconda unit\u00e0 fu un cacciatorpediniere, varato nel 1912 nel cantiere Pattison di Napoli e completato nel 1913 che nel corso del primo conflitto mondiale venne perduto nel 1915. questa unit\u00e0 apparteneva alla Classe Indomito, una classe navale ben riuscita che fu la prima a dotarsi di turbine in sostituzione delle motrici alternative.\nTorpedoboote Ausland.\nAltre due unit\u00e0 furono nella Regia Marina furono varate con i nomi \"Impavido\" ed \"Intrepido\", ma non fecero in tempo a entrare in servizio. Erano due torpediniere della classe Ciclone che, prima che fossero completate, vennero catturate dai tedeschi in seguito alle vicende armistiziali, entrando a far parte delle Torpedoboote Ausland della Kriegsmarine.\nLa torpediniera \"Impavido\", costruita nei Cantieri del Tirreno di Riva Trigoso, venne varata il 24 febbraio 1943 e fu catturata dai tedeschi nel settembre dello stesso anno. Completata ed incorporata nella Kriegsmarine, venne rinominata \"TA 23\" e fu affondata da una mina il 25 aprile 1944.\nLa torpediniera \"Intrepido\", costruita a Riva Trigoso e varata il giorno dell'armistizio, venne catturata dai tedeschi nel settembre 1943. Completata e rinominata \"TA 25\", venne affondata da un'unit\u00e0 navale statunitense il 21 giugno 1944.\nCollegamenti esterni.\nScheda sintetica sul sito web della Marina Militare"}
{"id": "605505", "revid": "15756", "url": "https://it.wikipedia.org/wiki?curid=605505", "title": "Classe Luigi Durand de la Penne", "text": "I cacciatorpediniere della classe Luigi Durand de la Penne sono potenti unit\u00e0 missilistiche della Marina Militare costruiti in due unit\u00e0 ed entrati in servizio durante i primi anni novanta per sostituire le unit\u00e0 della Classe Impavido andate in disarmo. Dispongono di sistemi d'arma per la lotta antiaerea, lotta antinave, lotta antisommergibile e per il bombardamento a lungo raggio.\nArmamento.\nIl sistema d'arma primario \u00e8 costituito da un lanciatore a rampa singola Mk 13 capace di lanciare missili antiaereo e antimissile della serie Standard SM-2MR. Tuttavia l'obsolescenza di tale sistema unito al mancato acquisto di versioni successive o alla sostituzione con VLS, comporter\u00e0 nell'immediato futuro la conversione delle due navi della classe in fregate missilistiche e la perdita della capacit\u00e0 di lotta antiaerea a lungo raggio. L'ulteriore armamento \u00e8 costituito da un lanciatore Albatros ad 8 celle per missili a corto raggio \"Aspide\" (versione sviluppata dall'Alenia a partire dal Sea Sparrow americano), 4 Teseo MK2 per ASuW. L'armamento artiglieresco \u00e8 composto da un cannone 127/54 mm Compatto capace di sparare munizioni VULCANO e da tre cannoni 76/62 mm Super Rapido, della Oto Melara. La difesa ASW \u00e8 assicurata dal sistema Milas, da due complessi trinati per siluri da 324 mm MU 90 e dagli elicotteri AB-212 ASW.\nSistemi elettronici.\nI sensori principali sono un radar 3D a lungo raggio Selex RAN 40L, installato nel 2008 in sostituzione del \"Raytheon\" SPS-52C, un radar di ricerca di superficie e aerea \"Selex\" RAN 10S, un radar di ricerca aerea \"Selex\" MM/SPS-702 e due illuminatori \"Raytheon\" AN/SPG-51D per i missili Standard.\nPropulsione.\nLa propulsione \u00e8 di tipo CODOG (Combined Diesel Or Gas), un sistema che utilizza un motore diesel per le velocit\u00e0 di crociera e una turbina a gas per la velocit\u00e0 massima. Questo poich\u00e9 la turbina a gas ha un elevato consumo di carburante, accettabile solo durante gli spunti ad alta velocit\u00e0, mentre la velocit\u00e0 di pattugliamento viene assicurata dal motore diesel.\nUnit\u00e0 della classe.\nLe due unit\u00e0, che portano il nome di due Medaglie d'oro al Valor Militare della seconda guerra mondiale, sono assegnate alla base di Taranto inquadrate nella 2\u00aa Divisione Navale."}
{"id": "605509", "revid": "1444886", "url": "https://it.wikipedia.org/wiki?curid=605509", "title": "Agip", "text": "L'Agip, acronimo di Azienda Generale Italiana Petroli, \u00e8 stata una compagnia petrolifera pubblica italiana fondata nel 1926. Dal 1953 di propriet\u00e0 del gruppo Eni e da questa assorbita alla fine degli anni novanta del XX secolo per diventarne la Divisione Esplorazione &amp; Produzione.\nStoria.\nContesto.\nNel 1924 ebbe luogo il cosiddetto \"affare Sinclair\", uno scandalo generato dall'accordo fra la Sinclair, una compagnia petrolifera statunitense e il Ministero per l'Economia Nazionale, con il quale per cinquanta anni era stato concesso di svolgere ricerche petrolifere in Emilia-Romagna e in Sicilia per complessivi 40.000\u00a0km\u00b2. Le due parti avrebbero costituito una societ\u00e0 nella quale il 40% del capitale sarebbe stato dello Stato, le spese tutte a carico della Sinclair e il 25% degli utili allo Stato.\nL'accordo fu giudicato di grave danno per la nazione e le opposizioni, capeggiate da Giacomo Matteotti e da Luigi Sturzo, incominciarono una polemica in cui si un\u00ec anche il sospetto che potesse esservi stata della corruzione; Matteotti anzi aveva in previsione un discorso proprio su questo aspetto per il 12 giugno, ma fu ucciso due giorni prima e alcuni studiosi hanno ipotizzato che l'omicidio del deputato potesse essere collegato con lo scandalo Sinclair.\nDon Sturzo continu\u00f2 la polemica, indicando in un ente pubblico statale l'unica possibilit\u00e0 per una indipendenza energetica nazionale. Il carbone in Italia era infatti scarso e di qualit\u00e0 scadente. Lo si importava dall'estero a prezzi che pesavano gravemente sulla bilancia commerciale e che limitavano l'espansione industriale. Le centrali elettriche, poco sviluppate e concentrate soprattutto nel Nord del paese, non potevano soddisfare il fabbisogno di energia. In ogni caso, l'accordo con la Sinclair fu in seguito annullato dal governo.\nNascita dell'ente.\nCon un regio decreto legge del 3 aprile 1926, il governo fascista ordin\u00f2 la costituzione dell'Azienda Generale Italiana Petroli, \"per lo svolgimento d'ogni attivit\u00e0 relativa all'industria e al commercio dei prodotti petroliferi\"; l'azienda nasceva nella forma di societ\u00e0 per azioni. Il capitale sociale era conferito per il 60% dal Ministero per il Tesoro, per un 20% dall'Istituto nazionale delle assicurazioni (INA) e per il restante 20% dalle assicurazioni sociali. Il primo presidente fu Ettore Conti di Verampio, imprenditore del settore elettrico. Il nuovo istituto eredit\u00f2 le attivit\u00e0 e la rete della SNOM (Societ\u00e0 Nazionale Olii Minerali), che dal 1924 commercializzava la \"Benzina Victoria\" e il \"Petrolio Sole\", provenienti dall'URSS sulla base di un accordo del 1923 con il Sindacato Panrusso della Nafta e con la CICE (Compagnia Industriale Commercio Estero). La rete di distribuzione ereditata dalla SNOM era estesa anche alle colonie italiane in Africa. Originariamente l'Agip nacque \"come una cointeressata tra lo stato italiano, la Fiat e la BP\", quest'ultima interessata a sfruttare la nuova societ\u00e0 per attivit\u00e0 di ricerca petrolifera.\nL'istituzione dell'azienda, formalmente una societ\u00e0 ma di fatto un ente pubblico, da molti analisti \u00e8 stata attribuita principalmente a Giuseppe Volpi, ministro delle finanze, e a Giuseppe Belluzzo, ministro per l'economia nazionale. Volpi era per\u00f2 direttamente coinvolto in interessi petroliferi, essendo insieme alla FIAT di Agnelli, e con la copertura finanziaria della Banca Commerciale Italiana, impegnato in ricerche in Romania, e una delle prime operazioni dell'Agip fu rilevare le attivit\u00e0 romene del ministro.\nNel 1927 fu emanata la cosiddetta \"legge mineraria\", che attribuiva la propriet\u00e0 del sottosuolo al demanio dello Stato e imponeva pertanto che qualunque attivit\u00e0 petrolifera fosse consequenzialmente soggetta ad autorizzazione e/o concessione governativa.\nAnni trenta.\nL'ente attravers\u00f2 difficolt\u00e0 dopo la crisi del 1929, ma riprese a svilupparsi negli anni trenta. Nel 1933, sotto la presidenza di Alessandro Martelli, gi\u00e0 ministro dell'Economia Nazionale, fu emanata una norma protezionistica in materia di raffinerie e l'Agip pot\u00e9 operare con maggior agio anche in questo settore.\nDurante la prima fase di sviluppo l'Agip cominci\u00f2 a scoprire e sviluppare piccoli campi petroliferi superficiali sul territorio, come a Tramutola.\nLa Societ\u00e0 disponeva di un impianto per la raffinazione a Fiume e nel 1936 rilev\u00f2 quello di Marghera appartenente a Volpi. Poco dopo strinse un accordo con la Montecatini per la creazione della societ\u00e0 mista Anic (Azienda Nazionale Idrogenazione Combustibili), che avrebbe dovuto perseguire la derivazione di carburanti dalla idrogenazione della lignite. L'Anic poi realizz\u00f2 due raffinerie per lavorare il petrolio estratto in Albania dall'AIPA (Azienda italiana petroli albanesi), una controllata dell'Agip. Il petrolio albanese era per\u00f2 di cattiva qualit\u00e0 e la sua lavorazione si rivel\u00f2 antieconomica.\nNel 1934 furono eseguiti i primi rilievi geofisici a rifrazione e dall'anno successivo tentativi di impiego della sismica a riflessione. Si trattava dei primi rilievi sismici a rifrazione, eseguiti utilizzando cinque o sei ricevitori con i quali si potevano registrare eventi rifratti da piccole profondit\u00e0. L'Agip disponeva di un gruppo sismografico Ambronn a piezo-quarzo e di un gruppo dotato di sismografi a carbone, costruito nel proprio laboratorio di Parma. Nel 1935 nello stesso laboratorio si cominci\u00f2 a costruire un terzo apparecchio che doveva essere adatto per rilievi sismici a riflessione.\nVerso la fine del 1936 erano operanti due squadre sismiche in Italia. Una con base a Melfi, con strumento Ambronn capo gruppo l'ing. Franchini e operatore Massi Mauri e l'altra a Podenzano con sismografi a carbone capo gruppo Signini e operatore Da Rold Bruno.\nDalla Direzione Agip dipendevano tre gruppi: Alta Italia, Italia Centrale e Italia Meridionale e insulare. I capi gruppo erano ingegneri che in un primo tempo avevano lavorato come operai presso la Sezione Geofisica.\nDal 1937 l'ing. Tiziano Rocco, capo della sezione geofisica, si interess\u00f2 degli sviluppi della sismica a riflessione in Germania e negli Stati Uniti. In Europa la sismica era conosciuta a livello teorico, ma non aveva avuto pratica applicazione nell'esplorazione. Su impulso dell'ing. Rocco, l'Agip, prima in Europa, utilizz\u00f2 il sistema per le prospezioni nella Pianura Padana che i geologi indicavano come un bacino potenzialmente ricco di idrocarburi. I rilievi ebbero inizio nel 1940, utilizzando un gruppo sismico fatto arrivare dagli Stati Uniti alla fine degli anni '30, e portarono alla scoperta dei primi grandi giacimenti di gas naturale.\nContemporaneamente, per\u00f2, a causa delle spese per sostenere le campagne coloniali, l'Agip dovette rinunciare a proseguire in alcuni investimenti esteri, in particolare dovette abbandonare le campagne di prospezione in Iraq. Fu invece l'esploratore Ardito Desio a trovare il petrolio in Libia e nel 1939 nacque la cosiddetta \"operazione Petrolibia\", in cui l'Agip era associata alla FIAT, con la quale l'anno prima aveva dato vita a una Societ\u00e0 Italiana Carburanti Sintetici che intendeva esplorare la possibilit\u00e0 di ricavare benzine dalla sintesi chimica.\nDopo l'imposizione delle sanzioni internazionali a danno dell'Italia e la conseguente autarchia, l'Ufficio speciale dei combustibili liquidi cos\u00ec stabiliva: \u00ab\"dal 21 febbraio 1936 \u00e8 obbligo miscelare un minimo di 20 per cento di alcol a tutte le benzine destinate al consumo sul territorio italiano\"\u00bb. L'Agip allora mise in commercio tre tipi di miscele cos\u00ec denominate: \"Robur\" (un carburante autarchico parzialmente ricavato dall'alcool di bietola da zucchero), \"Benzina Littori\"a (il carburante \"Super\", che affiancava la \"Normale\", ovvero la \"Benzina\" \"Victoria\") e \"Miscela B.A.\" (per i ciclomotori).\nAnni quaranta.\nNel 1940, con l'entrata in guerra, si ebbe la requisizione delle imprese di paesi belligeranti sul territorio italiano; fu affidato all'Agip quanto requisito alle aziende petrolifere straniere. L'azienda intanto vantava una posizione di rilievo ormai virtuale in Romania, dove deteneva il 90% della societ\u00e0 Prahova, terza azienda del settore in quel paese; la guerra aveva reso improduttiva la compagnia locale, ci\u00f2 malgrado \u00e8 stato sostenuto che aziende americane (che controllavano circa la met\u00e0 delle risorse) si interessassero a un'eventuale acquisizione della Prahova.\nDopo l'armistizio dell'8 settembre 1943, nella Repubblica Sociale Italiana l'Agip fu commissariata e il 6 dicembre 1943 l'ingegner Carlo Zanmatti ne fu nominato commissario; suo vice era Bruno Mazzaggio. Poco dopo un'assemblea straordinaria dei soci decise il trasferimento della sede sociale da Roma a Milano.\nDurante l'estate del 1944 venne in Italia il geologo statunitense Elmer J. Thomas, ritenuto uno dei pi\u00f9 autorevoli tecnici petroliferi, che gi\u00e0 aveva effettuato studi nella penisola fra il 1930 e il 1933; gli fu dato accesso, presso la sede dell'azienda e presso il ministero dell'agricoltura, alla documentazione sugli studi effettuati dall'Agip. Poco dopo si ebbero richieste da parte del comando delle truppe di occupazione affinch\u00e9 l'Agip fosse chiusa.\nNel successivo ottobre a Caviaga fu trovato un giacimento di metano, ma Zanmatti pretese che il pozzo fosse richiuso e la notizia segretata. In seguito avrebbe motivato la decisione con lo scopo di evitare che potesse cadere in mani tedesche.\nDurante la guerra vennero affondate le navi cisterna dell'Agip.\nNel febbraio del 1945 si insedi\u00f2 a Roma un consiglio di amministrazione che revoc\u00f2 il trasferimento della sede a Milano, presidente fu nominato il senatore Arnaldo Petretti. L'Agip controllava, fra le altre, l'Anic, la Snam e l'Ente minerario. Il 22 marzo dello stesso anno il facente funzioni del segretario di Stato statunitense, Joseph C. Grew, scrisse all'ambasciatore a Roma Alexander C. Kirk che \"\"la partecipazione del governo italiano agli affari petroliferi creerebbe una posizione concorrenziale tale da offrire al governo la continua tentazione di ricorrere a pratiche arbitrarie. [...] Il ripetersi di tale situazione sarebbe svantaggioso per i consumatori italiani e nocivo alle relazioni commerciali italo-americane\".\nPetretti, gi\u00e0 vicegovernatore generale dell'Africa Orientale Italiana, si rese autore di una imprevista apertura alle imprese anglosassoni: \"\"Fatta eccezione per qualche lavorazione in atto [...] ogni ulteriore investigazione pu\u00f2 essere lasciata [\u2026] alla privata iniziativa. [...] L'attrezzatura industriale del petrolio, sorta e sviluppatasi rigogliosa [...] in virt\u00f9 segnatamente dell'alto contributo apportatoci dal capitale e dell'esperienza anglosassone, ha subito offese gravi dalle operazioni di guerra. [...] Confidiamo tuttavia che, con il concorso dei gruppi appartenenti ai paesi alleati, sia possibile risarcire le perdite non ancora esattamente valutabili, per riprendere, nello spirito della comprensione e dell'antica amicizia, l'attivit\u00e0 che aveva associato, in un passato recente, le due gloriose bandiere\"\".\nIl successivo 28 aprile la Commissione centrale per l'economia del Comitato di Liberazione Nazionale, il cui presidente era Cesare Merzagora, deliber\u00f2 di affidare a Enrico Mattei la liquidazione dell'ente. La decisione seguiva altre analoghe decisioni per la liquidazione di enti parastatali, la nomina di Mattei a commissario straordinario fu proposta da Mario Ferrari Aggradi.\nIl 12 maggio Mattei prese servizio come commissario con l'incarico di mettere in liquidazione l'Agip e le sue attrezzature, che furono messe in vendita per 600 milioni di Lire, ma non trovarono compratori; lo stesso giorno una direttiva dei colonnelli Henderson e King impose che la distribuzione dei prodotti petroliferi anche nell'Italia settentrionale fosse passata dall'Agip al CIP (Comitato Italiano Petroli), un ente degli Alleati.\nNell'ottobre 1945 l'Agip di Roma e quella di Milano furono unificate e Mattei divenne vicepresidente, fino al 1946 quando torn\u00f2 consigliere. Convinto delle potenzialit\u00e0 di sviluppo della compagnia, Mattei invece di seguire le istruzioni impartitegli dal governo, convinto dai tecnici dell'Agip che le scoperte di idrocarburi da tanto tempo ricercate, stavano per diventare certezza, non liquid\u00f2 la societ\u00e0; anzi diede nuovo impulso alle perforazioni nella pianura padana e riusc\u00ec a riorganizzarla e a farla crescere sul mercato internazionale, aiutato in questo dalle sue conoscenze politiche (Mattei, ex partigiano cattolico divenne nel 1948 deputato della Democrazia Cristiana).\nNel 1946 si ebbero scoperte di metano in quantit\u00e0 pi\u00f9 che discreta, nel 1949 furono resi noti i grossi giacimenti di Caviaga e dintorni, infine avvenne la scoperta del pi\u00f9 grosso campo petrolifero, in presenza del Ministro delle Finanze, Ezio Vanoni, e di un numeroso gruppo di giornalisti e fotografi a Cortemaggiore, vicino a Piacenza; il nome della localit\u00e0 divenne il nome del prodotto, usato poi in un importante slogan commerciale dell'Agip (\"SuperCortemaggiore, la potente benzina italiana\"). Dopo le elezioni del 1948, il 20 giugno Mattei torn\u00f2 vicepresidente, con Marcello Boldrini presidente.\nAnni cinquanta.\nL'Agip ebbe un'esclusiva per le prospezioni nella val Padana, che escludeva anche le societ\u00e0 private italiane come Edison e Montecatini anch'esse attive nella ricerca di idrocarburi nel sottosuolo nazionale, e intorno a questa esclusiva nacque un contrasto con gli Stati Uniti, che propugnavano il libero mercato petrolifero.\nNel 1952, alla nascita dell'ENI, l'Agip era una delle quattro societ\u00e0 capogruppo, assieme a Agip Mineraria, SNAM e ANIC, e ne costituiva la struttura portante.\nOltre al settore petrolifero, assunse grande importanza anche il gas liquido, con l'Agipgas che nel 1956 contava 14.200 distributori in tutta Italia e che vedeva un'espansione anche nel Mediterraneo orientale.\nLogo.\nIl primo marchio dell'Agip, con la sigla inscritta in tre cerchi concentrici, venne depositato dalla SNOM (Societ\u00e0 Nazionale Oli Minerali) presso la Camera di commercio di Milano alle ore 16 del 25 ottobre 1926 e contrassegnato sul Registro Generale con il n. 34207, al fine di contraddistinguere le proprie apparecchiature per la distribuzione di benzina, petrolio e oli minerali in genere.\nCon la nascita dell'Eni nel 1953, la nuova societ\u00e0 band\u00ec un concorso, aperto a tutti gli italiani, per l'ideazione di un marchio per la nuova benzina Supercortemaggiore; il successo fu notevole, pi\u00f9 di quattromila proposte vennero presentate alla commissione incaricata di decidere.\nAlla fine risult\u00f2 vincitore il \"cane a sei zampe\" ideato dall'artista Luigi Broggini (che per\u00f2 non ne ammise mai la paternit\u00e0, in quanto preceduto dal logo di Federico Seneca del gatto a tre zampe, utilizzato poi per AgipGas) e rifinito dal disegnatore Giuseppe Guzzi, che dal 1953 identifica la nuova benzina.\nIl logo definitivo rimase pressoch\u00e9 identico al bozzetto originale tranne per la testa del cane che, inizialmente rivolta in avanti, fu invertita, poich\u00e9 qualcuno obiett\u00f2 che potesse incutere timore o spaventare; in questo gli si volle conferire un aspetto pi\u00f9 familiare e rassicurante.\nSecondo alcuni, esso sarebbe ispirato al fantastico drago \"Tarantasio\", personaggio di una leggenda lodigiana: quando fu scoperto il metano in quelle zone, infatti, si immagin\u00f2 che l'animale, un tempo guardiano delle paludi e poi scomparso sotto terra dopo la loro bonifica, fosse riapparso in forma di gas.\nIl nuovo logo riscontr\u00f2 i favori del pubblico oltre ogni pi\u00f9 rosea aspettativa, tanto che dal 1962 il \"cane a sei zampe\" \u00e8 ufficialmente il logo con cui identificare l'Eni, l'Agip e tutte le altre aziende del gruppo. In virt\u00f9 di questa rinnovata immagine aziendale, nel 1972 il logo fu ridisegnato da parte della Unimark di Bob Noorda: in particolare, Noorda ridusse la lunghezza della figura del cane, modific\u00f2 l'occhio rendendolo tondo e pi\u00f9 piccolo e diminu\u00ec l'inclinazione complessiva da 7 a 5 gradi, in modo da poterlo inserire nel contenitore da lui creato (un quadrato giallo con gli angoli smussati). Un ulteriore leggero accorciamento del \"cane a sei zampe\" avvenne nel gennaio 1998, sempre per mano di Noorda, quando si tratt\u00f2 di dotare l'Eni (e di conseguenza anche l'Agip) di una nuova immagine aziendale in vista della trasformazione da ente pubblico a societ\u00e0 per azioni.\nIl 29 novembre 2008, con il rinnovamento del proprio marchio, Eni ha avviato un processo graduale di sostituzione del marchio Agip con il proprio nelle stazioni di servizio."}
{"id": "605511", "revid": "93556", "url": "https://it.wikipedia.org/wiki?curid=605511", "title": "Classe Alpino", "text": "Le fregate della Classe Alpino sono state alcune delle prime navi costruite per la Marina Militare Italiana nel dopoguerra. La classe era costituita da due unit\u00e0, l'Alpino e il Carabiniere, entrate in servizio alla fine degli anni sessanta.\nLa costruzione delle due unit\u00e0 avvenne nel cantiere navale di Riva Trigoso ed inizialmente i loro nomi erano \"Circe\" e \"Climene\", ma durante la fase di costruzione nel giugno 1965 vennero ribattezzate rispettivamente \"Alpino\" e \"Carabiniere\".\nCaratteristiche.\nLe due unit\u00e0 hanno rappresentato la seconda generazione di fregate portaelicotteri italiane dopo la precedente classe Bergamini, e rappresentarono un salto qualitativo dal punto di vista sia operativo che tecnologico, essendo dotate di pinne stabilizzatrici antirollio per permettere l'impiego degli elicotteri e delle armi anche in condizioni meteorologiche avverse e furono la prima unit\u00e0 di altura della Marina Militare Italiana ad installare la propulsione tipo CODAG con due turbine a gas Tosi-Metrovick G6 per 15.000 hp e quattro motori diesel Tosi QTV-320 per una potenza di 16.800 CV in grado di garantire una velocit\u00e0 di 29 nodi, abbandonando in tal modo la propulsione a caldaie che aveva caratterizzato tutte le unit\u00e0 fino ad allora costruite. Le turbine a gas venivano innestate sul riduttore di giri (una per asse)e la potenza sviluppata si aggiungeva a quella gi\u00e0 erogata dai motori diesel per consentire la navigazione di \"tutta forza\".\nLe due unit\u00e0, armate con sei cannoni da 76/62 MMI della Oto Melara, e dotate di un elicottero AB212 in versione ASW, erano navi assai moderne, per certi versi strutturalmente simili alle successive Lupo. La loro importanza era tra l'altro data dalla presenza di un elicottero a bordo oltre a una potenza di fuoco contraerea teoricamente elevata. L'armamento antisommergibile era di due lanciasiluri tripli MK 32 per siluri da 324mm e un mortaio lanciabas \u201cMenon\u201d da 305 mm a canna singola.\nServizio.\nQueste unit\u00e0 che ebbero come loro base operativa La Spezia e vennero inquadrate nel 1\u00ba Gruppo Navale d'Altura della I Divisione Navale.\nIl loro compito operativo \u00e8 stato quello di scoperta, localizzazione e distruzione di sommergibili, protezione di convogli e forze navali dalla minaccia subacquea, scorta ravvicinata antisommergibile, antiaerea e antinave.\nLe due unit\u00e0 dopo avere svolto attivit\u00e0 di squadra vennero destinate ad altri compiti.\nL\"Alpino\" venne destinata a compiti di nave comando e supporto alle forze di Contromisure mine, mentre il \"Carabiniere\" a compiti di nave esperienze, ruolo svolto dal precedente \"Carabiniere\".\nUnit\u00e0.\nAlpino.\nLa fregata Alpino venne sottoposta a lavori di modifica al termine dei quali nel 1996 venne riclassificata nave comando e supporto alle forze di Contromisure mine ed ebbe assegnato il nuovo distintivo ottico \"A 5384\" in sostituzione del precedente \"F 580\".\nNel 2002 dal 18 marzo al 22 giugno ha preso parte ad una Campagna addestrativa in Nord Europa insieme ai cacciamine Crotone e Chioggia.\nNave \"Alpino\" \u00e8 stata nel 2004 nave comando MCMFORSOUTH, il Gruppo Contromisure mine della NATO del Sud Europa nel corso dell'esercitazione Cooperative-Partner nel Mar Nero, ed ha fatto il suo ultimo ammainabandiera alla Spezia il 31 marzo 2006.\nCarabiniere.\nIl \"Carabiniere\" dopo avere svolto per circa un quarto di secolo attivit\u00e0 di squadra, dal 1\u00ba aprile 1992 \u00e8 stata posto alle dipendenze di Maridipart La Spezia e sottoposto ad un ciclo di grandi lavori terminati il 31 dicembre 1994, che hanno comportato lo sbarco di cinque dei sei cannoni 76/62 e del lanciabombe antisom K 113 Menon, per essere destinato a compiti di piattaforma per lo sviluppo dei sistemi di combattimento che la Marina Militare impiegher\u00e0 sulle unit\u00e0 navali di nuova generazione. Il \"Carabiniere\" ha rilevato in questo compito Nave \"Quarto\" che, inizialmente costruita come nave da sbarco, si era dimostrata non idonea al compito cui era stata destinata ed era stata adattata a nave esperienze rilevando nel 1975 in tale compito l\"Aviere\".\nIl \"Carabiniere\" ha mantenuto la matricola F 581 pur essendo destinata ad un diverso ruolo. Tra i sistemi sperimentati il sistema VLS A-43, il Sistema antisiluro SLAT, il radar multifunzionale EMPAR (European Multifunction Phased Array Radar) SPY-790 parte integrante del sistema missilistico PAAMS (Principal Anti Air Missile System) che al termine della sperimentazione ha visto il suo impiego sul \"Cavour\" e sulle Orizzonte e verr\u00e0 impiegato sulle unit\u00e0 del programma FREMM.\nIl 19 novembre 2008 presso la banchina scali dell'Arsenale della Marina Militare di La Spezia, Nave \"Carabiniere\" ha ammainato per l'ultima volta la sua bandiera."}
{"id": "605514", "revid": "15756", "url": "https://it.wikipedia.org/wiki?curid=605514", "title": "Classe Lupo", "text": "Le fregate missilistiche della classe Lupo sono tra i prodotti di maggior successo della cantieristica militare italiana dal dopoguerra. Il progetto di queste unit\u00e0 navali \u00e8 stato sviluppato dalla Fincantieri in collaborazione con la Marina Militare. Nella Marina Militare la classe Lupo era costituita da quattro unit\u00e0 costruite alla fine degli anni settanta.\nSono state costruite diciotto navi, di cui quattro per la Marina italiana e le rimanenti per tre clienti esteri: sei per il Venezuela, quattro per il Per\u00f9 e quattro per la Marina dell'Iraq. Queste ultime per\u00f2 non entrarono mai in servizio per il committente originario a causa dell'embargo, dovuto prima alla guerra Iran-Iraq e poi alla prima Guerra del Golfo, e finirono per essere acquistate dalla Marina Militare nel 1994, dove prestano attualmente servizio come pattugliatori di squadra. Nella storia della cantieristica italiana un simile successo lo avevano avuto in precedenza tra la fine del XIX secolo e l'inizio del XX secolo gli incrociatori corazzati classe Garibaldi che servirono oltre che per la Regia Marina anche in quelle di Spagna, Argentina e Giappone.\n Le Lupo segnarono il debutto dei Cantieri Navali Riuniti, con gli stabilimenti di Riva Trigoso e Muggiano specializzati sulla prefabbricazione in moduli e la possibilit\u00e0 di realizzazioni in serie, che, con gli stabilimenti dell'OTO Melara di La Spezia che realizzavano l'armamento, fecero dello spezzino il polo dell'industria navale militare, con l'adozione della formula \u201cchiavi in mano\u201d, segnando il ritorno, ed il successo, della cantieristica militare sui mercati esteri.\nCostruzione.\nLa progettazione e la realizzazione inizialmente concepite come cacciatorpediniere per la loro spiccata capacit\u00e0 antinave, come si pu\u00f2 rilevare dalla foto del varo della unit\u00e0 capoclasse, venne sottoposta alle sollecitazione di diverse esigenze: quella di natura economica a causa della esiguit\u00e0 delle risorse finanziarie di quel periodo; l'urgenza di avere in squadra unit\u00e0 dotate di capacit\u00e0 antinave e la necessit\u00e0 di dotarsi di un idoneo sistema missilistico a medio raggio superficie-superficie; dimensioni e dislocamento limitato; ottima tenuta al mare; alta manovrabilit\u00e0; elevato standard di abitabilit\u00e0; elevata velocit\u00e0 massima; elevata autonomia ad andatura di crociera; prevalente armamento antinave; alta tecnologia elettronica, con eccellenti capacit\u00e0 di autodifesa in qualsiasi condizioni di tempo.\nIl dislocamento e le dimensioni dello scafo era simile a quello delle unit\u00e0 della precedente classe Alpino, da cui le nuove unit\u00e0 derivavano, con la tenuta al mare migliorata attraverso l'adozione di una prora pi\u00f9 alta e pi\u00f9 slanciata e bulbo prodiero di dimensioni ridotte. Le Lupo presentavano ponte continuo senza castello, con lo scafo in acciaio ad alta resistenza suddiviso in quindici compartimenti stagni e sovrastrutture in alluminio. La continuit\u00e0 del ponte di coperta era interrotta dal cassero centrale, sormontato da un blocco prodiero costituito dalla plancia, la C.O.C. e sormontato da un albero di trinchetto per il sostegno dell'antenna del radar di scoperta di superficie ed aerei a bassa quota. Proseguendo verso poppa la sovrastruttura presentava un secondo blocco, collegato con il primo tramite una tughetta, che accoglieva le condotte/prese di d'aria comburente dell'apparato motore (in particolare le grosse condotte - plenum di aspirazione aria comburente delle TT.AA.GG.) ed un vistoso ed ampio fumaiolo di forma squadrata cos\u00ec realizzato principalmente per ospitare le altrettante voluminose condotte di scarico gas esausti delle TT.AA.GG. e i portelli di chiusura telecomandabili delle stesse, mentre le condotte di scarico dei Diesel di propulsione erano posti lateralalmente all'unghia. A proravia del fumaiolo era poi sistemato un albero alla cui sommita era collocato il radar di scoperta aeronavale, mentre a poppavia del fumaiolo trovavano collocazione, uno su ciascun lato, due radar di direzione di tiro e sul cielo del secondo blocco trovavano posto altre elettroniche e il sistema missilistico antiaereo. Alle spalle del secondo blocco c'era l'hangar di tipo telescopico a due sezioni; a differenza della classe Alpino, il cui ponte di volo era in posizione sopraelevato, sulle Lupo il ponte di volo rettangolare, di circa 24x10 metri, era costituito dalla parte finale del ponte di coperta. La poppa era di tipo a specchio piuttosto larga.\nLe Lupo nonostante avessero dimensioni pi\u00f9 piccole ed una stazza pi\u00f9 leggera rispetto alle coeve come le britanniche Type 21 e Type 22, le statunitensi Knox e Perry o le MEKO sono dotate di un armamento antiaereo (AAW), antinave (ASuW) ed antisommergibile (ASW) notevole, mentre l'elevata automatizzazione ha permesso una notevole riduzione del personale imbarcato, con circa 180 uomini di equipaggio, notevolmente inferiore se paragonato a navi di stazza e dimensioni simili come le britanniche Leander che avevano 250 uomini di equipaggio con un armamento notevolmente inferiore.\nPropulsione e Ausiliari.\nL'Apparato Motore \u00e8 di tipo CODOG (COmbined Diesel Or Gas) con due Turbine a Gas Fiat-General Electric LM-2500 e due motori diesel Grandi Motori Trieste A-230-20M.\nIl sistema sviluppa una potenza di 50.000HP (36.765 kW) con la propulsione a Turbogas e 7.800HP (5.735 kW) con la propulsione Diesel. Ogni linea d'asse era composta da Turbina a Gas, riduttore di giri a doppia riduzione e ruota lenta del tipo Locked-Trained della ditta svizzera MAAG e dal Diesel denominato Motore Termico Principale. L'inserzione in asse delle motrici era resa possibile per la Turbina, con apposito giunto autosincronizzante SSS, posto nel riduttore, azionato idraulicamente e per differenza di inerzia fra motore primo e riduttore e per il Diesel mediante giunto a frizione marca RE azionato pneumaticamente i cui ferodi ad alto coefficiente di attrito, per mezzo di gonfiaggio di una camera d'aria anulare, venivano traslati passivamente ingranando su altri ferodi calettati col riduttore.\nLe navi hanno due eliche a quattro pale a passo variabile, dal diametro di 3,7m e raggiungono la velocit\u00e0 massima con l'ausilio dei soli motori diesel di 18 nodi con punte massime di 21 nodi a 1140 giri/min per ogni Diesel e con la propulsione a Turbogas di 35 nodi che, all'epoca della loro entrata in servizio, ne facevano le navi pi\u00f9 veloci della loro categoria. Le \"Lupo\" venezuelane hanno motori diesel A-230-20M che sviluppano una potenza di 8000hp leggermente maggiore delle altre, e che sono stati sostituiti con nuovi motori diesel MTU 20V 1163 dopo lavori di ammodernamento nelle prime due unit\u00e0.\nIl governo era assicurato da due timoni, sistemati nel flusso delle eliche, con un angolo di barra di 35\u00b0 per lato.\nL'autonomia ad una velocit\u00e0 di 15 nodi \u00e8 di 4000 miglia.\nPer la produzione dell'energia elettrica a bordo provvedevano quattro Gruppi Elettrogeni Diesel Alternatori GMT A-230-6M (due in un Locale dedicato a prora, il Locale DD-AA e altri due ospitati in Locale Motori Termici Principali assieme ai due Diesel di Propulsione) da 750 Kw ciascuno e quindi complessivamente circa 3.000 Kw di potenza elettrica.. \nL'energia elettrica, organizzata ancora \"per Servizi\" prodotta dai Diesel Generatori veniva convogliata per i nr.2 Diesel di prora in Centrale Elettrica di prora e per i nr.2 Diesel di poppa in Centrale Elettrica di poppa. Le due centrali venivano poi monitorate dalla Consolle in C.S. (Centrale di Sicurezza) posta sul ponte di sicurezza. E potevano essere collegate fra loro da due connessioni (sbarre) o condotte separatamente (Centrali Separate). Entrambe alimentavano le utenze vitali (con linea di normale da una Centrale e linea di Riserva dall'altra Centrale alternativamente secondo l'assetto prescelto) e quelle non vitali. Dalla Centrale Elettrica di poppa arrivava, quando in porto, l'alimentazione da terra dalla presa da terra posta in colonnina in Locale Agghiaccio Timoni. La condotta da Remoto dei Diesel Generatori era possibile mediante due centraline della ditta \"Carlo Gavazzi\", una posta in Centrale Elettrica di Prora e una posta in Centrale Elettrica di poppa. \nNotevoli novit\u00e0 per la gestione automatizzata dell'Apparato Motore furono introdotte con queste Navi. La condotta dell'Apparato Motore poteva essere assicurata in Locale in prossimit\u00e0 degli impianti (per la condotta delle TT.AA.GG. in Locale vi era un bancalino di gestione, per la regolazione del passo delle eliche vi erano dei quadri in Locale MM.TT.PP. e i comandi di emergenza a mano nei Locali Tunnel Asse, per i Diesel sui motori stessi, mentre per le manovre di inserzione giunti vi erano i comandi dedicati sui Riduttori di Giri), ma soprattutto da Remoto in C.P. (Centrale di Propulsione) posta sotto il ponte di sicurezza nello stesso compartimento stagno del Locale MM.TT.PP. sia in Telecomando che in Automatico (mediante l'impianto automazione Mod. 7206 della Ditta italiana SEPA che provvedeva anche alla condotta da Remoto degli ausiliari Apparato Motore) e dalla Plancia (solo alcune funzioni) in Automatico (sempre con consolle SEPA).\nArmamento.\nLe Lupo sono delle navi armate notevolmente, specie se si considerano le dimensioni e la stazza delle navi. Le varie versioni in cui sono state costruite presentano delle variazioni nell'armamento.\nL'armamento artiglieresco \u00e8 costituito da un singolo cannone prodiero 127/54mm Compatto dell'Oto Melara e dalle due mitragliere binate del sistema di difesa ravvicinata contraerea Dardo collocato sul ponte di coperta sulle due fiancate a poppavia del fumaiolo.\nIl cannone 127/54\u00a0mm Compatto \u00e8 un'arma duale che ha una cadenza di tiro di 45 colpi al minuto e in grado di colpire in un raggio di 15\u00a0km bersagli aerei e di superficie. Pur essendo un'arma polivalente, il suo compito principale \u00e8 comunque la difesa contraerea piuttosto che quella di arma multiruolo.\nIl sistema di difesa ravvicinata contraerea era costituito da due impianti binati da 40/70 mm integrati nel CIWS Breda Dardo a tiro rapido con una cadenza di tiro fino a 600 colpi al minuto, che con la loro gittata sono inoltre validi anche contro bersagli di superficie. Il suo sistema di guida verte sul radar RTN-10X e sul radar RTN-20X in banda I/J. Il radar RTN-20X ha compiti di scoperta aerea per la direzione di tiro, mentre il radar RTN-10X ha compiti di controllo del fuoco ed inseguimento bersagli. Il Dardo ha avuto una notevole diffusione per i tempi di reazione, importantissimi per un sistema del genere, e per la velocit\u00e0 di inseguimento bersagli. Le torrette, con la caratteristica calotta bianca in vetroresina rinforzata, sono prive di equipaggio e sono esclusivamente telecomandate dalla direzione del tiro della nave, senza quindi impianti di tiro sull'affusto stesso. Le munizioni comprendono proiettili dotati di spolette di prossimit\u00e0 con una quantit\u00e0 di esplosivo di tipo molto energico che trasforma il corpo della granata in oltre 2400 frammenti, di cui 600 sono palline di tungsteno, in grado di perforare circa 10\u00a0mm di alluminio a una decina di metri. Con una cadenza di tiro combinata di circa 600 colpi al minuto non sarebbe stato infatti possibile aspettarsi elevati risultati con impatti diretti o con spolette a tempo di tipo classico, ma con le munizioni con spoletta di prossimit\u00e0 \u00e8 possibile causare molti danni, mettendo cos\u00ec fuori uso i sistemi di guida dei missili antinave. Sono disponibili anche proiettili HE di tipo esplosivo e proiettili AP-T perforanti e traccianti per impatti diretti, possibili per\u00f2 solo entro il raggio di un migliaio di metri. In questo caso la distruzione del missile o dell'aereo \u00e8 immediata, ma meno probabile. Le munizioni perforanti ed esplosive stanno insieme nel sistema di caricamento. Vi sono due depositi, uno per cannone, ciascuno dei quali serve una canna, e capaci di ospitare centinaia di proiettili, sparandoli tutti in rapida sequenza.\nI due complessi binati adottati furono posizionati direttamente lungo il ponte di coperta subito dopo i due lanciatori poppieri OTOMAT hanno una cadenza di tiro per canna di circa 300 colpi al minuto. Le torrette Breda furono preferite alle torrette Oerlikon-OTO da 35/90mm, che si stavano montando sulle corvette Wadi M'ragh destinate alla Libia con cadenza di tiro per canna di circa 550 colpi al minuto, inferiore rispetto ai 600 colpi al minuto del Dardo. Altre considerazioni della scelta furono il minor peso (5\u00a0t contro le 8\u00a0t delle Oerlikon-OTO), la maggiore gittata (12\u00a0km contro gli 8\u00a0km), il costo inferiore, la maggiore efficacia antimissile, e l'alta flessibilit\u00e0 ed efficienza del munizionamento del Dardo, che utilizzava sia proiettili a dispersione (sferette particolarmente efficaci nel tiro antimissile) sia spolette di prossimit\u00e0, al contrario di quello del sistema Oerlikon, che inoltre risentiva anche di problemi operativi essendo un'arma nata per installazioni ed impieghi terrestri e non navali.\nLe Lupo venezuelane hanno anche due mitragliere M-2 da 12,7\u00a0mm antiaeree.\nLa componente missilistica consiste in un sistema lanciamissili Albatros ad otto celle dotato inizialmente di missili terra-aria Sea Sparrow e successivamente di missili Aspide, e da otto o quattro lanciatori per missili Otomat posti sui due bordi della nave.\nSulle unit\u00e0 italiane inizialmente il sistema missilistico superficie-aria adottato fu il NATO Sea-Sparrow, al cui programma di sviluppo l'Italia aveva dato la propria disponibilit\u00e0, che per tale ragione venne preferito al sistema Albatros, di progettazione italiana, gi\u00e0 disponibile ed imbarcato sulle \"Lupo\" destinate al mercato estero. Il Sea Sparrow era nato nella seconda met\u00e0 degli anni sessanta come versione navalizzata dell'AIM-7E e sviluppato, su richiesta e specifiche NATO con la partecipazione dell'industria italiana, che contemporaneamente era impegnata nello sviluppo dell'analogo sistema superficie-aria Albatros. Il risultato di questa situazione fu che la sceltada parte della Marina Militare per le \u201cLupo\u201d del sistema Sea Sparrow, mentre le omologhe unit\u00e0 destinate al mercato estero furono dotate del sistema Albatros.\nLa marina peruviana ha dotato le sue fregate tipo \"Lupo\" anche dei missili di fabbricazione sovietica Igla.\nAl sistema Sea Sparrow/Albatros \u00e8 affidata la difesa antiaerea a medio raggio. Le celle di lancio erano collocate sul cielo del secondo blocco a poppavia del fumaiolo e del radar guida missili Raytheon Mk. 95 asservito al sistema. I missili, a guida radar semiattiva, hanno un raggio d'azione di 15 km, con una testata a frammentazione dal peso di 33 kg, sono costruiti dall'industria italiana Selenia e sono molto simili oltre che fisicamente compatibili ai Sea Sparrow, ma hanno elettronica, testata e motori di progettazione italiana e possono raggiungere punte di velocit\u00e0 di oltre 4 Mach. L'innovazione tecnica elettronica, pi\u00f9 importante rispetto agli Sparrow, riguardava la guida monoimpulso che lo rendeva molto resistente alle ECM oltre ad aumentarne la precisione. Altra differenza rispetto allo Sparrow \u00e8 quella di avere tutte e quattro le ali di manovra, situate a met\u00e0 fusoliera, completamente indipendenti, a differenza del missile statunitense, che ne aveva due accoppiate e due indipendenti. Questo notevolissimo vantaggio di avere le ali di manovra completamente indipendenti migliorava notevolmente la manovrabilit\u00e0 dell'Aspide rispetto a tutti i concorrenti dell'epoca. Un'ulteriore differenza con lo Sparrow era la diversa testa di guerra che nell'Aspide era frammentata ed al momento dell'esplosione, lanciava frammenti metallici in diverse direzioni.\nLa capacit\u00e0 antinave delle unit\u00e0 era affidata a otto lanciatori singoli per missili superficie-superficie OTOMAT Mk. 1, le cui le celle di lancio erano collocazione in posizione simmetrica sulle due fiancate, con quattro celle sistemate due per ogni lato sul cassero centrale ai lati della plancia e le altre quattro su apposite mensole sul ponte di coperta ai lati del secondo blocco a poppavia del fumaiolo.\nIl missile Otomat, a cui \u00e8 affidata la difesa antinave a lungo raggio, a guida radar attiva \u00e8 stato sviluppato dal consorzio Oto Melara-Matra, da cui il nome Otomat. La caratteristica principale \u00e8 la lunga gittata, che pu\u00f2 raggiungere i 120-180 km, ottenuta con un motore a turbina; si tratta di un missile molto potente, con una testata da 210 kg per circa 800\u00a0kg di peso totale, che \u00e8 stato prodotto in oltre 1000 esemplari a partire dal 1975 e la sua evoluzione \u00e8 il sistema Teseo.\nIl missile progettato attorno al 1967 venne sperimentato tra il 1971 e il 1972 e la prima versione denominata OTOMAT Mk 1 venne messa in servizio nel 1976 e le \"Lupo\" furono le prime unit\u00e0 ad esserne equipaggiate.\nLa versione Mk I aveva una gittata di 60 km e non poteva essere controllato dopo il lancio.\nLa versione successiva Mk 2 sviluppata a partire dal 1973, venne utilizzata, almeno inizialmente solo nelle \"Lupo\" italiane.\nLa guida a mezza corsa, vero plus di questo missile, d\u00e0 la possibilit\u00e0 di attaccare bersagli navali oltre l'orizzonte con il sistema di aggiornamento Datalink. L'operazione di correzione di mezza corsa \u00e8 per\u00f2 delicata. L'elicottero AB-212ASW nelle versioni dotate del sistema Datalink TG-2 deve scoprire il bersaglio e aspettare poi il missile, che deve passargli sotto per ricevere i segnali.\nSe per\u00f2 l'elicottero vola a bassa quota, pu\u00f2 essere molto pericoloso se il nemico ha velivoli da intercettazione o anche altri elicotteri, come ad esempio un Lynx assai pi\u00f9 veloce e maneggevole di un AB-212ASW e lo spostamento dell'elicottero anche solo di alcune centinaia di metri pu\u00f2 portare al mancato aggancio del bersaglio.\nSenza l'ausilio del sistema Datalink TG-2, la distanza utile arriva ad almeno 60\u00a0km, che corrisponde alla gittata dell'Otomat Mk 1, versione che originariamente ha equipaggiato sia le fregate costruite per la Marina Militare Italiana, sia le unit\u00e0 costruite per committenti esteri. Per tiri a distanze superiori, in assenza del sistema TG-2, data l'impossibilit\u00e0 di aggiornamento dovrebbe verificarsi, affinch\u00e9 il missile non vada quasi certamente a vuoto, che la nave sia immobile o in moto lento.\nL'armamento silurante consiste in due lanciasiluri tripli del tipo ILAS-3, praticamente copie del tipo MK 32 americano, armati con siluri leggeri A244 da 324mm, che costituiscono un miglioramento del tipo Mk 44 apparso negli anni cinquanta, con raggio d'azione di 7\u00a0km ed una dotazione di 12 siluri per autodifesa ed impiego antisommergibile. Il siluro A244/s \u00e8 un tipo di siluro leggero che pu\u00f2 essere lanciato sia dalla nave che dall'elicottero di bordo, con capacit\u00e0 di autoguida attiva grazie al mini-sonar nella testata individuando il bersaglio mediante sensori acustici. I due complessi trinati sono stati sistemati su ciascun lato al termine del cassero centrale.\nElettronica di bordo.\nNei limiti di quanto concesso dall'elettronica disponibile negli anni settanta e dalla taglia della nave, si volle dare alle Lupo una dotazione elettronica quanto pi\u00f9 completa possibile per far fronte alle minacce ad alta tecnologia che si prospettavano nei nuovi scenari che il futuro lasciava prevedere.\nIl sistema elettronico delle Lupo ha compreso fin dall'inizio:\nLe unit\u00e0 costruite per committenti esteri o costruite all'estero su licenza, presentavano rispetto alle unit\u00e0 della marina italiana delle variazioni nell'elettronica di bordo.\nAll'inizio degli anni novanta sulle unit\u00e0 in servizio nella marina italiane \u00e8 stato installato il sistema satellitare SATCOM, mentre le navi venezuelane sottoposte a lavori riammodernamento sono equipaggiate del sistema di navigazione Sperry marine MK 39 e del sistema di comunicazione integrato SHINCOM 2100 della DRS Technologies.\nIl sistema principale costituito dal radar di scoperta aeronavale a medio raggio Selenia MM/SPS-774 (RAN-10S) la cui antenna OA-3 trovava posto sull'albero posteriore collocato a proravia del fumaiolo in una struttura di tipo mack. Il radar, che opera in banda E\\F, controlla lo spazio aereo in un raggio di circa 180 km e viene integrato, per la scoperta aerea a corto raggio e quella di superficie, dal pi\u00f9 piccolo radar SMA MM/SPQ-2F (RAN-12LX) in banda X associato all'interrogatore IFF MM/UPC-718, collocato sull'albero di trinchetto che sormonta la plancia. Il radar di navigazione \u00e8 il tipo SPN-703, almeno nella dotazione originaria, collocato sul trinchetto su di un trespolo metallico in posizione elevata. Le unit\u00e0 italiane dopo gli ammodernamenti effettuati all'inizio degli anni novanta sono state dotate del radar di superficie SPS-702A CORA. Con questi tre sensori dedicati \u00e8 in pratica possibile svolgere al meglio tutte le mansioni di scoperta aerea, di superficie e navigazione con sensori dedicati ed indipendenti. In particolare giova apprezzare la ridondanza dei due radar di scoperta che seguono la linea delle navi americane piuttosto che la dotazione delle fregate europee, spesso limitata ad un unico radar di scoperta e uno o due di navigazione e inizialmente l'unit\u00e0 capoclasse era sprovvista del radar MM/SPS-774 (designazione della Marina italiana del radar RAN-10) e del relativo albero di sostegno posto a proravia del fumaiolo. La presenza di un tale sistema era considerata necessaria per aumentare la capacit\u00e0 di scoperta contro bersagli difficili, specialmente a volo radente o piccole unit\u00e0 navali, che i radar unici di scoperta combinata potrebbero non riuscire a vedere. Inoltre in questo modo esiste un sistema di backup in caso si verifichino avarie ad uno dei due radar.\nLe \"Lupo\" peruviane, hanno come radar di sorveglianza e ricerca aerea il Thales Nederland LW-08, come radar di superficie il \"RAN-11L/X\", che trova posto anche sulle Artigliere e come radar di navigazione il britannico \"Decca BridgeMaster II\", mentre sulle prime due unit\u00e0 venezuelane sottoposte a lavori di ammodernamento \u00e8 stato installato il nuovo radar di sorveglianza e ricerca aerea Elta \"EL/M-2238 Star 3D\" di fabbricazione israeliana.\nPer l'illuminazione dei bersagli ed il controllo del tiro delle artiglierie vi sono sistemi dedicati per tutte e quattro le armi antiaeree presenti a bordo, permettendone il migliore uso anche contro minacce multiple. Sul cielo della plancia trovava posto la Direzione di tiro Selenia SPG-70 con centrale Argo NA 10 Mod. 2 e radar Orion RTN 10X per il cannone da 127/54\u00a0mm e per il sistema missilistico Sea Sparrow, che aveva un radar di illuminazione dedicato. A poppavia del fumaiolo trovavano collocazione, uno su ciascun lato, due radar di direzione del tiro Selenia SPG-74 con centrale Argo NA 20 e radar Orion RTN 20X per il sistema CIWS Breda Dardo e sul cielo del secondo blocco trovavano posto un'antenna HF e il radar guida missili Raytheon Mk. 95 di acquisizione USA a poppavia del quale erano collocate le celle di lancio del sistema Albatros/Sea Sparrow.\nNelle navi della Classe Artigliere, in una configurazione pi\u00f9 recente, vi sono due radar RTN-10X abbinati ad altrettante centrali per la direzione del tiro del tipo \"NA-21\", mentre in entrambi i casi la difesa abbinata ai CIWS ha due centrali di tiro \"NA-20\" abbinate ad altrettanti radar \"RTN-20X\". La principale differenza \u00e8 data dal fatto che entrambi gli \"RTN-10X\" delle unit\u00e0 \"Classe Artigliere\" hanno la capacit\u00e0 di generare onda continua e guidare i missili Sparrow/Aspide, conferendogli migliori capacit\u00e0 di intercettazione. Gli illuminatori nelle unit\u00e0 destinate all'esportazione, sono a bassa potenza rispetto a quelli delle \"Lupo\" italiane o delle \"Maestrale\" e di altre navi italiane, e uguali a quelli delle corvette Minerva. Sulle \"Mariscal Sucre\" venezuelane riammodernate per il controllo e la direzione del tiro \u00e8 stato installato il sistema a guida ottica Elbit \"ENTCS 2000\".\nA completare la dotazioni dei sensori \u00e8 il sonar a media frequenza di attacco e ricerca attiva Raytheon DE 1160B montato nella parte anteriore dello scafo, mentre non esiste la componente trainata dietro la nave, che era stata richiesta ed installata sulle navi irachene, salvo poi essere sbarcata dopo la trasformazione in Artigliere. Il sonar DE 1160B \u00e8 un apparato americano, praticamente standard per le navi dell'US Navy. Il sonar non ha un elemento a profondit\u00e0 variabile, cosa che limita la capacit\u00e0 di scoprire sottomarini, specie in caso di maltempo o di alta velocit\u00e0 della nave, in quanto la componente a profondit\u00e0 variabile \u00e8 necessaria per poter cercare con una certa efficacia i sommergibili nascosti sotto lo strato termico, mentre i sonar a scafo, ad alta velocit\u00e0, diventano praticamente inutilizzabili per il rumore prodotto nel movimento. Un altro sonar, l'ASQ-13B, \u00e8 usato dagli elicotteri ed \u00e8 un sonar filabile, che ha capacit\u00e0 di hovering con il pilota automatico su punti prefissati.\nLe \"Lupo\" peruviane e venezuelane adottano il sonar a scafo EDO 610E(P), di fabbricazione americana, che nelle unit\u00e0 venezuelane riammodernate \u00e8 stato sostituito dal sonar a scafo Northrop Grumman SQS-53C anche questo di fabbricazione americana.\nLe Lupo sono dotate di due lanciarazzi multipli ognuno di 20 tubi Breda da 105mm per chaff/flares, integrati nel sistema SCLAR, posizionati simmetricamente sul cassero ai lati del primo blocco. Lo SCLAR, utilizzato generalmente dalle navi per il lancio di falsi bersagli, elevabile e brandeggiabile, pu\u00f2 lanciare anche razzi esplosivi HE con 12 km di gittata massima. Questo sistema, che ha avuto molto successo tra gli anni settanta e anni '80, \u00e8 poi via via decaduto, sostituito, nelle Lupo venezuelane che sono state modernizzate da lanciatori Mk 137 da 130\u00a0mm e sulle navi italiane pi\u00f9 recenti, come i cacciatorpediniere De La Penne, dai lanciarazzi Dagaie da 330\u00a0mm a 10 canne, specializzati nella ECM e con una maggiore capacit\u00e0 di carico per ciascun razzo.\nIl sistema ECM SLQ-D sono per il jamming attivo, mentre il sistema ESM SLR-4 fa' un uso passivo dello spettro elettromagnetico per rilevare, identificare, localizzare e interpretare le potenziali minacce o i bersagli. Le \"Lupo\" venezuelane della \"Classe Mariscal Sucre\" sottoposte a riammodernamento sono ora dotate del sistema ESM/ECM Elisra NS 9003/9005.\nLa protezione elettronica antisiluro \u00e8 affidata al sistema AN/SLQ-25 Nixie, usato anche dalla US Navy, dalla Royal Navy e da molte marine NATO. Consiste in un apparato, filabile in mare, che emette segnali di disturbo, come il rumore di un'elica o del motore per ingannare e deviare un siluro. Una versione pi\u00f9 moderna di questo sistema, denominata AN/SLQ-25B, \u00e8 dotata di sensori in grado anche di individuare e localizzare sommergibili e siluri in arrivo.\nLe unit\u00e0 erano dotate di sistema di comando e controllo SADOC 2 TCS Selenia IPN-20, che aveva il compito di visualizzare la situazione tattica e controllare e coordinare i vari sistemi d'arma e le informazioni ricevute da tutti i sensori. Il sistema era installato con due console multifunzionali orizzontali a tre posti quattro console multifunzionali verticali per singolo operatore, una console dedicata per il sonar, una console dedicata per la guerra elettronica, una console dedicata per il Teseo, una console dedicata per il Sea Sparrow e tre console dedicate per le artiglierie di bordo, collocatein locali diversi dalla Centrale operativa di combattimento.\nElicottero.\nA completare le difese della nave \u00e8 l'elicottero AB-212 ASW in versione antisommergibile, vero e proprio sensore remoto della nave, dotato di siluri e sonar filabili. Il radar originariamente installato era l'inglese MEL ARII 5955, caratterizzato da una piccola cupola aguzza che \u00e8 stato sostituito dal modello SMA APS-705, sistema standard per gli elicotteri della Marina Italiana. La struttura, posta sopra il tettuccio, \u00e8 a forma di cilindro basso e largo ed \u00e8 in grado di scoprire bersagli di grandi dimensioni, con mare forza 4 in un raggio di 140 km, con la distanza media di scoperta che scende intorno ai 50\u201370\u00a0km con navi di media grandezza. Le dotazioni di bordo comprendono anche il sofisticato sistema di navigazione e posizionamento IFF, ed originariamente anche le installazioni per i missili aria-superficie AS.12, a guida ottica, che avevano una gittata di 8\u00a0km ed il cui relativo sistema di guida \"XM-58\" trovava posto in cabina. Per l'armamento sono disponibili (nei modelli originari) 2 siluri A244, Mk 44 o Mk 46, 2 cariche di profondit\u00e0 da 161 kg o 2 missili AS.12. Questi ultimi sono stati sbarcati, essendo armi filoguidate senza una vocazione specifica per la lotta antinave e non avrebbero potuto essere efficaci contro le navi maggiori a causa dell'estrema vulnerabilit\u00e0 dell'elicottero costretto a rimanere in volo lento per almeno 30-50 secondi in un raggio di 8\u00a0km, sempre che le condizioni meteo consentissero buona visibilit\u00e0. Alcuni AB-212 destinati all'esportazione hanno ottenuto missili pi\u00f9 validi come i Marte o i Sea Skua.\nSulle unit\u00e0 destinate alla Marina Italiana la presenza a bordo dell'elicottero non era inizialmente prevista, ma ci fu un ripensamento da parte della Marina Militare, che consider\u00f2 utile l'impiego di un vettore sia in funzione ASW sia in quella AsuW, con la possibilit\u00e0 di dirigere e controllare, dopo il lancio, i missili lungo la curvatura terrestre. Le sistemazioni per l'unico elicottero presente a bordo erano piuttosto spartane e la tipologia dell'hangar adottato per le \"Lupo\" italiane era diversa dalle unit\u00e0 costruite per Per\u00f9 e Venezuela. Le unit\u00e0 italiane adottarono un hangar telescopico che quando esteso precludeva l'uso del ponte di volo, mentre le altre avevano hangar fisso che presentavano il vantaggio di poter ottenere migliori benefici per la componente elicotteristica, con l'utilizzo di ponte di volo pi\u00f9 ampio, ma lo svantaggio di non poter ricaricare il lanciatore del sistema Albatros, che poteva utilizzare solo i missili contenuti nelle otto celle. Nelle unit\u00e0 della Marina Militare si era ipotizzato\u00b4un compromesso, rinunciando a sistemazioni elicotteristiche complete, optando una piattaforma di appontaggio condivisa, verso proravia con il lanciatore Sea Sparrow. Tale piattaforma di appontaggio non era estesa sino a poppa, risultando simile al ponte di volo degli Alpino. Tale configurazione era stata mantenuta sino ad una fase abbastanza avanzata della costruzione e la modifica del secondo blocco della sovrastruttura e quella correlata del ponte di volo risult\u00f2 abbastanza complessa e costosa risult\u00f2 la modifica del secondo blocco delle sovrastrutture e quella correlata del ponte di volo, anche se l'operazione venne facilitata dal parallelo sviluppo delle specifiche richieste dalla Marina Peruviana e dalle trattative con la Marina Venezuelana.\nNelle fregate peruviane l'hangar era di tipo fisso e su due di esse sono state effettuate negli anni recenti delle modifiche al ponte di volo per potere accogliere a bordo gli elicotteri ASH-3D Sea King.\nItalia.\nAgli inizi degli settanta allo scopo di affrontare la minaccia sovietica nel Mediterraneo la Marina Militare avvi\u00f2 un programma di ammodernamento della sua flotta, per complessivi mille miliardi di lire che comprendeva la costruzione di fregate multiruolo da impiegare nella lotta ASW, nella protezione ASuW per la scorta di convogli e forze navali, nel supporto ad operazioni anfibie, nel pattugliamento costiero e dotate anche di buona protezione AAW. Nacquero cos\u00ec le fregate multiruolo \"Lupo\" e Maestrale con le \"Lupo\" che avevano come funzione prioritaria l'impiego nella lotta antinave e le \"Maestrale\" con una maggior propensione alla lotta antisommergibile. Le \"Maestrale\" sono ancora in servizio, in attesa di venire progressivamente sostituite dalle nuove fregate multiruolo FREMM, mentre le \"Lupo\" in servizio nella Marina Militare fino ai primi anni del nuovo millennio stanno vivendo, a dimostrazione della validit\u00e0 del progetto, una seconda vita nella marina peruviana affiancando le unit\u00e0 \"Tipo Lupo\" che la marina del Per\u00f9 aveva messo in servizio tra la fine degli anni settanta e nel corso degli anni ottanta.\nUnit\u00e0 della Classe Lupo\nServizio.\nLe unit\u00e0 della \"Classe Lupo\" hanno operato prevalentemente nell'ambito della 5\u00aa Squadriglia Fregate della II Divisione Navale di base a Taranto, dopo che inizialmente due di esse, \"Orsa\" e \"Perseo\" erano state dislocate a La Spezia presso la 5\u00aa Squadriglia fregate della I Divisione Navale, ma che successivamente vennero ridislocate presso la 5\u00aa Squadriglia Fregate, affiancando \"Lupo\" e \"Sagittario\", dopo l'ingresso in squadre delle prime unit\u00e0 della Classe Maestrale. Queste unit\u00e0 hanno avuto una vita operativa molto intensa, svolgendo anche attivit\u00e0 di rappresentanza, con la fregata \"Lupo\" che dopo essere entrata in servizio effettu\u00f2 insieme al cacciatorpediniere \"Ardito\" la circumnavigazione del globo, toccando tra luglio 1979 e febbraio 1980 ben 33 porti di Africa, Asia e delle Americhe, transitando sia dal Canale di Suez che dal Canale di Panama. Le unit\u00e0 furono impiegate nel golfo Persico, prima nella parte finale della guerra Iran-Iraq (1987-88) nella Operazione Golfo 1 in difesa del traffico marittimo come scorta alle petroliere e successivamente facendo parte della coalizione internazionale durante la prima Guerra del Golfo (1990-1991) nella Operazione Golfo 2. Al ritorno, tra il 1991 e il 1994 vennero riammodernate soprattutto nell'elettronica di bordo, con il nuovo radar di superficie SPS-702A CORA e l'adozione del sistema satellitare SATCOM. Anche l'armamento \u00e8 stato potenziato con dei nuovi lanciatori doppi per i missili Teseo, evoluzione degli Otomat, e l'adeguamento del sistema Albatros reso compatibile anche per l'impiego di missili Aspide e dei pi\u00f9 evoluti RIM-7 Sea Sparrow.\nStoria.\nLe fregate italiane della classe Lupo avevano nomi di torpediniere della Regia Marina che avevano preso parte alla seconda guerra mondiale. \"Lupo\", \"Sagittario\" e \"Perseo\" facevano parte della Classe Spica, mentre \"Orsa\" faceva parte della classe omonima. \"Lupo\" e \"Sagittario\" si erano particolarmente distinte nell'appoggio dato alle truppe tedesche durante la battaglia di Creta. Il \"Lupo\" riusc\u00ec a proteggere un convoglio tedesco rientrando con lo scafo crivellato di colpi, mentre il \"Sagittario\", nel proteggere un convoglio tedesco, tenne da solo testa ad un'intera formazione inglese. I comandanti delle due unit\u00e0 Francesco Mimbelli e Giuseppe Cigala Fulgosi vennero decorati di Medaglia d'Oro al Valor Militare cos\u00ec come la bandiera di guerra del \"Lupo\". \"Sagittario\" e \"Orsa\" dopo il conflitto entrarono a far parte della Marina Militare Italiana.\nClasse Soldati.\nL'Iraq ordin\u00f2 nel 1981 ai cantieri italiani quattro Lupo, sei corvette tipo Al Assad e una nave da rifornimento tipo Stromboli, ma nessuna di queste unit\u00e0 entr\u00f2 in servizio nella marina irachena a causa dell'embargo, dovuto prima alla guerra Iran-Iraq e poi alla prima Guerra del Golfo. Le Lupo irachene, completate tra il 1985 e il 1987, consegnate alla marina irachena e subito poste sotto sequestro, dopo un fermo decennale sono state acquistate nel 1994 dalla Marina Militare Italiana ed immesse in servizio tra il 1994 e il 1996 come Classe Soldati. Si tratta di navi molto veloci e ben armate, sia con missili contronave che con sistemi CIWS per la difesa contraerea, ma non sono dotate di alcun armamento antisommergibile ed in considerazione della mancanza di capacit\u00e0 ASW le unit\u00e0 sono impiegate e ufficialmente classificate come pattugliatori di squadra. La loro acquisizione venne caratterizzata da forti polemiche dovute agli elevati costi di adattamento, quantificati in 150 miliardi di lire nonostante si sia rinunciato a varie capacit\u00e0 operative. Le unit\u00e0 sono inquadrate tuttavia nell'ambito del COMFORAL, il Comando delle Forze d'Altura, nel COMSQUAFR 1 di Taranto, in seguito alla dismissione delle Lupo, dopo che in un primo momento erano state assegnate alla base di La Spezia.\nTra le attivit\u00e0 svolte dalle unit\u00e0 di questa classe c'\u00e8 stata la circumnavigazione del globo effettuata dal pattugliatore \"Bersagliere\" insieme al cacciatorpediniere \"Durand De La Penne\". Le due unit\u00e0, come avevano fatto 17 anni prima il \"Lupo\" e l\"Ardito\", salpate il 12 luglio 1996, sono rientrate a Taranto il 4 aprile 1997 dopo aver percorso oltre 46000 miglia e toccato 35 porti di 23 nazioni.\nLe unit\u00e0 della Classe Artigliere hanno nomi di cacciatorpediniere della seconda guerra mondiale della Classe Soldati.\nUnit\u00e0 della Classe Soldati\nEsportazioni.\nPer\u00f9.\nIl Per\u00f9, coinvolto nel programma \"Lupo\" sin dall'inizio, dopo aver acquistato le prime quattro fregate, commissionate sin dal 1973, ha acquistato le quattro \"Lupo\" italiane, dopo la loro radiazione immettendole in servizio tra il 2004 e il 2006.\nLe fregate tipo \"Lupo\" costituiscono nella Marina Peruviana la Classe Carvajal, con le unit\u00e0 precedentemente in servizio nella Marina Militare che costituiscono la sottoclasse Aguirre e prendono il loro nome da eroi di guerra peruviani, in particolare di eroi della Guerra del Pacifico, combattuta dal Per\u00f9 contro il Cile alla fine dell'ottocento.\nLe prime due fregate, consegnate al Per\u00f9, tra la fine del 1978 ed il 1979, \"Carvajal\" e \"Villavicencio\", furono costruite a Riva Trigoso, con modifiche, rispetto alle \"Lupo\" italiane, allo scafo e all'elettronica di bordo e anche dell'armamento missilistico, con le \"Lupo\" peruviane che vennero dotate dopo la consegna dei missili terra-aria sovietici Igla. Le navi della seconda coppia, costituita da \"Montero\" e dalla \"Mari\u00e1tegui\", entrate in servizio nel 1984 e nel 1987, vennero costruite in Per\u00f9 da SIMA (Servicio Industrial de la Marina) su licenza Fincantieri. Nell'imminenza del ritiro dell'incrociatore portaelicotteri Aguirre, nel 1998, su \"Carvajal\" e \"Mari\u00e1tegui\" vennero effettuate delle modifiche al ponte di volo per potere accogliere a bordo gli elicotteri ASH-3D Sea King. Questi lavori, effettuati nei cantieri SIMA e terminati nel 1999 hanno dato alle due unit\u00e0 il vantaggio tattico addizionale che gli conferiscono i missili Exocet di cui sono dotati i nuovi elicotteri imbarcati.\nLa sigla BAP, che contraddistingue le unit\u00e0 peruviane, indica Buque Armada Peruana, cio\u00e8 nave della marina peruviana, mentre FM indica Fragata Misilera, cio\u00e8 fregata lanciamissili.\nVisto lo stato di usura due fregate della classe tra le tre del tipo Aguirre, BAP \"Aguirre\" (FM-55) e BAP \"Coronel Bolognesi\" (FM-57) sono state sottoposte a lavori di ricondizionamento con installazione di sistema MASS mentre una terza unit\u00e0, BAP \"Qui\u00f1ones\" (FM-58), \u00e8 stata sottoposta a lavori di minore entit\u00e0. I lavori hanno avuto un costo complessivo 4,7 miliardi di dollari statunitensi.\nLa capoclasse \"Carvajal\" \u00e8 stata ritirata dal servizio nel 2013 e riconvertita in pattugliatore oceanico con rimozione dei sistemi missilistici e consegnata alla \"Direcci\u00f3n General de Capitan\u00edas y Guardacostas\", la Guardia Costiera del Peru il 26 dicembre 2013. La nave che \u00e8 la pi\u00f9 grande unit\u00e0 guardacoste nella storia della marina peruviana \u00e8 stata ribattezzata \"Guardiamarina San Mart\u00edn\" in memoria di un eroe della guerra del Pacifico, combattuta tra peruviani e cileni, che nel 1880 a bordo della lancia \"Independencia\" si \u00e8 immolato di fronte a Callao. Sembra inoltre probabile che anche una seconda fregata verr\u00e0 sottoposta a lavori di trasformazione in pattugliatore oceanico.\nUnit\u00e0 della Classe Carvajal tipo Lupo\nVenezuela.\nIl Venezuela ordin\u00f2 ai cantieri italiani sei fregate tipo \"Lupo\" il 24 ottobre 1975 che costruite tra il 1976 e il 1979 entrarono in servizio tra il 1980 e il 1982. Sono simili alle unit\u00e0 peruviane eccetto qualche modifica all'elettronica. Le prime due unit\u00e0 della classe, \"Mariscal Sucre\" e \"Almirante Bri\u00f3n\" sono state rimodernate tra il 1998 e il 2002 presso gli stabilimenti Ingalls Shipbuilding di Pascagoula nel Mississippi, mentre per le altre unit\u00e0, attualmente in fase di ammodernamento nei cantieri di Puerto Cabello in Venezuela, i lavori di ammodernamento hanno subito notevoli ritardi, prima per motivi finanziari e successivamente per la rottura dei rapporti bilaterali tra Venezuela e Stati Uniti.\nLe navi tipo \"Lupo\", costituiscono nella marina del Venezuela la classe Mariscal Sucre ed hanno la loro base operativa a Puerto Cabello nello Stato di Carabobo.\nLa sigle ARV indica Armada Republica de Venezuela, cio\u00e8 la marina di appartenenza.\nUnit\u00e0 della Classe Mariscal Sucre tipo Lupo\nBibliografia.\nParte relativa all'elettronica di bordo:"}
{"id": "605522", "revid": "125124033", "url": "https://it.wikipedia.org/wiki?curid=605522", "title": "Classe Maestrale (fregata)", "text": "Derivate dalla Classe Lupo, le unit\u00e0 della classe Maestrale sono navi ingrandite, che hanno sacrificato met\u00e0 dei missili antinave e almeno 3 nodi di velocit\u00e0 per soddisfare maggiormente le specifiche emesse dalla Marina Militare Italiana riguardanti le sue necessit\u00e0 di nuove unit\u00e0 di scorta, con maggiori capacit\u00e0 nella lotta antisom e difesa di punto tramite il raddoppio dei sonar, elicotteri e siluri e l'adozione di un lanciamissili antiaereo ricaricabile. \nCaratteristiche.\nLe fregate classe Maestrale hanno lo scafo senza castello e una forte insellatura a prora. Lo scafo \u00e8 costituito da quindici compartimenti stagni e il galleggiamento \u00e8 assicurato anche con tre compartimenti contigui allagati. La stabilit\u00e0 \u00e8 assicurata da una coppia di pinne stabilizzatrici in grado di ridurre il rollio da 30\u00b0 a 3\u00b0 alla velocit\u00e0 di 18 nodi. A poppa vi \u00e8 una grande sovrastruttura contenente l'aviorimessa per 2 elicotteri.\nArmamento.\nL'armamento missilistico prevede 4 lanciatori per missili antinave Teseo (inizialmente lanciatori singoli, poi diventati binati con l'ingresso in servizio dei missili OTOMAT MkII) e un lanciatore brandeggiabile e ricaricabile Albatros/Aspide a 8 celle per missili antiaerei posto a prua, immediatamente davanti alla plancia. Le navi hanno un cannone bivalente a prua da 127/54mm, 2 sistemi binati Breda Dardo dotati di mitragliere antiaeree da 40mm sui due lati ed infine 2 lanciasiluri tripli da 324\u00a0mm MK 32 per siluri ASW tipo A244 e 2 lanciasiluri per siluri filoguidati ASW/ASuW Whitehead A-184 da 533mm a poppa estrema. L'armamento principale antisommergibile \u00e8 comunque costituito dai due elicotteri AB-212 ASW ospitati nell'hangar poppiero.\nPropulsione.\nLa propulsione tipo CODOG (Combined Diesel Or Gas) su due 2 eliche a cinque pale orientabili di 4 m di diametro ed azionate dall'apparato motore dalla potenza di 50.000 hp, consente una velocit\u00e0 di 31 nodi con turbine a Gas e di 21 nodi con i soli motori diesel. Il controllo remoto dell'apparato propulsore \u00e8 effettuato dal sistema elettronico SEPA-7206 che assicura il controllo digitale di tutte le funzioni, mentre il governo \u00e8 assicurato da due timoni a comando elettro-idraulico con un angolo di barra di 35\u00b0 per lato. Molte sono state le misure prese per diminuire le vibrazioni ed i rumori, finalizzate a ridurre i rumori irradiati in mare migliorando le caratteristiche ASW delle navi. Le unit\u00e0 di questa classe hanno avuto negli anni un impiego molto intenso di gran lunga superiore a quello inizialmente previsto al tempo della loro progettazione. Tutte le unit\u00e0 della classe sono state intensamente impegnate in questi anni in Oceano Indiano nell'ambito delle operazioni Enduring Freedom e Antica Babilonia. \u00c8 prevista la loro messa in disarmo e la loro sostituzione con unit\u00e0 di nuova costruzione a partire dal 2013 con l'entrata in servizio delle nuove fregate del progetto europeo FREMM.\nEsportazione.\nNon hanno avuto nessun successo di esportazione, pur nate negli anni del massimo espansionismo dell'industria bellica italiana: Infatti, pur essendo valide unit\u00e0 della categoria, sono state meno convincenti delle precedenti unit\u00e0. D'altronde, l'essere una efficace \"nave scorta\" l'ha resa meno appetibile per la marine di quei paesi in sviluppo o semi-industrializzati che cercavano soprattutto unit\u00e0 \"per mostrare la bandiera\" o d'attacco, come era invece il caso delle quasi coetanee fregate della classe Lupo da cui sono derivate e che, proprio per questo, hanno avuto un ottimo successo di vendite.\nIl 10 giugno 2021 Fincantieri ha reso noto di aver firmato un contratto con il Ministero della Difesa dell\u2019Indonesia per l\u2019ammodernamento e la vendita di due fregate classe Maestrale (che il gruppo cantieristico acquisir\u00e0 una volta che verranno dismesse dalla Marina Militare Italiana) e il relativo supporto logistico .\nLe unit\u00e0.\nLa classe Maestrale, le cui unit\u00e0 sono entrate in servizio per la Marina Militare tra il 1982 e il 1985, \u00e8 costituita da 8 fregate missilistiche porta-elicotteri individuate dai nomi di otto venti.\nLe unit\u00e0 della classe fanno parte di COMSQUAFR 1 e COMSQUAFR 2 del COMFORAL, il Comando delle Forze d'Altura.\nLe fregate \"Aliseo\", \"Euro\", \"Espero\" e \"Zeffiro\", dopo che a partire dal 1999 erano state inquadrate nel COMSQUAFR1 il 1\u00ba Comando Squadriglia Fregate, dal 2013 sono inquadrate nel COMGRUPNAV2 ed hanno la loro base operativa a Taranto.\nLe fregate \"Maestrale\", \"Grecale\", \"Libeccio\" e \"Scirocco\", dopo che a partire dal 1999 erano state inquadrate nel COMSQUAFR2 il 2\u00ba Comando Squadriglia Fregate, dal 2013 sono inquadrate nel COMGRUPNAV1 ed hanno la loro base operativa a La Spezia.\nPrecedentemente alla riorganizzazione della Flotta del 1999 le unit\u00e0 dislocate alla Spezia erano inquadrate nella 7\u00aa Squadriglia Fregate del 1\u00ba Gruppo Navale d\u2019Altura della I\u00aa Divisione Navale, mentre le unit\u00e0 di base a Taranto erano inquadrate nella 5\u00aa Squadriglia Fregate del 2\u00ba Gruppo Navale d\u2019Altura della II\u00aa Divisione Navale.\nA partire dal 2007 le unit\u00e0 \"Grecale\", \"Libeccio\", \"Scirocco\", \"Zeffiro\"\",\" hanno subito importanti lavori di ammodernamento del sistema di comando e di combattimento, oltre che dell'apparato motore."}
{"id": "605531", "revid": "93556", "url": "https://it.wikipedia.org/wiki?curid=605531", "title": "Classe Lerici", "text": "I cacciamine classe Lerici sono unit\u00e0 realizzate a partire dagli anni ottanta per la Marina Militare Italiana.\nCaratteristiche.\nQueste unit\u00e0 hanno lo scafo monocarena in vetroresina rinforzata, per avere una resistenza superiore a quella degli scafi in legno e l'amagneticit\u00e0 che gli scafi in acciaio generalmente non consentono. Tuttavia si tratta di navi costose e dall'impatto ambientale molto elevato per le centinaia di tonnellate di resine sintetiche utilizzate. Viceversa, nel corso della vita della nave, i costi di manutenzione dello scafo sono ridotti poich\u00e9 non sussistono problemi di corrosione. Il motore diesel principale \u00e8 sospeso in una culla indipendente dallo scafo, mentre i motori diesel ausiliari dei gruppi elettrogeni e per la caccia delle mine sono situati in locali sopra il ponte di coperta allo scopo di ridurne la segnatura acustica e magnetica.\nAl fine di ridurre la rumorosit\u00e0, l'elica a passo variabile \u00e8 a basso numero di giri, mentre i motori e le varie apparecchiature sono isolati acusticamente. Queste unit\u00e0 dispongono di doppio timone e di un complesso impianto di propulsione silenziosa con tre motori idraulici che azionano altrettante eliche, installate in \"pozzetti\" sotto la carena con la particolarit\u00e0 di essere orientabili a 360\u00b0 e sollevabili a scomparsa nello scafo quando non in funzione. I pozzetti si trovano uno a prora nell'asse della nave, e due a poppa affiancati all'elica principale. La propulsione silenziosa viene attivata durante la caccia ma pu\u00f2 funzionare anche da motore di emergenza nel caso di avarie o danni subiti. In assetto di emergenza la nave resta governabile con almeno un timone e una delle quattro eliche efficienti. Oltre ai normali sensori, le unit\u00e0 dispongono di sistema complesso di telecomunicazioni, di sistema di radionavigazione, di sistema integrato di navigazione Motorola MRS III (Solo Prima Serie) / GPS e sistema di comando e controllo Datamat MM/SSN-714(V)3 (Prima Serie), Selex MM/SSN-714(V)3UL (Seconda Serie pre-ammodernamento), Selex MM/SSN-714(V)4 (Seconda Serie post-ammodernamento).\nPer la ricerca delle mine queste unit\u00e0 dispongono di un sonar a profondit\u00e0 variabile (da 0 a 40 metri, 200 metri per il Thales) sotto la verticale dello scafo, fissato con una catena speciale a maglie rigide e amagnetiche, e di mini-sommergibili per la ricerca e distruzione Pluto e Pluto GIGAS che hanno il compito di identificare e neutralizzare le mine scoperte e classificate dai sensori delle unit\u00e0.\nIl sistema PLUTO \u00e8 costituito da un veicolo subacqueo filoguidato dotato di sensori (Sonar, etc.) e da una consolle principale.\nIl sistema Puto GIGAS \u00e8 un'evoluzione del Pluto, con elettronica avanzata e capacit\u00e0 di movimento della testa sul piano verticale e orizzontale.\nTecnicamente si tratta di unit\u00e0 molto valide, in particolare i test di resistenza alle esplosioni subacquee hanno confermato le prestazioni eccellenti dello scafo e del sistema di compartimentazione, rispetto alle unit\u00e0 analoghe di altre marine.\nTra gli aspetti migliorabili, la qualit\u00e0 della vita a bordo in condizione di caccia: poich\u00e9 gli alloggi dell'equipaggio si trovano in parte sotto la linea di galleggiamento, in assetto di sicurezza e con compartimentazione chiusa la permanenza in questi locali e il riposo vengono generalmente impediti.\nEsportazione.\nI cacciamine Lerici hanno avuto un notevole successo di esportazione; unit\u00e0 analoghe sono state costruite per o dalle Marine dei seguenti paesi: Stati Uniti (12 unit\u00e0), Australia (6), Malaysia (4), Finlandia (3), Nigeria (2), Thailandia (2).\nStati Uniti.\nLa US Navy, accantonato l'innovativo progetto della Classe Cardinal, ha ripiegato su unit\u00e0 pi\u00f9 convenzionali derivate dalla Classe Gaeta. Le unit\u00e0 americane sono state costruite negli Stati Uniti negli stabilimenti Northrop Grumman di Avondale in Louisiana e dalla Intermarine USA di Savannah in Georgia.\nAustralia.\nL'Australia ha ordinato 6 cacciamine del tipo Gaeta che costituiscono la Classe Huon; lo scafo del primo fu costruito a Sarzana, presso la Intermarine, e completato in Australia, mentre gli altri 5 vennero costruiti interamente in Australia.\nMalesia.\nLa Malesia ha ordinato 2 cacciamine del tipo Lerici che costituiscono la Classe Mahamiru.\nNigeria.\nLa Nigeria ha ordinato 2 cacciamine del tipo Lerici che costituiscono la Classe Ohu\u00e8. Le unit\u00e0 sono uguali a quelle della Classe Maharimu vendute alla Malesia.\nThailandia.\nLa Thailandia ha ordinato 2 cacciamine del tipo Lerici che costituiscono la Classe Lat Ya.\nFinlandia.\nTre unit\u00e0 costituiscono la Classe Katanp\u00e4\u00e4.\nNel 2004 la Suomen merivoimat prese la decisione di sostituire i propri dragamine e il 23 novembre 2006, venne siglato il contratto con la Intermarine per la costruzione di tre cacciamine, realizzati nel Cantiere Intermarine di Sarzana.\nUnit\u00e0 Marina Militare.\nLe unit\u00e0 per la Marina Militare sono state realizzate in due serie. La seconda serie, nota anche come classe Gaeta dal nome della prima unit\u00e0, \u00e8 l'evoluzione ingrandita e potenziata della prima serie. I cacciamine tipo Gaeta sono stati il modello anche per la classe Osprey americana, unit\u00e0 ancora pi\u00f9 grandi ed oceaniche.\nLe unit\u00e0 della prima serie sono state ordinate il 7 gennaio 1978 in seguito alla Legge Navale del 1975. Il 30 aprile 1988 vennero ordinate altri 6 cacciamine, conosciuti come classe Gaeta, con un secondo ordine per 2 cacciamine della 2\u00aa serie che venne fatto nel 1991.\nPrima serie.\nLe unit\u00e0 della prima serie erano inquadrate nel COMFORDRAG, il Comando delle Forze di Contromisure Mine, due nel COMSQUADRAG53 e due nel COMSQUADRAG54. Dopo che due unit\u00e0 della prima serie sono state poste in ridotta tabella di disponibilit\u00e0 le due rimaste in servizio sono inquadrate una nel COMSQUADRAG53 e una nel COMSQUADRAG54 alle dipendenze di MARICODRAG il comando delle forze contromisure mine costituitosi al posto del COMFORDRAG.\nLe quattro unit\u00e0 della 1\u00aa serie vennero varate tra settembre 1982 e aprile 1985 e nel corso del 1985 vennero tutte consegnate alla Marina Militare.\nQueste imbarcazioni hanno a pieno carico un dislocamento di poco superiore alle 500 tonnellate ed una velocit\u00e0 massima di 14 nodi, che scendono a 6 nodi durante la caccia.\nLe imbarcazioni hanno un equipaggio di 4 ufficiali, 7 palombari e 36 tra sottufficiali e comuni e sono dotate di camera iperbarica.\nA partire dal 31 marzo 2012 Nave Lerici \u00e8 stata posta in R.T.D. (ridotta tabella disponibilit\u00e0), comunemente definita \"riserva\", seguita da Nave \"Sapri\" in data 30 giugno 2012. Il 24 settembre del 2015 Nave \"Lerici\" e Nave \"Sapri\" hanno effettuato l'ultima cerimonia dell'\"Ammaina Bandiera\" che decreta il disarmo delle due Unit\u00e0 navali dal Naviglio Militare dello Stato.\nSeconda serie.\nLe unit\u00e0 della seconda serie denominata anche classe Gaeta hanno lo scafo 2,5 m pi\u00f9 lungo, un dislocamento superiore di 77 tonnellate e una diversa sistemazione dell'albero con le antenne di comunicazione, che nelle unit\u00e0 tipo Lerici \u00e8 collocato sopra il ponte di comando, mentre in quelle tipo Gaeta \u00e8 stato spostato davanti al fumaiolo con un locale radio-telegrafico pi\u00f9 ampio dietro la plancia. Le unit\u00e0 della seconda serie hanno usato sin dalla loro entrata in servizio una versione pi\u00f9 avanzata del sonar filabile SQQ-14, che dal 1991 \u00e8 stato usato anche dalle unit\u00e0 della prima serie. Altre differenze di dettaglio risultano da un diverso posizionamento della gru di bordo e da una camera iperbarica per i subacquei di maggiore capacit\u00e0 (fino a 8 posti). Per la classe Gaeta sono iniziati i lavori di ammodernamento di mezza vita a partire dal 2010, lavori che termineranno nel 2018 e coinvolgeranno tutte le 8 unit\u00e0. Gli impatti pi\u00f9 significativi di tale ammodernamento riguardano l'installazione di un nuovo sonar (di produzione Thales), di un nuovo sistema di comando e controllo (Selex SSN-714(V)4), l'allungamento del ponte superiore di poppa in modo da ospitare una nuova camera iperbarica e fornire una protezione ai due ROV del ponte inferiore.\nI cacciamine tipo Gaeta sono inquadrati nel MARICODRAG, quattro nel COMSQUADRAG53 e quattro nel COMSQUADRAG54."}
{"id": "605534", "revid": "6923", "url": "https://it.wikipedia.org/wiki?curid=605534", "title": "Ciriaco di Gerusalemme", "text": "Considerato santo dalla chiesa cattolica e da quella ortodossa, \u00e8 patrono di Ancona, dove \u00e8 conosciuto anche con il nome dialettale di Ceri\u00e0go, ed \u00e8 assai venerato in Sardegna col nome di \"Quirico\"; i cattolici lo ricordano il 4 maggio e gli ortodossi il 14 aprile.\nGiuda Ciriaco, vescovo di Ancona.\nGiuda Ciriaco fu vescovo di Ancona e fu ucciso durante un pellegrinaggio in Terra Santa.\nSpesso viene confuso con Giuda Ciriaco di Gerusalemme (\"San Giuda di Gerusalemme\"), ucciso durante una rivolta popolare nel 133 d.C. Ciriaco di Gerusalemme \u00e8 il santo celebrato dalla Chiesa Ortodossa il 14 ottobre.\nAgiografia.\nSecondo una leggenda che non ebbe molta fortuna nel mondo bizantino, la vita di Ciriaco si sarebbe svolta nel modo seguente. Nacque a Gerusalemme con il nome di \"Giuda\", figlio di Simeone e Anna, nipote di Zaccheo.\nDivenne rabbino della sinagoga locale.\nNell'anno 326, l'Imperatrice Elena, madre di Costantino I, si rec\u00f2 a Gerusalemme per trovare la Vera Croce. Qui venne a sapere che il rabbino Giuda conosceva il luogo in cui era stata seppellita la Croce in cui era stato crocifisso Cristo. Giuda non voleva rivelare le informazioni in suo possesso, ma dopo sei giorni all'interno di una cisterna vuota, senza cibo n\u00e9 acqua, inform\u00f2 l'Imperatrice di quanto in sua conoscenza. Al rinvenimento della Croce, il 3 maggio 326, Giuda si convert\u00ec al cristianesimo; fu battezzato da Macario, vescovo di Gerusalemme, alla presenza di Elena, e assunse il nome di Ciriaco (dal greco \"dedicato al Signore\"). Il legame con il ritrovamento della croce \u00e8 alla base dell'epiteto con il quale \u00e8 noto: \"inventor Crucis\", cio\u00e8 \"ritrovatore della croce\".\nDa allora in poi Ciriaco si adoper\u00f2 attivamente per la diffusione della fede e nello studio dei Vangeli. Nel 327 papa Silvestro I lo consacr\u00f2 vescovo di Gerusalemme. Nel 363 l'imperatore Flavio Claudio Giuliano lo fece imprigionare e torturare, secondo una passione originariamente scritta in greco (Passio Cyriaci BHG 465b) e successivamente tradotta in altre lingue tra cui il latino.\nLa tradizione elenca le seguenti torture:\nIl martirio avvenne il 1\u00ba maggio alle ore otto, a Gerusalemme. Anche Anna, madre di Ciriaco, venne torturata e arsa viva lo stesso giorno. Entrambi furono sepolti alle pendici del Golgota, vicino al luogo dove Elena recuper\u00f2 la Santa Croce.\nCulto.\nA causa del legame di san Ciriaco con la Croce, la Chiesa cattolica fiss\u00f2 la data della sua festa al 4 maggio, il giorno dopo la festa del Ritrovamento della Santa Croce, che esisteva nel calendario liturgico fino alle riforme del \"Messale Romano\" operate sotto Giovanni XXIII nel 1960/1962.\nSecondo la tradizione, san Ciriaco, dopo la conversione, si era recato in pellegrinaggio a Roma. Lungo il viaggio era passato da Ancona e in quella citt\u00e0 fu acclamato vescovo, rimanendovi molti anni; si era poi recato in Palestina per rivedere la propria citt\u00e0 e l\u00e0 sub\u00ec il martirio.\nL'8 agosto 418 il corpo di Ciriaco fu trasferito dalla Palestina ad Ancona. Il corpo fu posto nella cattedrale di Santo Stefano, per intervento di Galla Placidia; in questo modo l'imperatrice reggente cerc\u00f2 in qualche modo di andare incontro agli anconitani, che le avevano chiesto un interessamento per poter ottenere e custodire le spoglie di santo Stefano. Infatti Ancona conservava (e conserva tuttora) come reliquia uno dei sassi usati durante la lapidazione del protomartire. Quando, nel 1097 la chiesa di San Lorenzo, sul colle Guasco, fu proclamata nuova cattedrale, le spoglie di san Ciriaco vennero l\u00e0 trasferite, nella cripta, e sottoposte a ricognizione; dopo alcuni decenni la chiesa venne dedicata a San Ciriaco.\nPer timore di furti di reliquie, cos\u00ec comuni nel Medioevo, per secoli il corpo di san Ciriaco fu protetto da una cancellata senza possibilit\u00e0 di accesso; solo nel XVIII secolo, dopo che un fulmine colp\u00ec la cripta, si decise di effettuare una ricognizione del corpo del martire. Accertato che il fulmine non aveva causato danni, le cancellate furono rimosse.\nLe indagini mediche confermano la tradizione.\nIn seguito al terremoto del 1972, che colp\u00ec gravemente Ancona e la sua cattedrale, fu effettuata una nuova ricognizione del corpo, incorrotto dopo 1700 anni; nell'occasione furono effettuati accurati studi medici. Essi permisero di constatare che la salma testimoniava segni di atroci torture. I medici si meravigliarono nel vedere che la trachea, organo che normalmente non si conserva in condizioni analoghe, era invece intatta; analisi chimiche rilevarono che ci\u00f2 era avvenuto in quanto essa era ricoperta di piombo, chiaro segno di ingestione forzata di metallo fuso. Alla base del capo ancora si poteva notare la traccia della ferita che lo port\u00f2 alla morte. Fu un'inaspettata conferma di tutti i punti salienti della storia del martirio tramandata dalla tradizione e che da molti erano ormai creduti essere solo esagerazioni agiografiche. La ricognizione canonica evidenzi\u00f2 anche la presenza di edemi, lesioni da taglio e di una frattura del cranio.\nPersino l'et\u00e0 della morte fu confermata. Nell'occasione furono ripresi e nuovamente tradotti da un esperto latinista gli antichi testi relativi al martirio. L'esito imprevisto della ricognizione port\u00f2 a rivalutare la cura con la quale nei secoli si \u00e8 sempre custodito il corpo del santo, rivelatosi come preziosa testimonianza di tragici ed eroici fatti accaduti secoli fa.\nAncora oggi nella ricorrenza dell'arrivo del corpo ad Ancona, l'otto agosto, si perpetua un'amabile tradizione, secondo la quale si distribuiscono ai fedeli mazzolini di giunchi benedetti: \u00e8 un richiamo alla leggenda secondo la quale la cassa con i resti di Ciriaco arriv\u00f2 ad Ancona galleggiando sulle onde e grazie a una corda fatta di giunchi attorcigliati fu tirata in spiaggia dai marinai della zona.\nInoltre nei giorni intorno al quattro maggio, festa del patrono, molti fedeli salgono al Duomo e scendono nella cripta per pregare dinanzi al corpo del martire paleocristiano, che solo nel mese di maggio viene mostrato. Da punto di vista profano, si ricorda che, sin dal XIV secolo, si tiene in coincidenza con la festa di San Ciriaco la \"Fiera di Maggio\", una delle pi\u00f9 grandi del centro Italia per numero di espositori.\nPer il suo ruolo decisivo nel ritrovamento della Santa Croce, fu nominato protettore dei padri cruciferi, dopo san Cleto."}
{"id": "605536", "revid": "91124", "url": "https://it.wikipedia.org/wiki?curid=605536", "title": "Classe San Giorgio (nave da sbarco)", "text": "La classe San Giorgio della Marina Militare, detta anche classe Santi (dato che le tre unit\u00e0 che la compongono hanno i nomi di tre santi), \u00e8 costituita da tre navi da guerra anfibia di tipo Landing Platform Dock (LPD) : il \"San Giorgio\", il \"San Marco\" e per ultimo, con un progetto leggermente diverso, il \"San Giusto\", specializzate in operazioni da sbarco che hanno sostituito quelle della classe Grado andate in disarmo alla fine degli anni 1980. Sono inserite nella Forza di Proiezione dal Mare, la componente anfibia delle Forze Armate italiane.\nA partire dal 2022, la nuova LHD \"Trieste \" sostituir\u00e0 una delle tre unit\u00e0. Le rimanenti due saranno sostituite da altrettante LHD, le quali saranno commissionate a discrezione del Bilancio della Difesa del 2018.\nNel 2011 la Marina Algerina ha ordinato un esemplare migliorato di tale unit\u00e0, classificato \"B\u00e2timent de D\u00e9barquement et de Soutien Logistique\" e designato in campo internazionale ufficiosamente come \"San Giorgio Improved\"; la nave \u00e8 stata consegnata il 4 settembre 2014 ed \u00e8 entrata in servizio il 28 marzo 2015 col nome di .\nCaratteristiche.\nLe navi della classe San Giorgio, rispetto alle Grado che erano esclusivamente unit\u00e0 da sbarco, rappresentano un concetto nuovo, potendo usufruire di un appoggio elicotteristico proprio. Le unit\u00e0 hanno ponte continuo e isola laterale e sembrano una sorta di portaerei tipo Garibaldi o Tarawa, ma sono troppo piccole per essere davvero usate in tale modo, dato che sul ponte di volo possono operare al massimo quattro elicotteri. Queste navi sono classificate LPD, termine adottato dalla U.S. Navy per indicare quelle unit\u00e0, che possiedono sia le capacit\u00e0 di una AKA (Attack Cargo Ship), dedicata al trasporto di materiali, sia quelle di una LSD (Landing Ship Dock), dotata di bacino allagabile, per permettere l'imbarco diretto di veicoli e truppe sui mezzi di trasporto; nella Marina Militare esse sono classificate \u201cnave da trasporto e sbarco\u201d, con il compito di svolgere operazioni d'imbarco, trasporto e sbarco di truppe, materiali e mezzi tra due porti, ma anche tra un porto e zone sprovviste di approdi o con attrezzature portuali non utilizzabili. Le specifiche della Marina Militare prevedono inoltre la possibilit\u00e0 d'intervento in caso di calamit\u00e0 naturali, per operazioni di soccorso ed assistenza, sia in patria che all'estero, e l'adozione di un sistema di bonifica della superficie del mare in caso di gravi episodi d'inquinamento, oltre alla possibilit\u00e0 d'imbarcare gli Allievi Ufficiali dell'Accademia Navale per le crociere d'istruzione estive.\nLe unit\u00e0 di questa classe sono simili a grossi traghetti o navi commerciali, hanno un armamento leggero e una buona flessibilit\u00e0 operativa, ma sono prive di hangar e conseguentemente possono imbarcare un numero ristretto di elicotteri, da parcheggiare in coperta, non essendo disponibile un'aviorimessa: tale limite non permette loro di essere classificate come LHD, nonostante la presenza del ponte di volo. La parte centrale del ponte \u00e8 dedicata ai mezzi da sbarco e le unit\u00e0 possono operare sia in punti attrezzati, sia in acque prospicienti spiagge aperte. Le navi sono dotate di un bacino allagabile poppiero di 20,5 x 7\u00a0m, da cui fare operare tre mezzi da sbarco tipo LCM, mentre altri tre mezzi minori possono essere sistemati sul ponte di coperta. La capacit\u00e0 di carico \u00e8 1.000 tonnellate, tra cui circa 99\u00a0m\u00b3 di carichi refrigerati, circa 300\u00a0m\u00b3 di carichi secchi e 60 tonnellate di combustibile Avio. Le navi della classe San Giorgio possono imbarcare circa 350 uomini equipaggiati della Forza da Sbarco, con oltre una trentina di mezzi vari da trasporto e combattimento APC tra VCC-1 e AAV7. Le unit\u00e0 dispongono inoltre di sala operatoria, ambulatorio medico, gabinetto odontoiatrico, gabinetto radiologico, sala ginecologica e sala parto.\nLo scafo \u00e8 caratterizzato da un ponte continuo, tipico di portaerei e portaelicotteri, ma che in fase di costruzione non si estendeva fino a prora estrema, consentendo cos\u00ec la possibilit\u00e0 d'imbarcare, in zona prodiera, un cannone con la relativa Direzione di Tiro; il dritto di prora slanciato si raccorda nell'opera viva con un bulbo, dotato di una protuberanza in funzione esclusivamente idrodinamica; le sovrastrutture costituiscono un unico blocco, collocato a met\u00e0 dello scafo in posizione laterale a dritta, dove trovano posto la plancia di comando, un unico fumaiolo ed un albero di dimensioni molto limitate per sorreggere le antenne radar e di telecomunicazioni.\nLo scafo \u00e8 suddiviso in quattro zone orizzontali:\nIl garage utilizzato per imbarco e sbarco di automezzi e cingolati, mediante l'utilizzo di rampe, utilizzando il portellone abbattibile poppiero, il portellone a scorrimento laterale, posizionato in zona prodiera sulla murata di dritta, e, precedentemente i lavori di ammodernamento attraverso il portellone sollevabile prodiero. A poppa estrema, sotto la linea di galleggiamento c'\u00e8 il bacino allagabile, di dimensioni idonee per contenere un MTM lungo 18,50\u00a0m, mentre altri due MTM sono imbracati e poggiati su apposite selle sul ponte di volo all'altezza dell'isola. La soglia del bacino \u00e8 sotto la linea di galleggiamento per cui il bacino pu\u00f2 essere allagato aprendo il portellone poppiero, mentre con portellone chiuso l'allagamento \u00e8 possibile mediante l'utilizzo di apposite valvole di presa a mare. Il raccordo tra il bacino ed il piano del garage, denominato \"spiaggia\" permette l'imbarco diretto di un automezzo o cingolato a bordo di un MTM, utilizzando il portellone abbattibile dello stesso. Nel caso non siano previste operazioni anfibie il bacino \u00e8 coperto da una chiusura metallica, permettendo l'imbarco e lo sbarco dei veicoli attraverso il portellone poppiero. In posizione laterale sono sistemati i depositi di materiale e munizioni, le stazioni di condizionamento, i locali delle centraline oleodinamiche, i locali servizi, la lavanderia, la stireria, il locale nostromo e le segreterie.\nIl ponte di volo, conseguentemente alla strozzatura creata tra l'isola e la collocazione dei due MTM, sistemati in coperta, poteva essere considerato suddiviso in due zone: una prodiera di circa 800\u00a0m\u00b2 destinata al parcheggio ed un'altra poppiera di circa 900\u00a0m\u00b2, utilizzata per il decollo e l'appontaggio degli elicotteri e dotata di luci di appontaggio e sentiero luminoso per le operazioni notturne.\nA proravia dell'isola trova posto un motoscafo veloce per trasporto VIP ed una gru per la movimentazione di carichi pesanti.\nNella parte centrale il ponte di volo \u00e8 presente un elevatore, che permettere il trasferimento degli automezzi tra ponte e garage.\nL'armamento era composto da un cannone antiaereo OTO-Melara da 76/62 mm, due mitragliere da 20 mm Oerlikon, due lanciarazzi e un nebbiogeno Simmel.\nApparato motore.\nL'apparato motore delle \u201cSan Giorgio\u201d \u00e8 costituito da due motori diesel Grandi Motori Trieste A-420.12 a dodici cilindri, per una potenza complessiva di 16.800\u00a0hp (12.353\u00a0Kw), ciascuno in grado di azionare due assi ciascuno dei quali, accoppiato a un gruppo riduttore, aziona un'elica a cinque pale a passo variabile, mentre per consentire una migliore manovrabilit\u00e0 in porto, viene utilizzato un propulsore elettrico ausiliario con elica prodiera. La velocit\u00e0 massima consentita \u00e8 di 20 nodi con autonomia a 20 nodi di 4.500 miglia circa.\nL'energia elettrica \u00e8 assicurata da quattro gruppi GMT B 230.6 da 770\u00a0kW ciascuno (450\u00a0v, 60\u00a0hz) con Centrale Operativa di Piattaforma ed impianto di automazione comprendente telecomando e telecontrollo dei motori principali, automazione della centrale elettrica e controllo delle misure e degli allarmi.\nElettronica.\nLa dotazione elettronica era composta da radar di scoperta di superficie S.M.A. MM/SPS-702, radar di navigazione GEM Elettronica MM/SPN-748, Direzione di Tiro Argo NA-10 con radar di tiro SPG-70 (RTN-10X); sistema di guerra elettronica ESM-ECM, sistema di navigazione GPS/NAVSTAR, sistema generazione di rumore NIXIE; sistema lancia-chaff.\nAmmodernamenti.\nTra il 1999 e il 2000 il San Giorgio e il San Marco sono stati sottoposti a lavori di ammodernamento nel corso del quale \u00e8 stato sbarcato il cannone da 76mm MMI ed \u00e8 stato ricavato un alloggiamento a sinistra dove sono stati ricollocati due mezzi da sbarco tipo LCVP che precedentemente venivano ospitati sullo stesso bordo del ponte di volo. Tali modifiche hanno consentito un aumento delle dimensioni del ponte di volo che ora si estende da prua a poppa e dove possono operare simultaneamente fino a quattro elicotteri. Il portellone di prua \u00e8 stato eliminato, mentre gli elicotteri vengono ospitati in coperta con l'hangar delle dimensioni di 100x20,5m utilizzato solamente per i veicoli.\nAttivit\u00e0.\nQueste navi hanno, sin dalla loro entrata in servizio, la loro base a Brindisi. Al momento della loro entrata in servizio le unit\u00e0 sono state inquadrate nella III\u00aa Divisione Navale, nel 1999 in seguito al riordinamento della Marina sono state inquadrate nel COMFORAL il Comando delle Forze dAltura a disposizione del COMFORSBARC il Comando delle Forze Anfibie di Brindisi. In seguito alla riconfigurazione dei comandi della Forza Armata le navi sono state inquadrate nel COMGRUPNAV TRE a disposizione del COMFORANF il Comando delle Forze anfibie.\nOltre alla normale attivit\u00e0 addestrativa (una delle pi\u00f9 importanti \u00e8 stata quella di nave San Giorgio negli USA, 1992) le unit\u00e0 si sono anche distinte per aiuti umanitari. A partire dal dicembre 1992 il \"San Giorgio\" e il \"San Marco\" e gli uomini del Battaglione San Marco presero parte in alle missioni Ibis I e Ibis II con il 24\u00ba Gruppo Navale insieme al Vittorio Veneto al Vesuvio e al Grecale e con il 25\u00ba Gruppo Navale insieme al Garibaldi, allo Stromboli e alla fregata Scirocco. \nSuccessivamente tra l'11 gennaio e il 23 marzo 1995 con il 26\u00ba Gruppo Navale insieme al Garibaldi allo Stromboli e alla fregata Libeccio presero parte alla missione Ibis III per il ritiro del contingente di pace delle Nazioni Unite dalla Somalia.\nNell'estate 2006 la Marina Militare \u00e8 stata una delle prime ad intervenire nella crisi del Libano. partecipando all'operazione \"Mimosa '06\" e successivamente all'operazione \"Leonte\" con il San Giusto il \"San Marco\" e il \"San Giorgio\" in prima fila insieme alla fregata Aliseo al cacciatorpediniere Durand De La Penne e la portaerei Garibaldi. Le navi, hanno sbarcato, nel porto di Beirut, sotto il controllo del Reggimento San Marco, tonnellate di materiale destinato alla popolazione, cucine da campo, ambulanze, generatori per la produzione di corrente elettrica, tende pneumatiche, tonnellate di medicinali e tonnellate di generi alimentari destinati alla popolazione civile \"non combattente\" messi a disposizione dal Ministero degli Esteri, dalla Protezione Civile, dalla Croce Rossa Italiana e dal Programma Alimentare Mondiale delle Nazioni Unite.\nNel corso dell'operazione Mimosa \"06\" il \"Durand de la Penne\", in esercitazione in Grecia, \u00e8 stata tra le prime unit\u00e0 neutrali ad entrare nel porto di Beirut per l'evacuazione dei connazionali ed altri europei verso l'isola di Cipro con ben due viaggi. Successivamente \u00e8 intervenuto il battaglione San Marco, con l'unit\u00e0 da sbarco \"San Giusto\" che ha permesso il trasporto di beni di prima necessit\u00e0 per la popolazione in guerra oltre all'evacuazione di altri connazionali. L'operazione \"Leonte\" \u00e8 scattata a settembre, sotto l'egida dell'ONU all'interno della missione UNIFIL 2. Le navi Garibaldi, \"San Giusto\", \"San Marco\" e \"San Giorgio\" (in pratica l'intera flotta tuttoponte), scortate dalla corvetta Fenice, hanno sbarcato sulla spiaggia di Tiro la \"forza d'ingresso\" (\"Entry Force\") del contingente di pace italiano, costituita dalle truppe anfibie della nuova \"Forza di Proiezione dal Mare\" (FPM), a loro volta composta dal Reggimento San Marco della Marina Militare e dai Lagunari dell'Esercito.\nIl 14 ottobre 2013 il Governo italiano ha annunciato l'intenzione di schierare dal 18 ottobre 2013 la nave San Marco, oltre a due pattugliatori e due fregate, nel mediterraneo con il ruolo di unit\u00e0 porta elicotteri (Tra cui gli AW 101 a lungo raggio), prima assistenza sanitaria ai naufraghi e comando e controllo per l'operazione umanitaria \"Mare Nostrum\". L'operazione \u00e8 concepita per fronteggiare l'emergenza umanitaria che ha visto numerosi naufragi di battelli stipati di rifugiati nelle acque comprese tra Libia, Malta e l'isola di Lampedusa. Nella prima decade di ottobre questa emergenza ha portato ad una vera e propria strage con la perdita di oltre cinquecento vite umane in pochi giorni, prevalentemente africani subsahariani e siriani che tentavano di raggiungere Lampedusa per poi raggiungere i paesi dell'Europa Settentrionale.\nLe navi di questa classe sono anche particolarmente versatili ed utilizzabili per operazioni di supporto alla popolazione nel contesto della difesa civile e della protezione civile. La disponibilit\u00e0 a bordo di dissalatori, strutture sanitarie, elisupporto, unita alle caratteristiche operative di flessibilit\u00e0 logistica e rapida proiettabilit\u00e0, le rendono tra i mezzi migliori per il supporto delle operazioni di protezione civile.\nNel corso della pi\u00f9 grande operazione europea di protezione civile del 2008, \"Sardinia 2008\", la San Marco \u00e8 stata scelta e configurata come mezzo principale di proiezione in teatro e supporto logistico-operativo per tutti i contingenti civili e militari internazionali coinvolti, e per il trasporto e lo sbarco rapido di tutti i loro mezzi tecnici.\nNel dicembre 2014 Nave San Giorgio ha preso parte alle operazioni di soccorso del traghetto in fiamme Norman Atlantic svolgendo un ruolo decisivo per il successo dell'operazione di salvataggio.\nUnit\u00e0.\nSan Giorgio (L 9892).\nRealizzato dalla Fincantieri nello stabilimento di Riva Trigoso \u00e8 stato impostato il 27 maggio 1985, varato in forma ufficiale il 21 febbraio 1987, scese in mare il 25 febbraio a causa delle cattive condizioni del mare e consegnato alla Marina Militare Italiana il 13 febbraio 1988.\nIn precedenza due unit\u00e0 della Marina Italiana avevano portato il nome San Giorgio. Il primo era un incrociatore corazzato del 1908 della Classe San Giorgio che, dopo aver preso parte alla Guerra italo-turca e alla prima guerra mondiale negli anni trenta venne riammodernato e trasformato in nave scuola per gli allievi dell'Accademia Navale di Livorno. Allo scoppio della seconda guerra mondiale venne destinato al Comando Navale della Libia nella base di Tobruk dove venne autoaffondato il 21 gennaio 1941.\nSuccessivamente nel secondo dopoguerra con questo nome fu ribattezzato l'incrociatore leggero \"Pompeo Magno\": esso fu ricostruito come cacciatorpediniere ed entr\u00f2 in servizio nel 1956. Tra il 1963 e il 1965 fu convertito in nave scuola per gli allievi dell'Accademia navale di Livorno prestando servizio fino al 1980.\nSan Marco (L 9893).\nImpostato presso i cantieri di Riva Trigoso il 26 marzo 1985, varato il 10 ottobre 1987 e consegnato il 14 maggio 1988; a differenza dell'unit\u00e0 gemella i principali compiti del \"San Marco\" riguardano operazioni di soccorso umanitario, anche per conto della Protezione Civile, per cui l'unit\u00e0 ha una componente ospedaliera pi\u00f9 completa, una superiore capacit\u00e0 di produrre acqua potabile e la possibilit\u00e0 di eseguire interventi di bonifica antinquinamento tramite l'impiego di solventi biodegradabili.\nSan Giusto (L 9894).\nLa Nave San Giusto, \u00e8 una LPD entrata in servizio nel 1994, ed \u00e8 la terza unit\u00e0 della Classe San Giorgio della quale costituisce una versione migliorata e potenziata.\n\u00c8 dotata infatti di propulsori pi\u00f9 potenti, mentre il ponte di volo \u00e8 pi\u00f9 piccolo per potere montare un cannone 76/62 ultra rapido.\nSan Giorgio migliorato.\nNell'agosto 2011 la Marina Algerina ha ordinato presso Orizzonte Sistemi Navali (Gruppo Fincantieri) una LPD classe San Giorgio migliorata. Il taglio della prima lamiera \u00e8 avvenuto a Riva Trigoso nel febbraio 2012.. Presso la Marina algerina la nave \u00e8 classificata come BDSL (\"B\u00e2timent de D\u00e9barquement et de Soutien Logistique\") con una seconda unit\u00e0 che \u00e8 stata opzionata. MARINALLES, il dipartimento della Marina Militare italiana che segue gli allestimenti per la squadra navale \u00e8 stato coinvolto nell'allestimento dell'unit\u00e0 in virt\u00f9 dei programmi di assistenza e cooperazione internazionale nei quali l'Italia \u00e8 impegnata. La prima \"BDSL\" \u00e8 stata varata il 4 gennaio 2014, \u00e8 stata consegnata il 4 settembre 2014 ed \u00e8 entrata in servizio il 28 marzo 2015 col nome di .\nL'unit\u00e0 funger\u00e0 da ammiraglia per la Marina Algerina, sar\u00e0 la pi\u00f9 potente nave della flotta, e, caso unico per una unit\u00e0 tipo LPD, dar\u00e0 protezione al resto della squadra navale, visto che le fregate recentemente acquistate in Germania tipo MEKO A-200 saranno dotate solo di missili di difesa di punto \"Umkhonto \" (\"lancia\") di produzione sudafricana."}
{"id": "605537", "revid": "33689", "url": "https://it.wikipedia.org/wiki?curid=605537", "title": "Kornet (missile)", "text": ""}
{"id": "605538", "revid": "219495", "url": "https://it.wikipedia.org/wiki?curid=605538", "title": "Classe Cassiopea", "text": "I pattugliatori d'altura Costellazioni prima serie o Classe Cassiopea (altre unit\u00e0: Nave Libra, Nave Spica, Nave Vega) sono unit\u00e0 varate nei tardi anni ottanta per il Ministero della Marina mercantile e date in gestione alla Marina Militare italiana, con compiti di pattugliamento generale, controllo dei flussi migratori, sorveglianza marittima e di Vigilanza Pesca. Le quattro navi gemelle della classe sono state realizzate nell'ambito della Legge N. 979 del 31 dicembre 1982, meglio nota come \u201cLegge sulla difesa del mare\u201d e sono equipaggiate con specifiche attrezzature per la lotta all'inquinamento marino.\nCaratteristiche.\nLe unit\u00e0 dei questa classe sono armate con un cannone da 76/62mm tipo MMI e 2 mitragliere da 25/80 mm; sono dotate di hangar e ponte di volo per un elicottero Bell 212 ASW, che estende il raggio d'azione di queste unit\u00e0 le quali possono anche svolgere un lavoro di integrazione o sostituzione alle corvette.\nLe elettroniche comprendono il radar di superficie in banda I SMA SPS 702(V)2, il radar di navigazione in banda I SMA SPS 748(V)2 ed il radar di direzione del tiro in banda I/J SPG 70 (RTN 10X) della Selenia, che controlla il cannone da 76/62 mm MMI dell'OTO Melara. I cannoni da 76/62 e le loro direzioni di tiro provengono dalle fregate della classe Bergamini.\nIl compito di queste unit\u00e0 \u00e8 la salvaguardia degli interessi economici nazionali, mediante la difesa di piattaforme marine e di uomini e mezzi impegnati in prospezioni e sfruttamento del fondo marino, la vigilanza pesca, la lotta all'inquinamento marino, la ricerca e soccorso in mare, il pattugliamento costiero ed in particolare il controllo del traffico mercantile e la sorveglianza nel controllo dell'immigrazione clandestina. Per la lotta all'inquinamento queste unit\u00e0 sono dotate di un serbatoio di 500m\u00b3 per l'immagazzinamento di acque contaminate da idrocarburi.\nEsse sono inquadrate nel COMSQUAPAT1 del COMFORPAT, il Comando delle Forze da Pattugliamento per la Sorveglianza e la Difesa Costiera, ed hanno la loro base operativa a Messina. Il COMSQUAPAT1 \u00e8 un comando navale complesso alle dirette dipendenze del Comando delle Forze da Pattugliamento per la Sorveglianza e la Difesa Costiera e Scuola Comando Navale, COMFORPAT che ha sede ad Augusta (SR)T.\nUnit\u00e0.\nLe unit\u00e0 della classe, tutte costruite dalla Fincantieri negli stabilimenti di Muggiano, sono quattro ed hanno nomi di torpediniere della Regia Marina della Classe Spica:\nCassiopea (P 401).\nUnit\u00e0 capoclasse, \u00e8 stata consegnata alla Marina Militare nell'ottobre 1989. L'Unit\u00e0 fu impiegata in occasione del naufragio del 3 ottobre 2013 a Lampedusa, una delle pi\u00f9 grandi catastrofi marittime nel Mediterraneo, evento dal quale prese avvio l'operazione \"Mare nostrum\".\nLa precedente unit\u00e0 con questo nome faceva parte della serie Climene, venne costruita a Riva Trigoso ed era entrata in servizio nell'aprile 1937; dopo essere sopravvissuta alla seconda guerra mondiale, era entrata a far parte della Marina Militare, prestando servizio come corvetta fino al 1959, anno in cui venne posta in disarmo.\nLibra (P 402).\nConsegnata alla Marina Militare nel marzo 1991. Ha partecipato come prima nave italiana di soccorso durante le sommosse popolari in Libia del 2011, portando 25 tonnellate di aiuti e materiale da Catania al porto di Bengasi.\nIl 19 giugno 2013 il tenente di vascello Catia Pellegrino ha assunto il comando della nave. Per la prima volta nella storia delle forze armate italiane una donna ha avuto il comando di una nave da guerra.\nNel 2014 la nave \u00e8 stata utilizzata per le riprese della docufiction \"La scelta di Catia - 80 miglia a sud di Lampedusa\", uno spaccato della vita a bordo nell'ambito dell'operazione \"Mare nostrum\" per il soccorso dei migranti provenienti dall'Africa e dal Medio Oriente.\nLa nave \u00e8 equipaggianta con Radar di navigazione ARPA Gemini DB della GEM Elettronica\nLa precedente unit\u00e0 con questo nome faceva parte della serie Alcione costruita nei Cantieri del Quarnaro di Fiume ed entrata in servizio nel gennaio 1938, dopo essere sopravvissuta alla seconda guerra mondiale \u00e8 entrata a far parte della Marina Militare prestando servizio come fregata fino al 1959, anno in cui venne posta in disarmo.\nSpica (P 403).\nVarata il 27 maggio 1989, \u00e8 stata consegnata alla Marina Militare il 23 marzo 1991. La precedente unit\u00e0 con questo nome, capoclasse della classe omonima prima del conflitto, venne ceduta alla Svezia e ribattezzata \"Romulus\" (distintivo ottico 28); rimase in servizio fino al 1958. Nella sua vita operativa ha effettuato numerose missioni nazionali e all'estero. In particolare si segnala che il 1\u00ba novembre 2014 \u00e8 stata la prima nave dalla Marina Militare italiana a prendere parte alla missione Triton di dell'Agenzia Europea Frontex per il controllo dei confini europei. La mattina del 30 maggio 2015, in occasione di una eccezionale ondata di partenze di migranti dai porti della Libia, mentre era impegnata nell'Operazione Mare Sicuro, condusse 2 eventi SAR che la costrinsero a salvare 1013 migranti che versavano in condizioni di pericolo di vita. Gli stessi furono sbarcati dopo alcuni giorni nel porto di Pozzallo.\nVega (P 404).\nVarata il 23 febbraio 1990, \u00e8 stata consegnata alla Marina Militare il 25 ottobre dello stesso anno. La precedente unit\u00e0 con questo nome faceva parte della classe Spica tipo Perseo, fu costruita nei Cantieri del Quarnaro di Fiume ed entr\u00f2 in servizio il 12 ottobre 1936; durante il secondo conflitto mondiale venne affondata nel 1941."}
{"id": "605539", "revid": "62564450", "url": "https://it.wikipedia.org/wiki?curid=605539", "title": "Scanalatura", "text": ""}
{"id": "605541", "revid": "1836", "url": "https://it.wikipedia.org/wiki?curid=605541", "title": "Arciragazzi", "text": "L'Arciragazzi \u00e8 un'associazione educativa laica a carattere nazionale.\nFondata a Napoli nel 1981 da Carlo Pagliarini, l'Associazione ha seguito da vicino il percorso che in dieci anni, dal 1979 al 1989, ha portato all'approvazione della Convenzione Internazionale sui Diritti dell'Infanzia sui Diritti del Bambino (\" CRC - Convention on the Rights of the Child\").\nDa allora e fino ad oggi, la CRC \u00e8 il testo politico e programmatico di riferimento per Arciragazzi: le attivit\u00e0 che essa promuove sono infatti finalizzate al riconoscimento dei diritti sanciti nella Convenzione, e ad un miglioramento della qualit\u00e0 della vita dei bambini e delle bambine. Miglioramento ispirato ai principi della valorizzazione dell'autonomia, della libert\u00e0 d'espressione, della possibilit\u00e0 per tutti i bambini e le bambine di partecipare nella societ\u00e0 come soggetti attivi.\nArciragazzi ha carattere nazionale; sul territorio operano i circoli, ovvero basi associative che riconoscendosi nello statuto di Arciragazzi decidono di entrarne a far parte, pur mantenendo un'ampia autonomia operativa ed organizzativa.\nLe attivit\u00e0 principali di Arciragazzi sono mostre e campagne sui diritti (in particolare per il 20 novembre, anniversario dell'approvazione della CRC), campi estivi, ludoteche e ludobus, scambi internazionali, laboratori nelle scuole, corsi di formazione per educatori.\nInoltre Arciragazzi \u00e8 attiva a livello nazionale per monitorare l'applicazione della CRC, come membro del PIDIDA (rete Per I Diritti dell'Infanzia e Dell'Adolescenza) e a livello internazionale come membro di diverse reti (FIEEA, IFM-SEI) che si occupano di infanzia ed adolescenza.\nDopo Carlo Pagliarini, i Presidenti dell'Associazione sono stati:\nDaniela Calzoni\nPasquale D'Andrea\nCamillo Cantelli (in carica dal 2013)"}
{"id": "605542", "revid": "628767", "url": "https://it.wikipedia.org/wiki?curid=605542", "title": "Storia dell'Estonia", "text": "Il risveglio dell'identit\u00e0 nazionale estone risale alla met\u00e0 del XIX secolo, ma l'etnogenesi della stirpe ed etnia estone occupanti pi\u00f9 o meno il territorio dell'odierna Estonia, vanta antiche origini che risalgono al periodo tra il I secolo a.C. e la fine del I secolo d.c.\nFino al XIII secolo gli estoni si dimostrarono in grado di imporsi e difendersi sulle limitrofe trib\u00f9 slave e sui principati della Rus'. Soltanto la conquista delle terre estoni e baltiche da parte dei Cavalieri crociati e dei mercanti tedeschi provoc\u00f2 la graduale scomparsa delle trib\u00f9 antiche tribali e l'inizio del lungo periodo di diverse dominazioni straniere.\nLa Preistoria e il Medioevo: Le trib\u00f9 ugro-finniche, l'Ordine teutonico.\nIl territorio corrispondente all'attuale Estonia \u00e8 stato per lungo tempo oggetto di dominazioni straniere. Abitata fin dall'antichit\u00e0 da trib\u00f9 di ceppo finnico, l'Estonia nel medioevo (XII-XIII secolo) fu contemporaneamente cristianizzata e portata sotto la dominazione germanico-teutonica: danese nella parte settentrionale e tedesca pi\u00f9 a Sud, in Livonia.\nPreistoria.\nLa regione \u00e8 stata popolata a partire dal 10.000 a.C. Le prime tracce di insediamenti umani in Estonia sono connesse e collegate con la cultura Kunda. Nel Mesolitico i primi insediamenti si stabilizzarono attorno al fiume P\u00e4rnu, ci\u00f2 \u00e8 stato datato come gli inizi del IX secolo a.C.. La cultura dei Kunda ricevette il suo nome dal sito dell'insediamento di Lammasm\u00e4e, nel nord dell'Estonia, che \u00e8 datato 8500 a.C. Ossa e manufatti in pietra simili a quelli trovati a Kunda sono stati rinvenuti ovunque nel territorio della nazione estone, cos\u00ec come in Lettonia, nel nord della Lituania e nel sud della Finlandia. Tra i minerali, la pietra focaia e il quarzo vennero utilizzati nella maggior parte dei casi per fare utensili e armi da taglio e caccia.\nIl Medioevo.\nIl termine \"Estonia\" viene utilizzato per la prima volta da Tacito nel I secolo a.C. nella forma di \"Aestii\", tuttavia questo termine potrebbe anche indicare l'omonima popolazione baltica presente nell'area. Nelle Saghe norrene del IX secolo questo termine indica sicuramente la popolazione estone. Secondo lo storico romano Cassiodoro la popolazione indicata da Tacito come \"Aestii\" erano sicuramente la popolazione degli Estoni. L'estensione del territorio estone in epoca medioevale \u00e8 ancora oggetto di dibattito, ma non la religione di questa popolazione.\nIl Medioevo: l'Estonia danese.\nCon Estonia danese ci si riferisce ai territori dell'attuale Estonia occupati dal Regno di Danimarca in un primo periodo durante il XIII - XIV secolo e poi successivamente durante XVI - XVII secolo. Questi possedimenti avevano il nome di Ducato di Estonia.\nL'et\u00e0 moderna: il dominio svedese e il dominio degli Zar.\nDagli inizi del XVI secolo fino alla Grande guerra del nord l'Estonia (come la Finlandia) rimase sotto il dominio dell'Impero svedese e poi ceduta all'Impero Russo con il trattato di Nystad del 1721.\nL'impronta generale del paese, il sistema giudiziario, la religione protestante, le amministrazioni locali e regionali e il sistema educativo rimasero istituzioni di stampo prettamente germanico, fino alla fine del XIX secolo.\nIl dominio degli zar di Russia si protrasse fino agli sconvolgimenti provocati dalla prima guerra mondiale e dalla Rivoluzione d'ottobre del 1917.\nL'et\u00e0 contemporanea.\nNascita del nazionalismo e indipendenza nel 1918.\nNel 1819 le province baltiche furono le prime in ad abolire la servit\u00f9 della gleba e la nobilt\u00e0 cominci\u00f2 a concedere sempre maggiore libert\u00e0 al popolo, libero di possedere terre e muoversi nel contesto urbano. Tutto ci\u00f2 riflesse lo sviluppo dell'autodeterminazione del popolo estone, con i suoi costumi e le sue tradizioni, il quale prese a far proprio lo spirito nazionalista eccepito nella met\u00e0 dell'Ottocento in Europa. Un movimento culturale di questo tipo premette affinch\u00e9 nelle scuole fosse insegnata la lingua estone, dei festival in lingua locale furono tenuti regolarmente ogni anno a partire dal 1869 e la letteratura nazionale cominci\u00f2 a muovere i primi passi: il poema epico \"Kalevipoeg\" fu pubblicato nel 1861 in estone, poi tradotto anche in tedesco. Nel 1889 il governo centrale dell'impero promosse una campagna di russificazione del territorio, in accordo al quale molte istituzioni germaniche furono abolite, o comunque adeguate ai canoni imperiali (un esempio ne \u00e8 l'Universit\u00e0 di Tartu).\nQuando la Rivoluzione russa del 1905 approd\u00f2 in Estonia, le autorit\u00e0 locali seppero sfruttare il momento favorevole per pretendere la libert\u00e0 di stampa e di assemblea, il suffragio universale, e l'indipendenza. Per quanto di tutto ci\u00f2 guadagnarono ben poco al termine della rivoluzione, gli estoni cominciarono a intravedere nel clima di tensione che prevalse nella Russia imperiale tra il 1905 e il 1917 la possibilit\u00e0 di costituire uno Stato indipendente, come stava avvenendo in Finlandia. Nel 1917, infatti, con la caduta dello zarismo durante la prima guerra mondiale, il governo provvisorio sanc\u00ec l'autonomia nazionale all'Estonia in aprile: fu eletta un'assemblea nazionale popolare (\"Maap\u00e4ev\") che ebbe vita breve a causa delle pressioni bolsceviche. Ci\u00f2 nonostante le autorit\u00e0 estoni proclamarono l'indipendenza il 24 febbraio 1918, il giorno prima che l'Impero tedesco li invadesse, annettendola all'Ober Ost.\nNel novembre 1918, subito dopo il ritiro dei tedeschi, un governo provvisorio prese le redini del paese, per quanto un'invasione militare della Russia Sovietica lo abbatt\u00e9 immediatamente: iniziava la guerra di indipendenza estone. Nel febbraio 1919 i capi dell'esercito dichiararono il territorio libero dal nemico: il 2 febbraio 1920 Estonia e Russia siglarono il trattato di Tartu che sanciva l'indipendenza della Repubblica d'Estonia. I termini dell'accordo prevedevano che la Russia rinunciasse per sempre ad ogni diritto sul territorio estone, dove venne istituita la Repubblica d'Estonia.\nRepubblica d'Estonia.\nLa Repubblica d'Estonia ottenne riconoscimento internazionale nel 1920 ed entr\u00f2 nella Societ\u00e0 delle Nazioni nel 1921. L'indipendenza dur\u00f2 22 anni. In questo periodo fu intrapresa una stagione riformistica per adeguarsi agli standard europei per uno Stato sovrano: la pi\u00f9 importante fu la riforma agraria del 1919, con cui furono ridistribuite le terre appartenenti alla nobilt\u00e0 al popolo, in particolare ai volontari durante la guerra di liberazione. Il mercato principale dell'Estonia divenne la Scandinavia e il Regno Unito, l'Europa occidentale e saltuariamente Stati Uniti e Unione Sovietica. La prima costituzione, adottata nel 1920, stabil\u00ec una forma di governo parlamentare. Il parlamento (Riigikogu) constava di cento membri eletti ogni tre anni. Tra il 1921 e il 1931 si succedettero undici governi: nel 1934 fu sancita cos\u00ec l'abrograzione dei partiti politici e il parlamento non fu chiamato pi\u00f9 fino al 1938. Nel frattempo il potere era retto dal \"Reggente\": Konstantin P\u00e4ts, la cui carica di Presidente della repubblica fu formalizzata con le elezioni del 1938.\nIl periodo dell'indipendenza segn\u00f2 un fiorente sviluppo culturale: furono erette scuole in lingua estone e le arti in generale fiorirono. Una delle azioni pi\u00f9 importanti in questo senso fu il riconoscimento dell'autonomia culturale delle minoranze che contassero almeno 3.000 persone, compresi gli ebrei: fu un provvedimento assolutamente unico nell'Europa del 1925.\nL'occupazione sovietica e l'annessione all'URSS (1940-1941).\nLa politica estera dell'Estonia era improntata sulla neutralit\u00e0, ma ci\u00f2 non ebbe rilevanza quando la Germania Nazionalsocialista stipul\u00f2, il 23 agosto 1939, con l'Unione Sovietica il patto Molotov-Ribbentrop, con cui definirono le sfere di influenza delle due potenze: i tre stati baltici furono costretti alla firma del \"patto di assistenza e mutua difesa\", che consentiva l'accesso militare ai sovietici. Dopo l'invasione della Polonia, il sottomarino polacco ORP \"Orze\u0142\" cerc\u00f2 riparo presso Tallinn ma fugg\u00ec dopo che i sovietici invasero la loro parte di Polonia: l'Unione Sovietica ne approfitt\u00f2 per dichiarare che il governo estone, incapace di disarmare o trattare con il sottomarino, stava aiutando i polacchi e ne dedusse la mancata neutralit\u00e0. Il 24 agosto 1939 Stalin minacci\u00f2 di dichiarare guerra all'Estonia se non avesse concesso la creazione di basi militari sovietiche nel territorio e il debole governo estone fu cos\u00ec costretto ad acconsentire.\nIl 16 giugno 1940 le truppe sovietiche varcarono il confine e occuparono l'Estonia, insediando un nuovo governo-fantoccio filosovietico: similmente agli altri due Stati Baltici, Lituania e Lettonia, anche in Estonia si tennero le elezioni parlamentari alle quali tutti i partiti, ad eccezione di quelli filocomunisti, furono banditi.\nL'occupazione sovietica della piccola nazione provoc\u00f2 una reazione diplomatica da parte degli Stati Uniti d'America, che nel luglio del 1940 notificarono al governo sovietico la dichiarazione di Welles, un documento redatto dall'allora Sottosegretario di Stato Sumner Welles, con il quale esortavano al governo della potenza occupante, che gli Stati Uniti non avrebbero mai riconosciuto ufficialmente variazioni di territori determinate con l'uso della forza o dalla minaccia di ricorrervi.\nL'invasione tedesca durante la Seconda guerra mondiale (1941-1944).\nAllorch\u00e9 la Germania di Hitler scaten\u00f2 il suo attacco generalizzato contro l'Unione Sovietica il 22 giugno 1941, la Wehrmacht raggiunse l'Estonia in meno di un mese, gli estoni salutarono immediatamente i soldati del Reich credendoli liberatori dall'occupazione sovietica. L'iniziale entusiasmo cominci\u00f2 a smorzarsi quando il paese entr\u00f2 a far parte del Reichskommissariat Ostland. A dimostrazione di ci\u00f2, con l'introduzione della leva da parte dei tedeschi, alcune fonti ricordano che circa tremilaquattrocento estoni migrarono in Finlandia per unirsi al fronte di resistenza finlandese \"Jalkav\u00e4kirykmentti 200\" (Reggimento di Fanteria Finlandese 200). Ci\u00f2 nonostante, per quanto la Germania non riconobbe mai la piena sovranit\u00e0 dell'Estonia, molti estoni aderirono alla chiamata alle armi contro i sovietici: in particolare nel 1944, quando ormai la vittoria degli Alleati sembrava certa, combattere l'URSS sarebbe stato l'unico modo per dichiarare l'indipendenza della piccola nazione prima che i sovietici si riprendessero nuovamente l'Estonia, una volta capitolata la Germania. In questo senso si distinse la figura carismatica di un colonnello estone, Alfons Rebane, che ottenne durante la sua carriera con l'esercito estone prima, con quello tedesco poi, i massimi riconoscimenti militari e sfuggito avventurosamente alla cattura dell'Armata Rossa, contribu\u00ec alla nascita e al sostegno - attraverso il MI6 britannico, di cui era collaboratore - del movimento di resistenza dei \"Metsavennad\" (Fratelli della foresta).\nTuttavia, la formazione originaria della legione SS di volontari estoni divenne per l'occasione una ben organizzata divisione della Waffen-SS, la ben nota 20. Waffen-Grenadier-Division der SS, nata nel gennaio 1944: questa prese parte all'eroica difesa del Narva, durante il 1944. Pressoch\u00e9 annientata nell'ultima disperata difesa del territorio nazionale, venne ricostituita nell'ottobre - novembre 1944 in Slesia, dove si confronter\u00e0 di nuovo contro l'Armata Rossa, a cui tuttavia si consegner\u00e0 l'8 maggio 1945. Gli estoni, per fronteggiare e resistere alla minaccia di occupazione sovietica, avevano gi\u00e0 combattuto in altri eserciti di Hitler, sempre nell'ambito delle SS: dall'aprile 1943 al luglio 1944 l\"'SS-Freiwilligen-Battalion Narwa\", estone, si era battuta aggregata alla 5. SS-Panzer-Division Wiking, formazione con forte presenza di volontari scandinavi. L'entrata delle truppe del Reich, inoltre, scaten\u00f2 una dura reazione di parte della popolazione estone contro la minoranza ebraica: l'ondata di sdegno e i sentimenti di vendetta della folla si abbatterono sugli ebrei in quello che prese presto la forma di un pogrom. Gran parte degli ebrei fuggirono in Unione Sovietica e poi nel dopoguerra negli Stati Uniti o Israele, azzerando di fatto il numero di appartenenti a questa etnia nel Paese baltico. Il ritiro dei tedeschi giunse nel settembre 1944.\nTentativo estone di resistenza alla nuova occupazione sovietica (sett. 1944).\nL'ultimo primo ministro della Repubblica, prima dell'occupazione sovietica, J\u00fcri Uluots, si assunse la carica di presidente (in accordo alla Costituzione dell'Estonia) e nomin\u00f2 un nuovo governo, con a capo Otto Tief; contemporaneamente cerc\u00f2 negli Alleati il riconoscimento della perduta sovranit\u00e0 nazionale. Lanci\u00f2 l'ultimo invano e disperato \"appello radiofonico\" alla popolazione estone, nel 1944, al fine di mobilitarla per difendersi dall'imminente occupazione militare sovietica.\nCon l'occupazione militare dell'Armata Rossa, Otto Tief venne catturato e deportato in Siberia, mentre il suo governo, abbandonato dalla comunit\u00e0 internazionale e temendo una violenta rappresaglia sovietica, vol\u00f2 a Oslo ove oper\u00f2 in esilio fino al 1992, quando Heinrich Mark, primo ministro del governo in esilio dell'Estonia, in qualit\u00e0 di presidente, si dimise a favore del presidente destinato a succedergli, Lennart Meri.\nRepubblica Socialista Sovietica Estone.\nDal 1940 al 1941 prima e dal 1944 al 1991 poi, come RSS Estone l'Estonia fu annessa all'Unione Sovietica, fino al crollo di quest'ultima.\nIl governo fantoccio cos\u00ec eletto proclam\u00f2 il 21 luglio 1940 la costituzione della Repubblica Socialista Sovietica di Estonia e richiese all'unanimit\u00e0 l'annessione all'URSS. L'annessione e occupazione estone, come per le altre repubbliche baltiche, non incontr\u00f2 mai il riconoscimento da parte delle potenze occidentali, in accordo alla dottrina Stimson. Le autorit\u00e0 sovietiche, dal canto loro, avendo ottenuto il totale controllo del territorio, instaurarono subito un regime del terrore: solo nel primo anno di occupazione furono arrestate oltre ottomila estoni, tra cui i vertici dell'esercito e dei partiti. Circa duemila e duecento degli arrestati furono giustiziati mentre il pi\u00f9 dei rimanenti estoni furono deportati nei gulag in Urss. Il 14 giugno 1941, quando iniziarono le grandi deportazioni di massa in tutti e tre gli stati baltici, circa diecimila civili estoni furono trasferiti in Siberia, o in altre remote aree della Russia, nelle quali quasi la met\u00e0 di essi mor\u00ec. Sotto il pretesto della leva obbligatoria dovuta all'Operazione Barbarossa lanciata dai tedeschi, trentaduemilacento uomini estoni furono trasferiti dai sovietici, in Russia nel 1941: quasi il 40% per\u00ec entro l'anno successivo per fame, freddo e troppo lavoro.\nDalla seconda guerra mondiale l'Estonia usc\u00ec mezza distrutta: molteplici porti furono rasi al suolo, circa il 45% delle industrie e il 40% della rete ferroviaria fu gravemente danneggiata. La popolazione stessa diminu\u00ec di un quinto, circa duecentomila abitanti: pi\u00f9 o meno il 10% della popolazione (ottantamila persone) propendette per emigrare in Occidente tra il 1940 a il 1944. Oltre trentamila soldati caddero in guerra e i bombardamenti aerei russi nel '44 distrussero il ponte sul fiume Narva e un terzo dell'area residenziale di Tallinn.\nPrima dell'inverno del 1944, le forze sovietiche riuscirono a espellere dall'Estonia le ultime truppe naziste e procedettero all'occupazione militare del territorio, agli arresti e alle esecuzioni capitali di tutti coloro ritenuti infedeli al regime sovietico. Il movimento di guerriglia armata noto come \"Metsavennad\" (\"Fratelli della foresta\") avvi\u00f2 una resistenza antisovietica nelle campagne, acquisendo il massimo dei consensi tra il 1946-1948: si stima, per quanto siano dati di difficile verificabilit\u00e0, che in un determinato periodo fossero attive per il Metsavennad circa trenta-trentacinquemila persone: \u00e8 possibile che gli ultimi attivisti siano stati catturati nel settembre 1978 e che gli stessi si siano suicidati all'atto della cattura. Economicamente la nazione estone, ormai inglobata nell'Urss, rest\u00f2 svantaggiata, poich\u00e9 le fu vietato, come agli altri paesi europei della sfera sovietica, di partecipare al Piano Marshall.\nNel marzo 1949 furono deportati in Siberia 20.722 estoni e entro l'inizio degli anni cinquanta il regime sovietico aveva represso ogni movimento di rivolta. Dopo la guerra il Partito Comunista dell'Estonia (PCE) divent\u00f2 l'organizzazione preminente della Repubblica: la componente etnica estone diminu\u00ec dal 90% al 48% nel periodo tra il 1941 e il 1952. Dopo la morte di Stalin, i membri del partito espansero la loro base sociale, includendo pi\u00f9 estoni: nella met\u00e0 degli anni sessanta, la percentuale della componente etnica si stabilizz\u00f2 attorno al 50%. Alla vigilia della \"perestroika\", il PCE annoverava quasi centomila membri, met\u00e0 dei quali rappresentativi dell'etnia estone: la loro rappresentanza copriva quindi meno del 2% della popolazione sovietica totale.\nUn magro aspetto positivo dell'era post-Stalin in Estonia \u00e8 rappresentato dalla ripresa dei contatti con l'estero nei tardi anni cinquanta: alcuni collegamenti furono ristabiliti con la Finlandia e, negli anni sessanta, fu aperta una linea di traghetti da Tallinn a Helsinki. Arriv\u00f2 anche la televisione finlandese. Questa \"finestra sull'Ovest\" procur\u00f2 agli estoni ampie informazioni sulla politica estera e sulla cultura occidentale in generale, a dispetto degli altri paesi nell'Unione Sovietica: tutto questo si riveler\u00e0 importante quando gli estoni ricopriranno un ruolo d'avanguardia nell'estensione della perestroika sotto Gorba\u010d\u00ebv.\nNei tardi anni settanta la societ\u00e0 estone fronteggi\u00f2 la pressione della pesante \"russificazione\" delle istituzione culturali, fu minacciata quasi l'identit\u00e0 nazionale del popolo estone: nel 1981 il russo era insegnato in tutte le scuole primarie di lingua estone ed era stato introdotto anche negli insegnamenti prescolastici. Quando Gorba\u010d\u00ebv sal\u00ec al potere, la preoccupazione di preservare la cultura nazionale raggiunse in Estonia livelli critici: il potere del PCE cominci\u00f2 a vacillare nella seconda met\u00e0 degli anni ottanta e diversi movimenti politici, associazioni e partiti si affrettarono a procurarsene. Tra questi preminente fu il ruolo del Fronte Popolare Estone, o FPE, costituitosi nell'aprile 1988 con un proprio statuto e leader; segu\u00ec l'avanzata degli ambientalisti e dei dissidenti del partito nazionalista. Nel 1989 la diversificazione del panorama politico era massima e nuovi partiti si formavano ogni giorno.\nLa Repubblica si trasform\u00f2 presto in un autentico corpo legislatore a livello regionale: questa legislatura relativamente conservativa approv\u00f2 una dichiarazione di sovranit\u00e0 (16 novembre 1988), una legge sull'indipendenza economica (maggio 1989) rettificato dall'URSS in novembre, una legge che fece dell'estone la lingua ufficiale (gennaio 1989) e leggi elettorali che stabilivano i requisiti di residenza per godere del diritto di voto e candidatura nelle elezioni regionali e politiche (agosto, novembre 1989).\nIl ritorno all'indipendenza del 1991: Adesione alla Nato, all'Unione Europea e all'Euro.\nIl 20 agosto 1991 l'Estonia ritorn\u00f2 libera dalla lunga e opprimente occupazione dichiarando l'indipendenza dall'Unione Sovietica, ormai allo sfascio. Il 6 settembre la Russia riconobbe lo status indipendente della Repubblica Estone e il 31 agosto 1994 venne completata l'espulsione delle truppe militari russe dal territorio estone. Dal giorno dell'indipendenza ad oggi in Estonia si sono succeduti ben dodici governi presieduti da otto premier diversi: tra le pi\u00f9 importanti conquiste sul fronte internazionale ci fu l'adesione all'Unione europea promossa nel 1998 e l'entrata nella NATO, avvenuta nel 2004. Le relazioni con la Russia si sono ampiamente raffreddate, mentre sono intense quelle con i paesi occidentali, quelli scandinavi in particolare e gli Stati Uniti. L'adozione della moneta unica Euro, visto il virtuoso recupero economico estone, \u00e8 avvenuta il 1\u00ba gennaio 2011"}
{"id": "605546", "revid": "1516566", "url": "https://it.wikipedia.org/wiki?curid=605546", "title": "Classe Minerva (corvetta)", "text": "Le otto corvette classe Minerva sono delle unit\u00e0 navali di scorta realizzate in due serie per la Marina Militare Italiana dalla Fincantieri negli stabilimenti di Muggiano e Riva Trigoso, entrate in servizio tra la seconda met\u00e0 degli anni ottanta e l'inizio anni novanta per sostituire le unit\u00e0 della classe Albatros risalenti agli anni cinquanta e quelle della classe De Cristofaro, che si avviavano ormai a completare un ciclo di vent'anni di intensa attivit\u00e0. La prima unit\u00e0 della classe \u00e8 stata la corvetta \"Minerva\" impostata presso il cantiere di Riva Trigoso l'11 marzo 1985, varata il 25 marzo 1986 e consegnata il 10 giugno 1987 insieme all'unit\u00e0 gemella \"Urania\". Il loro programma di costruzione venne realizzato utilizzando i fondi del bilancio ordinario, in quanto la legge navale del 1975 non prevedeva la realizzazione di unit\u00e0 di seconda linea.\nProgetto.\nI requisiti della Marina italiana possono essere riassunti in costi di acquisizione, gestione, manutenzione e revisione contenuti, elevata affidabilit\u00e0 di funzionamento e livello di automazione tale da garantire rapidit\u00e0 di approntamento e risparmio di personale.\nIl progetto presentato dalla Fincantieri oltre a garantire le normali capacit\u00e0 antisommergibile, tipiche delle corvette, proponeva tre diverse soluzioni d'impiego:\nLa Marina Militare scelse la prima soluzione e il 29 settembre 1982 venne stipulato con Fincantieri un contratto per un primo lotto costituito da quattro unit\u00e0, \"Minerva\", \"Urania\", \"Danaide\", \"Sfinge\", entrate in servizio tra il 1987 ed il 1988 e un successivo secondo lotto, costituito dalle unit\u00e0 \"Driade\", \"Fenice\", \"Chimera\", \"Sibilla\", consegnate tra il 1990 ed il 1991. Non ebbe seguito la commessa del terzo lotto che si sarebbe dovuto concretizzare nella produzione di altre quattro unit\u00e0, in quanto la sua realizzazione \u00e8 stata cancellata in favore dell'acquisizione dei pattugliatori di squadra classe Soldati.\nCaratteristiche.\nLe Minerva hanno discreta velocit\u00e0 e un armamento di siluri ASW, missili SAM e un cannone da 76mm, caratteristiche che ne fanno unit\u00e0 dalle buone capacit\u00e0 complessive, anche se mancano di componente missilistica antinave che ne limita le capacit\u00e0 ASuW. Pur avendo grande flessibilit\u00e0 di impiego, che le rende idonee a svolgere la difesa di convogli costieri, \u00e8 stata privilegiata al massimo in tutte le sue componenti la capacit\u00e0 antiaerea che recentemente, alcune unit\u00e0 della classe hanno perso, mantenendo tuttavia le capacit\u00e0 necessarie allo svolgimento dei compiti per il pattugliamento costiero. \nIl loro compito principale \u00e8 di presenza e sorveglianza degli spazi marittimi, la difesa delle zone costiere di traffico, il pattugliamento della Zona Economica Esclusiva, assicurando, in particolare nel Canale di Sicilia, la vigilanza sull'attivit\u00e0 di pesca, e collaborando alla tutela dell'ambiente marittimo nazionale con specifici compiti di contrasto all'inquinamento; uno dei compiti delle corvette della classe Minerva \u00e8 l'addestramento al comando dei Tenenti di Vascello che frequentano la scuola di Augusta.\nLe unit\u00e0 di questa classe sono di produzione quasi totalmente italiana in tutte le loro componenti, sia strutturali che elettroniche, e sono state studiate per una potenziale crescita del progetto, con sovrastrutture che offrono una segnatura elettromagnetica limitata e nel contempo assicurano ampi spazi liberi in coperta per eventuali future installazioni di sistemi d'arma aggiuntivi.\nLe unit\u00e0 sono dotate dei pi\u00f9 moderni dispositivi antinquinamento e presentano altre soluzioni d\u2019avanguardia quali un vasto impiego di sistemi automatici di elaborazione dati e gestione apparati utilizzati nell\u2019apparato di propulsione, nella Centrale Operativa di Combattimento, nei sistemi di navigazione e anche nel controllo dell\u2019impianto di generazione e distribuzione dell\u2019energia elettrica. Le centrali di direzione del tiro impiegano, oltre ai sensori convenzionali, anche sensori all\u2019infrarosso e telecamere per la visione notturna. La piattaforma \u00e8 stabilizzata da una coppia di pinne antirollio non retrattili.\nL'aspetto delle corvette della classe Minerva richiama, con soluzioni pi\u00f9 eleganti e moderne, quelle della classe Gabbiano, di cui vengono richiamati i nomi, con prora alta e slanciata che si raccorda ad un bulbo con esclusiva funzione idrodinamica. Lo scafo \u00e8 in acciaio con un lungo castello di prora che si prolunga fino a poco meno di 20 metri dalla poppa con cui \u00e8 raccordato da una piccola tuga rettangolare sul cielo della quale trovano posto i lanciatori a otto celle del sistema missilistico Albatros/Aspide. La poppa \u00e8 a specchio. L'adozione di pinne stabilizzatrici ed antirollio lunghe 11 metri consentono una riduzione da 30\u00b0 a 3\u00b0 del rollio delle unit\u00e0.\nLa sovrastruttura in lega leggera e caratterizzate da due blocchi distinti, il primo dei quali a pianta ottagonale con pareti leggermente inclinate, che si estende trasversalmente tra le due murate, mentre il secondo blocco \u00e8 costituito da una struttura a pianta rettangolare lunga circa 18 metri. I due blocchi sono distanziati per consentire l'eventuale sistemazione centrale di quattro lanciamissili antinave Teseo.\nIl primo blocco della sovrastruttura ospita verso prora la plancia di comando e verso poppa la Centrale Operativa di Combattimento. Sul suo cielo della plancia di comando trova posto il radar di scoperta di superficie e navigazione SMA MM/SPN-728(V)2 e due lanciarazzi per \u201cchaffs\u201d tipo Barricade Mk 1, mentre verso poppa una struttura a tronco piramidale \u00e8 sormontata da un piccolo albero dove sono collocate diverse apparecchiature elettroniche.\nIl secondo blocco ospita gli apparati per la direzione di tiro del sistema Dardo, gli scarichi del motore e la sala radar. Ai due lati vi sono le gru per due motolance da 8,5 m, sotto le quali sono collocati i contenitori dei missili Aspide e a proravia delle motolance i lanciasiluri tripli ILAS 3 da 324\u00a0mm per siluri antisommergibili filoguidati Mk 46 oppure A-244 Whitehead Motofides. Sul cielo di questo secondo blocco sono collocati l'albero di sostegno dell'antenna del radar di scoperta aerea a bassa quota e di superficie in Banda S Selenia MM/SPS-774 (RAN-10S), seguito dal fumaiolo, e a poppavia del fumaiolo il radar Selenia MM/SPG-76 (RTN-30X Orion) della direzione di tiro Elsag Dardo-E per la guida dei missili Aspide ed il controllo del cannone prodiero 76/62 mm Compatto che pu\u00f2 svolgere compiti antinave, antimissile ed antiaereo. Il radar di scoperta aerea a bassa quota MM/SPS-774 (RAN-10S), associato all'interrogatore IFF Mk XIII e con antenna stabilizzata in rollio e beccheggio, all'entrata in servizio delle corvette della prima serie era dotato dell'antenna Galileo OA-3, sostituita nel periodo 1987-88 dalla SMA OA-7104 pi\u00f9 leggera e d'ingombro inferiore.\nLe elettroniche sono completate dalla direzione di tiro optronica Pegaso NA-18L, che in caso di silenzio radar o in presenza di segnali ECM, che inibiscano l'uso del radar RTN-30X, assicura una linea di tiro ottica e IR (raggi infrarossi con TV e camera termica) al cannone prodiero, dall'apparato IFF Mk XII dalla suite di guerra elettronica ESM/ECM Selenia SLQ-747 (INS-3), dal disturbatore acustico rimorchiabile SLQ-25 Nixie. Il sonar attivo a scafo \u00e8 il Raytheon-Elsag DE-1167 a bassa frequenza con telefono subacqueo. Sono presenti il sistema di comunicazioni Elmer, il sistema di navigazione GPS Navstar, il sistema di combattimento Mini-SADOC (\"Sistema Automatico per la Direzione delle Operazioni di Combattimento\") e sistema di navigazione inerziale.\nL'apparato di propulsione \u00e8 costituito da due motori Diesel G.M.T. BM.230.20 DVM con sovralimentazione tipo Miller che forniscono una potenza massima continuativa di 11.000 hp, collegati tramite riduttori di giri a giunti a due linee d'assi alle cui estremit\u00e0 vi sono due eliche a passo variabile dal diametro di 2,95 metri che consentono alle unit\u00e0 di raggiungere la velocit\u00e0 massima di 24 nodi e un'autonomia di 3.500 miglia con velocit\u00e0 di 18 nodi.\nAi servizi ausiliari di bordo provvedono quattro gruppi elettrogeni Isotta Fraschini Motori ID-36-SS-12V che forniscono una potenza elettrica di 2\u00a0600\u00a0kW, mentre gli automatismi consentono la condotta di buona parte delle manovre direttamente dalla centrale operativa.\nServizio.\nTutte le unit\u00e0 hanno la loro base operativa ad Augusta, inquadrate nel COMSQUACORV, il \"Comando Squadriglia Corvette\" nell'ambito del COMFORPAT, il \"Comando delle Forze da Pattugliamento per la Sorveglianza e la Difesa Costiera\".\nOltre ai compiti di pattugliamento, di vigilanza pesca e di addestramento per gli ufficiali della scuola comando le unit\u00e0 di questa classe hanno trovato impiego anche in compiti di altura.\nNell'estate 1990, quando il 2 agosto il \"ra'\u012bs\" iracheno Saddam Hussein invase il vicino Kuwait il governo italiano decise l'invio di navi militari nell'ambito dell'Operazione Desert Shield deliberata dalle Nazioni Unite e sin dallo scoppio della crisi le corvette \"Minerva\" e \"Sfinge\" vennero dispiegate nel Mediterraneo Orientale dal 16 al 24 agosto prima ancora che venissero inviate nel golfo Persico le unit\u00e0 navali che avrebbero preso parte all'Operazione Golfo 2.\nNel corso degli anni novanta le unit\u00e0 della classe sono state impiegate in pattugliamenti in Adriatico nel corso delle guerre jugoslave, in seguito alla dissoluzione della Jugoslavia. Le corvette Driade, Danaide, Fenice e Sibilla hanno preso parte all'Operazione Sharp Guard a guida UEO e successivamente le stesse corvette, a cui si sono aggiunte alternandosi le corvette Sfinge, Minerva e Chimera, all'Operazione Sharp Guard che aveva preso il posto delle missioni Maritime Guard a guida NATO e Sharp Fence a guida UEO, che sono state cos\u00ec unificate sotto un'unica catena di comando.\nNel 1997, nello stretto di Otranto, il \"Sibilla\" entr\u00f2 in collisione con l'imbarcazione \"Kater I Rades\": nel naufragio perirono almeno 81 albanesi in fuga dalla situazione di anarchia in madre patria. Secondo i giudici la colpa era da dividere tra i comandanti delle due imbarcazioni: sia la sentenza di primo grado, giunta nel 2005, che quella di secondo grado, del 2011, hanno stabilito che il comandante della Kater I Rades aveva effettuato delle manovre scorrette, non ascoltando le intimazioni, mentre la corvetta italiana cercava energicamente di impedire il passaggio.\nAll'inizio del nuovo millennio, in seguito agli attentati dell'11 settembre le unit\u00e0 della classe sono state impiegate nell'operazione Active Endeavour in ambito STANAVFORLANT e STANAVFORMED.\nNell'estate 2006 la corvetta \"Fenice\" ha preso parte all'operazione Leonte.\nAlla fine del 2012 Minerva e Sibilla e nel 2013 Danaide sono state collocate in ridotta tabella di disponibilit\u00e0.\nIl 14 maggio 2015 nave Minerva e nave Sibilla sono state poste formalmente in disarmo. Il 25 giugno 2015 \u00e8 stato siglato dal Comandante Marittimo di MariSicilia, contrammiraglio Nicola De Felice, l'atto formale di cessione alla Fincantieri delle due unit\u00e0 navali che hanno definitivamente lasciato a rimorchio la base navale di Augusta alla volta di Genova, dove sono giunte il 29 giugno presso il bacino Fincantieri, dove hanno preso avvio i lavori di adeguamento e trasformazione in Offshore Patrol Vessels (OPV) poi completati presso l'arsenale militare di La Spezia, per essere successivamente consegnate alla Guardia Costiera del Bangladesh. \nIl 10 marzo 2016 alle ore 11 presso l'Arsenale di Augusta si \u00e8 svolta la cerimonia dell'ultimo ammainabandiera di nave Urania e nave Danaide e il successivo 6 maggio \u00e8 stato firmato l\u2019atto formale di cessione alla societ\u00e0 Fincantieri delle due unit\u00e0 in disarmo, siglato dal contrammiraglio Nicola De Felice, Comandante Marittimo di MariSicilia, e dall'ingegnere Roberto Fazzeri rappresentante di Fincantieri.\nLe Navi sono partite a rimorchio dalla base navale di Augusta alla volta di Genova, per essere sottoposte a lavori di trasformazione e adeguamento, prima della consegna alla Guardia Costiera del Bangladesh con i nomi di Kamaruzzaman e Mansoor Ali.\nAl termine degli interventi di ammodernamento le quattro unit\u00e0 navali andranno a costituire l\u2019ossatura portante della flotta della Guardia Costiera del Bangladesh con un prolungamento della vita operativa superiore a vent\u2019anni. Le quattro unit\u00e0 verranno impiegate nel pattugliamento per il controllo dei traffici della Zona Economica Esclusiva e dei confini marittimi, con capacit\u00e0 anche di contenimento dell\u2019inquinamento ambientale e di recupero e assistenza ai civili in caso di emergenze umanitarie\nNel novembre 2016 la Sfinge \u00e8 stata impegnata insieme alla Driade e alla Chimera, nella esercitazione \"Mare Aperto\". Si tratta della sua ultima missione prima della riconversione per la guardia costiera del Bangladesh.\nIl 24 giugno 2018 la Nave \"Driade\", insieme alla fregata \"Euro\" e al pattugliatore \"Aviere\", \u00e8 partita per l'ultima campagna navale della sua carriera dopo aver presenziato all'Arsenale Militare di La Spezia alla mostra internazionale \u201cSea Future 2018\u201d , per approdare finalmente ad Augusta dove il 16 luglio 2018 \u00e8 prevista la cerimonia di radiazione dai ruoli.\nStoria.\nLe unit\u00e0 della classe hanno tutti i nomi delle corvette della Classe Gabbiano serie Artemide, che costruite durante la seconda guerra mondiale costituirono nel dopoguerra con le unit\u00e0 sopravvissute al conflitto la classe di unit\u00e0 navali pi\u00f9 numerosa della Marina Militare. Alcune di queste navi negli anni settanta erano ancora in servizio."}
{"id": "605550", "revid": "125938112", "url": "https://it.wikipedia.org/wiki?curid=605550", "title": "Esercito svizzero", "text": "L'Esercito svizzero (identificato anche in tedesco come \"Schweizer Armee\", in francese come \"Arm\u00e9e suisse\" e in romancio come \"Armada svizra\") \u00e8 la forza armata della Confederazione svizzera, composta principalmente da una milizia.\nStoria.\nOrigini.\nPrima del 1798 non esistevano forze armate organizzate dalla Confederazione svizzera, dato che la difesa era compito dei singoli Cantoni (Milizie cantonali). A partire dal XIII secolo con i patti federali, che stabilivano che i cantoni contraenti dovevano prestare il necessario sostegno militare su richiesta del cantone minacciato, si volle assicurare una difesa nazionale. Ma nonostante questi tentativi di riforma nel XVII e XVIII secolo non si arriv\u00f2 a costituire un esercito federale. La sconfitta contro le armate della Repubblica francese nel 1798 sanc\u00ec la fine dell'organizzazione militare della vecchia Confederazione. Nei 75 anni che seguirono, l'organizzazione di un esercito federale divenne una delle questioni politiche centrali, ma fu solo la Costituzione federale del 1874 ad attribuire con l'articolo 19 il controllo sulle forze armate federali alla Confederazione (articolo 58 nella Costituzione federale del 1999). Ai cantoni restarono solo competenze limitate.\nDopo la caduta dell'Impero napoleonico, l'indipendenza della Confederazione all'interno dei suoi nuovi confini era garantita dal trattato di pace di Parigi, che riconosceva la Svizzera neutrale nell'interesse dell'Europa intera. Ma piuttosto che affidarsi alle garanzie di altri Stati, la Confederazione cre\u00f2, con il regolamento militare del 1817 un esercito federale organizzato sulla base di contingenti cantonali. Si trattava di un esercito di milizia, nel quale solo gli Istruttori militari erano professionisti. Erano tenuti al servizio due uomini ogni cento abitanti, quindi vi era un effettivo di 33\u00a0000 uomini attivi e altrettanti di riserva. In caso di mobilitazione la Dieta nominava un Generale, che costituiva le varie divisioni e brigate sulla base delle truppe cantonali. Tutti i soldati portavano al braccio una fascia con la croce svizzera. Nel 1840 la bandiera svizzera sostitu\u00ec i vari stemmi cantonali. Le competenze di controllo su effettivi, equipaggiamento e istruzione dell'esercito furono delegate allo Stato maggiore generale. Fondata nel 1819, la scuola militare di Thun offriva ai quadri un'Istruzione militare uniforme.\nCostituzione e le guerre.\nLa Costituzione federale del 1848 prevedeva il servizio militare obbligatorio, ma fu conservato il sistema del reclutamento in base a delle quote, che furono innalzate da due a tre uomini ogni 100 abitanti. Ne risultava un effettivo di poco superiore ai 100\u00a0000 uomini, suddivisi in attiva e riserva. La Costituzione federale e la legge federale sull'organizzazione militare del 1850 si limitarono a regolare l'esercito: la Confederazione assunse integralmente l'istruzione militare dei quadri superiori e delle truppe speciali.\nDurante la guerra franco-prussiana del 1870-1871, il generale Hans Herzog stigmatizz\u00f2 duramente le carenze e l'impreparazione militare di parecchi contingenti cantonali. Contro l'opinione del generale Herzog, che riteneva pi\u00f9 adatto alla difesa del Paese un esercito pi\u00f9 ridotto, ma qualitativamente migliore, fu realizzato il principio del servizio militare obbligatorio. A condizionare il reclutamento dei giovani non furono pi\u00f9 le quote previste, ma solo l'idoneit\u00e0 o meno al servizio. Anche in tempo di pace l'esercito era composto da otto divisioni, ciascuna formata da due brigate, a loro volta suddivise in due reggimenti. L'armamento e l'equipaggiamento delle truppe divennero di competenza della Confederazione. Si prolung\u00f2 la durata delle scuole reclute e i corsi di ripetizione ebbero luogo ogni due anni. Nel 1878 fu introdotta la tassa di esenzione dal servizio militare. Nel 1891 si ebbe la suddivisione dell'esercito in quattro corpi di armata. Il futuro generale Ulrich Wille prosegu\u00ec gli sforzi di Herzog per migliorare la qualit\u00e0 dell'esercito, ma contrariamente al suo predecessore, era convinto che si potessero raggiungere ottimali livelli anche con un esercito di milizia.\nL'organizzazione militare del 1907 attribuiva il comando supremo dell'esercito alla Confederazione. La durata delle scuole reclute e per i quadri venne prolungata, cos\u00ec come i corsi di ripetizione. La legge sull'organizzazione delle truppe del 1911 ridusse il numero dei corpi di armata da quattro a tre, e le divisioni da otto a sei. Le divisioni erano allora composte da tre brigate di due reggimenti ciascuna. I comandanti di corpo assumevano la funzione di ispettori ed erano responsabili dell'istruzione al combattimento dei loro corpi di armata. Nel 1912 fu introdotta anche nella fanteria la prima mitragliatrice: Maxim, all'epoca chiamata Mg 11 (dal 1898 era gi\u00e0 in dotazione delle truppe di fortezza e della cavalleria). Nel 1914 una colletta raccolse 1,75 milioni di franchi per l'istituzione di un'aviazione militare svizzera: la Forza aerea.\nDagli anni venti in poi.\nNegli anni venti i crediti militari furono tali da permettere a malapena il mantenimento dell'esercito esistente. Il consigliere federale Karl Scheurer decise allora: ridurre la quota di abili al servizio, innalzare a 21 anni l'et\u00e0 per la scuola reclute e ricorrere alle munizioni e al materiale destinato per le riserve di guerra. L'organizzazione delle truppe del 1925 fu una riforma poco incisiva che si limit\u00f2 all'introduzione di mitragliatrici leggere. Dopo il 1933, quando Adolf Hitler giunse al potere, per contribuire ai costi del riarmo, il popolo svizzero sottoscrisse nel 1936 un Prestito di difesa nazionale di 235 milioni di franchi. La fanteria fu potenziata con una prima fornitura delle necessarie armi di appoggio (lanciamine, cannoni di fanteria). Per le truppe leggere furono acquistati carri armati da ricognizione, mentre i pezzi di artiglieria trainati da cavalli furono in parte sostituiti da mezzi motorizzati. L'aviazione fu rafforzata con apparecchi Messerschmitt, mentre la difesa contraerea era arretrata. L'ordinanza del Consiglio federale del 1939 sul servizio complementare permise anche alle donne l'accesso al servizio militare, seppure con alcune restrizioni. Tutti i periodi di istruzione furono estesi. Alle nove divisioni (ciascuna costituita di tre reggimenti) e alle tre brigate di montagna autonome fu affidata la direzione del combattimento. Il loro grado di motorizzazione era modesto: gli spostamenti avvenivano a piedi, con l'aiuto di cavalli da tiro. Otto brigate di frontiera, unitamente alle truppe di frontiera della divisione del Gottardo e alle brigate di montagna, avrebbero dovuto contenere il primo assalto in caso di attacco improvviso, permettendo la mobilitazione delle truppe di campagna: le Fortificazioni permanenti erano state pensate per offrire loro un supporto. Tre brigate leggere, composte di cavalleria, ciclisti e truppe motorizzate avevano il compito di combattere per guadagnare tempo.\nNegli anni cinquanta vi fu un dibattito sull'esercito nell'era atomica: da una parte i sostenitori di una difesa del territorio fondata soprattutto su unit\u00e0 di fanteria dislocate su posizioni stabili, dall'altra i fautori di una strategia di combattimento pi\u00f9 mobile (solida forza aerea dotata di armi atomiche). Il Consigliere federale Paul Chaudet e il capo di Stato maggiore generale Jakob Annasohn propendevano per la seconda variante. Ma visti gli scarsi mezzi a disposizione dovettero per\u00f2 accontentarsi di ampliare gli armamenti gi\u00e0 in dotazione (carri armati, armi anticarro, aerei da combattimento e armi di difesa contraerea) con l'acquisto di 57 velivoli Mirage (inizialmente si pensava di acquistarne 100) per impiegarli come caccia intercettori e per il trasporto di armi nucleari. Questa esperienza fece comprendere il costo delle armi nucleari. La firma, nel 1969, del trattato di non proliferazione nucleare sanc\u00ec la fine delle discussioni su un possibile armamento atomico della Svizzera.\nL'organizzazione delle truppe del 1961 concep\u00ec nuove unit\u00e0: tre divisioni e otto brigate di frontiera ebbero il compito di difendere i confini. A tre divisioni di campagna e ad altrettante meccanizzate era invece affidato il combattimento lungo le linee dei fiumi dell'Altopiano. Tre divisioni di montagna, ciascuna con tre brigate di confine, tre di fortezza e tre del ridotto, erano invece destinate alla difesa dello spazio alpino. Ciascun corpo di armata, di campagna o di montagna, comprendeva tre divisioni. L'armata di campagna era ripartita in sei zone territoriali, che comprendevano formazioni per la Logistica, il servizio sanitario e l'aiuto in caso di catastrofe. Le divisioni di campagna erano adatte a presidiare territori di importanza strategica, mentre i reggimenti di carri armati delle divisioni meccanizzate, sostenute dall'aviazione da caccia, erano in grado di lanciare delle controffensive. Tale combinazione di difesa e contrattacco fu designata come \"difesa combinata\"; questa nuova dottrina fu ancorata nel regolamento sulla condotta delle truppe del 1969. L'armamento venne migliorato in modo corrispondente alle nuove strategie militari: la fanteria fu dotata di armi anticarro a media e lunga gittata. Le formazioni destinate al contrattacco vennero potenziate negli anni Ottanta con il carro armato Leopard, mentre il sistema missilistico mobile di difesa contraerea Rapier avrebbe dovuto garantire loro la necessaria copertura. I pezzi di artiglieria semoventi sostituirono progressivamente i pezzi trainati. Nel 1946 venne abolito il passo di marcia cadenzato e nel 1958, con l'introduzione del fucile di assalto, fu eliminato anche l'esercizio di maneggio del fucile. Si applic\u00f2 in modo pi\u00f9 sistematico la strategia di responsabilizzazione, secondo cui ai subordinati venivano assegnati degli obiettivi, lasciandoli per\u00f2 liberi nell'adempimento degli stessi. Le ripercussioni dei moti giovanili del 1968 si fecero ben presto sentire anche nell'esercito, riportando visibile il problema dell'obiezione di coscienza.\nLa caduta del muro di Berlino nell'autunno del 1989 rappresent\u00f2 un periodo di mutamenti imprevedibili: acquisirono maggior importanza, rispetto a possibili conflitti, le catastrofi, il terrorismo, l'afflusso di rifugiati e la criminalit\u00e0 organizzata. Le forze armate avrebbero dovuto impegnarsi maggiormente alla promozione della pace e alla salvaguardia delle condizioni di esistenza della popolazione.\nI vari eserciti.\nEsercito 95.\nEsercito 95 limit\u00f2 l'et\u00e0 dell'obbligo militare a 42 anni, riducendo anche il numero degli effettivi a 400\u00a0000 uomini. La durata del servizio fu ridotta e i corsi di ripetizione previsti solo ogni due anni. Le brigate di frontiera e del Ridotto furono sciolte, ma vennero creati quattro reggimenti di allarme per garantire la sicurezza degli aeroporti internazionali di Zurigo e Ginevra, della capitale federale e per il pronto intervento in caso di catastrofe. Due brigate blindate e un reggimento di artiglieria furono destinati alla riserva. I tre corpi di armata compresero ognuno due divisioni da campagna, una brigata blindata e una divisione territoriale. Il corpo d'armata di montagna disponeva di tre divisioni di montagna, tre brigate da fortezza, una divisione e due brigate territoriali. Al corpo di aviazione e difesa contraerea appartengono le brigate di aviazione, di difesa aerea, di difesa contraerea e informatica. Grazie alle cinque brigate blindate e a una parziale motorizzazione della fanteria, il comando delle forze armate mirava a raggiungere una migliore capacit\u00e0 di reazione.\nEsercito XXI.\nLa riduzione dei crediti e la carenza nel reclutamento dei quadri evidenziarono in breve tempo che Esercito 95 fosse solo una soluzione provvisoria. Nel 2004 ha lasciato il posto alla riforma di Esercito XXI, secondo cui l'esercito ha il compito di salvaguardare e difendere il territorio, di intervenire in modo sussidiario nella prevenzione e nella gestione di pericoli esistenziali, e di contribuire al promovimento della pace. L'effettivo, a seguito dell'abbassamento a 30 anni dell'et\u00e0 di congedo, \u00e8 di 220\u00a0000 soldati. In tempo di pace, l'esercito \u00e8 guidato dal capo delle forze armate, che dirige l'istruzione superiore dei quadri, le forze terrestri e aeree, la base logistica e l'aiuto alla condotta. Le forze terrestri sono composte da quattro Stati maggiori delle regioni territoriali, quattro brigate di fanteria, tre brigate di fanteria di montagna e due brigate blindate. Corpi d'armata, divisioni e reggimenti sono stati sciolti. Alle formazioni d'addestramento compete l'istruzione. Le formazioni della sicurezza militare e i militari in ferma continuata, che assolvono in un unico periodo i giorni di servizio d'istruzione, possono essere impiegati in qualsiasi momento.\nIl progetto Ulteriore sviluppo dell'esercito (USEs) punta a modernizzarlo ulteriormente.\nI compiti dell'esercito svizzero.\nSalvaguardia delle condizioni d'esistenza.\nL'esercito svizzero viene impiegato in operazioni di supporto a favore della popolazione. Questi impieghi vengono avviati unicamente in seguito a richieste provenienti dalle autorit\u00e0 civili quando i mezzi convenzionali a disposizione dei comuni, cantoni e della confederazione non sono pi\u00f9 sufficienti. Questi impieghi eccezionali possono derivare in casi di catastrofe, il controllo dello spazio aereo in situazioni eccezionali, il supporto della polizia e del corpo delle guardie di confine svizzere, nonch\u00e9 la protezione di conferenze e di opere.\nSicurezza del territorio e difesa.\nL'esercito viene anche attivamente impiegato nella sicurezza del territorio ovvero nella difesa di aree importanti e dello spazio aereo. Questo tipo di intervento avviene ad esempio a scadenza regolare in occasione del Forum Economico Mondiale di Davos. L'esercito svolge in questa occasione un ruolo molto importante per la sicurezza. La difesa del territorio invece avviene attraverso il respingimento di un eventuale attacco armato perpetrato contro la Svizzera.\nPromozione della pace.\nSi tratta di impieghi che hanno lo scopo di consolidare la pace in territori esteri nonch\u00e9 di evitare che si riaccendano conflitti armati. Questi impieghi si svolgono su mandati internazionali da parte dell'ONU, oppure della OSCE, solitamente di collaborazione con altri Stati. La missione di pace pi\u00f9 importante intrapresa dalla Svizzera \u00e8 denominata Swisscoy, svolta dal 1999 in Kosovo. Il contingente 2006 della missione conta 220 volontari e volontarie, armati unicamente a scopo di difesa personale.\nStruttura.\nStruttura di una brigata dell'Esercito svizzero:\nColori delle truppe.\nLe diverse truppe si distinguono per il berretto e le mostrine sulla tenuta da libera uscita:\nDistinctions.\nAttivit\u00e0 fuori del servizio livello.\nSource:"}
{"id": "605556", "revid": "1543377", "url": "https://it.wikipedia.org/wiki?curid=605556", "title": "Classe 550", "text": "Le corvette Fincantieri Tipo 550, sono state delle navi di costruzione e progettazione dell'industria cantieristica italiana di notevole successo, destinate all'esportazione, che possono essere praticamente considerate sia come delle grosse motocannoniere missilistiche con alcune capacit\u00e0 maggiorate, specie in termini di armi contraerei e antisommergibile, sia che delle piccole e compatte corvette o mini fregate.\nIl loro progetto, che deve il nome al dislocamento previsto di 550 tonnellate, risale al 1975 e prevedeva tre versioni base: standard, multiruolo e di attacco rapido. Successivamente alle versioni base, sono state prodotte alcune classi per clienti internazionali quali Libia, Ecuador, Iraq, Malaysia, via via migliorate e pi\u00f9 sofisticate. Queste unit\u00e0 vengono anche spesso indicate come Classe \"al-Assad\" o Classe \"Wadi M'ragh\" o \"Esmeraldas\" dal nome con cui sono state messe in linea dai loro committenti, tuttavia le classi tra loro differiscono nelle loro caratteristiche.\nCaratteristiche.\nLe unit\u00e0 hanno la compartimentazione interna dello scafo divisa da dieci paratie con la possibilit\u00e0 di avere tre compartimenti allagati contigui. Un sistema ad alette fisse non retrattili consente di ridurre il rollio da 30 a 3 gradi, con beneficio per l'equipaggio e per i sensori di bordo.\nLa sovrastruttura presenta un torrione piuttosto grande posto anteriormente, seguito da un albero piuttosto alto; il blocco della sovrastrutture si interrompe nelle corvette vendute all'Ecuador, mentre continua con i sistemi antiaerei come nelle corvette costruite per gli iracheni.\nPrevisto anche un eventuale ponte di volo per elicotteri AB-212 o Lynx\nPropulsione.\nL'apparato motore presentava diverse configurazioni con differenti propulsioni che avevano una potenza da 13 500 a 18 000 hp, con due o tre motori diesel V8V 22/23 TLS D.E. oppure quattro motori MD20V 538 TB90 D.E. con due, tre o quattro assi, per una velocit\u00e0 massima da 25, 30 e 36 nodi e un'autonomia di 3 100 miglia a 16 nodi per la versione con motore da 13 500 CV con serbatoi per 100 tonnellate di gasolio e 4 di carburante JP-5.\nArmamento.\nL'armamento base prevedeva diverse configurazioni:\nSebbene esse appaiano molto potenti e in effetti lo sono, il peso del loro armamento \u00e8 paragonabile alle Classe Combattante III, di 400 tonnellate circa. La differenza \u00e8 data dallo spazio per apparecchiature elettroniche e carburante aggiuntivo, oltre che per una pi\u00f9 confortevole sistemazione per gli equipaggi.\nNel dettaglio, le corvette di questo tipo sono state pensate per sopravvivere in ambienti in cui \u00e8 elevata la minaccia dei peggiori nemici delle unit\u00e0 navali, ovvero gli attacchi aerei.\nIl cannone da 76mm/62 Compatto ha 85 colpi pronti al tiro, sufficienti per un minuto di fuoco alla massima cadenza di tiro, mentre la dotazione di proiettili comprende anche altre 200-300 munizioni complessive.\nIl CIWS Dardo per la difesa antiaerea di punto \u00e8 del modello \"B\", come tale si tratta del pi\u00f9 pesante con oltre 750 colpi pronti al tiro e non i 444, che costituivano la riserva comunque gi\u00e0 notevole (40 secondi circa di fuoco) del modello 'A', pi\u00f9 leggero (6,5 t) a pieno carico di circa 1 tonnellata. Il modello 'B' ha un'autonomia di oltre un minuto alla massima cadenza di tiro di 600 colpi al minuto, con munizioni dotate di spoletta di prossimit\u00e0 capaci di raggiungere un raggio di 4 km nella lotta antiaerea e 12 km sull'orizzonte.\nCon l'evoluzione che queste unit\u00e0 hanno avuto, sono stati installati anche missili SAM Aspide installati in un lanciatore Albatros da otto colpi.\nElettronica.\nLe navi sono equipaggiate con un sistema piuttosto completo, compatibilmente con il loro dislocamento, per la lotta antiaerea, che verte principalmente sul radar RAN-12S per la scoperta combinata aerea e in superficie, con una capacit\u00e0 di localizzazione contro aerei a quote medio-basse e obiettivi navali, sistemato sull'albero principale, dietro la plancia. Le unit\u00e0 sono equipaggiate anche di un radar di navigazione e scoperta navale, mentre due radar di controllo del tiro sono presenti a prua e a poppa. I loro compiti consistono nel controllo di tre armi: il cannone Compatto a prua, il lanciamissili Aspide a mezza nave e il CIWS \"Breda Dardo\" a poppa. I radar sono gli RTN-10X, abbinati a centrali di tiro NA-21.\nSviluppo.\nInizialmente, le unit\u00e0 libiche denominate Classe \"Wadi M'ragh\" e poi Classe \"al-Asad\" avevano un dislocamento di 550 tonnellate ed erano dotate di quattro missili OTOMAT, un cannone da 76 Compatto, sei siluri ASW e una torre binata Oerlikon-OTO da 35/90mm antiaerea a poppa.\nSuccessivamente, le Esmeraldas ecuadoriane hanno visto un aumento del dislocamento a 650 tonnellate, e hanno ottenuto in tal modo un lanciamissili Aspide a quattro celle, sei missili MM.40 Exocet a centro nave e un sistema CIWS Dardo al posto del sistema precedente. Fu un miglioramento sensibile, grazie a una riserva di munizioni di circa 760 colpi invece di 224 e all'adozione di spolette di prossimit\u00e0 per i colpi a seguito. Vi era anche una piattaforma per un elicottero leggero, sistemata letteralmente sopra la bassa sovrastruttura poppiera, tra l'Aspide e il CIWS Dardo, con a lato i lanciasiluri leggeri, caratteristiche che ne facevano delle unit\u00e0 multiruolo. Nelle Esmeraldas i \"Teseo\" sono stati sostituiti con i missili francesi \"Exocet MM.40\" in quanto gli \"Exocet\", in presenza della piattaforma per gli elicotteri, avevano una compattezza sufficiente per essere sistemate al centro della nave.\nLe unit\u00e0 irachene hanno avuto vari miglioramenti tra cui un terzo canale di tiro per le armi contraeree, due centrali di tiro con altrettanti radar, mentre le Esmeraldas originarie ne avevano solo una, e un dislocamento di circa 700 tonnellate con due unit\u00e0 dotate di piattaforma per elicottero con hangar telescopico; i missili Aspide erano supportati da altri otto ricaricabili, ma con un'operazione da effettuarsi manualmente, cosa non agevole alla sommit\u00e0 della sovrastruttura in cui il sistema si erge. Le navi irachene, ordinate in sei esemplari, tuttavia non sono mai partite alla volta del Golfo Persico a causa dell'embargo dovuto alla guerra Iran-Iraq e alla prima Guerra del Golfo. Le quattro unit\u00e0 prive di piattaforma per elicottero sono state poi acquistate dalla Malaysia e sono equipaggiate con sei OTOMAT di maggiore gittata, che prendono tutta la poppa costringendo a spostare il CIWS a centro nave, appena dietro al lanciamissili Albatros per gli Aspide.\nUnit\u00e0.\nLibia.\nClasse Al-Assad.\nLa Libia fu il primo committente di queste unit\u00e0 che entrate in servizio nella marina libica alla fine degli anni settanta sono state abbandonate agli inizi degli anni novanta a causa delle loro cattive condizioni generali dovute alla mancanza di manutenzione.\nEcuador.\nClasse Esmeraldas.\nL'Ecuador fu il secondo committente di queste unit\u00e0 che videro dei miglioramenti rispetto alle unit\u00e0 libiche e oggi sono ancora in servizio attivo nella marina ecuadoriana.\nIraq.\nAgli inizi degli anni ottanta l'Iraq aveva commissionato ai cantieri italiani sei di queste corvette, assieme a quattro fregate tipo \"Lupo\", una nave da rifornimento tipo Stromboli ed un bacino galleggiante.\nTuttavia, solo due corvette (e solo dopo oltre trenta anni) sono entrate in servizio per l'Iraq a causa degli embarghi, dovuti prima alla guerra Iran-Iraq e poi alla prima Guerra del Golfo.\nLe sei corvette erano allestite due in versione multiruolo, con piattaforma per elicottero e hangar telescopico, denominate Classe Ibn Nusayr, e quattro in versione da attacco rapido, denominate Classe Al Walid. Le due corvette multiruolo erano state consegnate nel 1990 dopo che era terminato nel 1988 il conflitto Iran-Iraq e avevano effettuato alcune uscite di prove in mare, mentre le quattro corvette da attacco rapido stavano ultimando il loro allestimento, quando tutto venne bloccato con l'invasione del Kuwait e l'inizio della Guerra del Golfo. Anche le due corvette multiruolo gi\u00e0 consegnate vennero subito poste sotto sequestro.\nLe \"Lupo\" irachene finirono per essere acquistate dalla Marina Militare Italiana nel 1994 che li mise in servizio come pattugliatori di squadra classe Soldati e le quattro corvette d'attacco dalla Malesia nel 1995-97, mentre la \"Agnadayn\", la nave tipo \"Stromboli\", dopo avere effettuato in acque italiane la formazione del personale di bordo tra il 1984 e il 1985, nel 1986 ha attraccato ad Alessandria d'Egitto, dove \u00e8 rimasta bloccata a causa degli sviluppi del conflitto Iran-Iraq che avevano portato le truppe iraniane a minacciare il porto iracheno di Bassora, base della marina irachena, finendo cos\u00ec per restare internata nel porto egiziano a causa dell'embargo dovuto prima alla guerra Iran-Iraq e successivamente alla guerra del golfo. Nel 1991, il comitato delle Nazioni Unite incaricato di fare eseguire le clausole dell'armistizio che pose fine all'Operazione Desert Storm assegn\u00f2 la custodia della \"Agnadeen\" all'Italia che a sua volta per motivi non chiari non l'ha mai rivendicata e pertanto la nave \u00e8 rimasta nel porto di Alessandria. Nel 2005 in seguito ad un accordo di cooperazione ed assistenza da parte della Marina Militare italiana alla nuova Marina Irachena sembrava che la situazione della \"Agnadeen\" avrebbe potuto sbloccarsi, ma dopo 20 anni di immobilit\u00e0 in cui la manutenzione era stata minima, la nave era in condizioni disastrose e non era in grado di navigare e un suo riallestimento sarebbe risultato eccessivamente costoso; inoltre la nuova Marina irachena non necessitava di una nave del genere, non avendo navi capaci di rifornimento laterale.\nInvece le due corvette multiruolo, essendo gi\u00e0 state consegnate, erano diventate di propriet\u00e0 della Marina irachena e lo Stato italiano avrebbe potuto impossessarsene solo con un atto di guerra, per cui le due navi sono state internate e in seguito all'embargo sono rimaste ormeggiate all'Arsenale di La Spezia in una zona denominata \"Mandracchio\", lo specchio d'acqua pi\u00f9 lontano dal mare aperto. In attesa che si risolvesse la questione, esse hanno continuato a battere bandiera irachena e su di esse ha vissuto per anni un ridotto equipaggio iracheno di dodici uomini (un ammiraglio, un ufficiale e dieci sottufficiali), che cambiavano ogni sei-otto mesi.\nDopo la guerra del golfo del 2003 e la caduta di Saddam Hussein sembrava che la situazione potesse sbloccarsi, ma ormai queste navi erano irrimediabilmente degradate, avendo effettuato solamente due uscite di prova in mare prima della consegna avvenuta nel 1986 e non avendo mai avuto alcuna manutenzione; si era anche parlato di trasformarle in pattugliatori per la nuova marina irachena. e gli accordi del 2005 di assistenza italiana alla Iraqi Coastal Defense Force sono sfociati nella consegna all'Iraq dopo un successivo riallestimento delle due corvette che restarono ormeggiate a La Spezia e alla costruzione per l'Iraq di quattro pattugliatori di tipo Saettia, in uso nella Guardia Costiera italiana, il primo dei quali, denominato \"Fateh\" \u00e8 stato consegnato il 15 maggio 2009, il secondo, denominato \"Al Nasir\" (Vittoria), \u00e8 stato consegnato il 9 ottobre 2009 e gli ultimi due, denominati \"Majed\" (Gloria) e \"Shmookh\" (Orgoglio) il 16 dicembre 2009.\nL'ambasciata italiana a Baghdad ha facilitato i negoziati per risolvere la disputa di lunga data sulle due corvette, annunciando il 15 maggio 2014 che la Fincantieri e il governo iracheno avevano raggiunto un accordo che apriva la strada alla chiusura della disputa, con la Fincantieri che avrebbe curato il riallestimento di queste due corvette. Il 16 maggio 2014 \u00e8 stato firmato a Baghdad quello che Fincantieri definisce come \"un accordo quadro tra la Fincantieri e il Governo iracheno per chiudere la vertenza relativa alle due corvette per il rifacimento e la messa in servizio delle due imbarcazioni\", firmato tra il Direttore navi militari di Fincantieri Alberto Maestrini e il Ministro delle finanze ad interim iracheno Safa'a Al Deen Mohammed al Safi.\nIl 22 maggio 2017 le due navi hanno lasciato l'Arsenale di La Spezia e si sono spostate nel porto commerciale, da dove, dopo alcuni adempimenti, sono salpate a bordo della nave bacino norvegese Eide Tarder, e dopo avere attraversato il Mediterraneo e il canale di Suez, il 21 giugno hanno raggiunto la base di Umm Qasr, ma il loro stato operativo \u00e8 incerto.\nMalesia.\nClasse \"Laksamana\".\nLa Malesia acquist\u00f2 per la propria forza navale quattro delle sei corvette costruite inizialmente per gli iracheni, che costituiscono la Classe \"Laksamana\". Il contratto per le prime due unit\u00e0 venne siglato nell'ottobre 1995, cui fece seguito un contratto per altre due unit\u00e0 stipulato nel febbraio 1997. Le prime unit\u00e0 sono entrate in servizio nella \"Tentera Laut DiRaja Malaysianel\", la Marina della Malesia, nel 1997 e le altre due nel 1999."}
{"id": "605557", "revid": "1875018", "url": "https://it.wikipedia.org/wiki?curid=605557", "title": "Zapotechi", "text": "Gli Zapotechi (o il \"Popolo delle Nubi\"; in lingua zapoteca, \"Ben Zaa\"; in lingua nahuatl, \"Tzapotecatl\") erano una civilt\u00e0 precolombiana che fior\u00ec nella Valle di Oaxaca, nella parte meridionale della Mesoamerica. Alcuni reperti archeologici dimostrano che la loro origine risale almeno a 2600 anni fa. Molte testimonianze del loro passato sono state rinvenute nell'antica citt\u00e0 di Monte Alb\u00e1n sotto forma di costruzioni, campi per il gioco della palla, magnifiche tombe ed ornamenti funebri, compresi gioielli in oro lavorati finemente. Monte Alb\u00e1n fu la capitale dell'area governata dai Zapotechi, quasi corrispondente all'attuale stato messicano di Oaxaca. Intorno al XV secolo, gli Zapotechi vennero conquistati dagli Aztechi, che per\u00f2 non riuscirono a sottometterli completamente.\nEtimologia.\nIl nome \"Zapotechi\" \u00e8 un esonimo che deriva dalla parola \"tzapot\u0113cah\" (al singolare \"tzapot\u0113catl\"), che in lingua nahuatl significa \"abitanti delle terre del \"sapote\"\" (termine generico che indica un frutto dolce e morbido). Gli Zapotechi indicavano s\u00e9 stessi anche con alcune varianti del termine \"Be'ena'a\", che significa \"il popolo\".\nCultura.\nCalendario.\nGli Zapotechi svilupparono un calendario rituale, per il quale l'anno era diviso in 260 giorni (\"piye\"), ripartiti in 4 stagioni di 65 giorni (\"cocijo\"), che a loro volta erano formati da 5 periodi di 13 giorni (\"cocii\"), in cui ogni giorno si distingueva per un suo specifico significato rituale e vigeva l'usanza che i sovrani ed i nobili assumessero il nome dal giorno di nascita, oltre ad un calendario profano di 365 giorni (\"yza\") suddiviso in 18 lune ognuna lunga 20 giorni pi\u00f9 un periodo di 5 giorni.\nInoltre gli Zapotechi elaborarono un sistema di scrittura ad ideogrammi sillabici appartenente alla famiglia linguistica \"otomanguea\" (che comprendeva diversi glifi per rappresentare ciascuna sillaba della loro lingua). Questo sistema \u00e8 considerato come uno dei primi tipi di scrittura usati in Mesoamerica e precursore di quello impiegato in seguito dai Maya, dai Mixtechi e dagli Aztechi. Gli antichi scritti si sono rintracciati sotto forma di iscrizioni su monumenti di pietra oppure di dipinti sepolcrali presenti nella valle di \"Oaxaca\".\nGli Zapotechi possedevano un buon livello di civilizzazione e vivevano in grandi villaggi e citt\u00e0, in case costruite con pietra e malta. Essi registravano i principali eventi della loro storia attraverso geroglifici, e nelle guerre facevano uso di armature di cotone. Le rovine di Mitla contengono le tombe dei loro antenati.\nStoria.\nLe prime tracce di civilt\u00e0 nella valle di \"Oaxaca\" risalirebbero al 1000 a.C., anche se i primi monumenti includenti glifi sono databili intorno al 600 a.C. La loro fu una fase storica ricca di cambiamenti politici, visto che nacquero molte piccole comunit\u00e0, in lotta fra loro, comprendenti strutture religiose e civiche. Intorno al 500 a.C. molti piccoli centri scomparvero per dare luogo ad un grande citt\u00e0 fiorita sulla cima del Monte Alb\u00e1n, all'altezza di 400 metri. Nella prima fase storica, chiamata Periodo I di Monte Alb\u00e1n (dal 500 al 200 a.C.), gli abitanti costruirono una muraglia difensiva lunga tre chilometri; inoltre incisero un numero elevato di monumenti in pietra (circa 300) raffiguranti tematiche militari. In quel periodo la capitale Monte Alb\u00e1n era abitata da circa 10.000 individui.\nLa popolazione crebbe fino a 20.000 persone nel Periodo II (dal 200 al 100 d.C.), durante il quale lo Stato zapoteco allarg\u00f2 i suoi confini ben oltre la valle di \"Oaxaca\". Nel Periodo III (dal 100 al 600 d.C.) la capitale del regno zapoteco estese il suo insediamento fino a 6 chilometri quadrati raggiungendo i 30.000 abitanti. In questa fase storica si intensificarono i contatti con il Messico centrale e con la grande metropoli Teotihuacan. Uno dei monumenti pi\u00f9 significativi di questa fase \u00e8 una piramide tronca alta 15 metri e larga 100 metri attorniata da molti monumenti. Nel Periodo IV (dal 700 al 1000 d.C.) inizi\u00f2 il declino della citt\u00e0 e dello Stato zapoteco e si assistette all'introduzione di monumenti definibili come registri genealogici, nei quali venivano raffigurati nascite, matrimoni contratti da sovrani e nobili oltre all'elenco degli antenati.\nIn seguito alla conquista da parte degli Aztechi, nella loro capitale Tenochtitl\u00e1n gli artigiani zapotechi e mixtechi forgiarono la gioielleria per i governanti aztechi (i \"tlatoani\"), incluso Montezuma. Tuttavia, i legami con il Messico centrale risalgono a molto tempo addietro, come attestato dai resti archeologici di un distretto degli Zapotechi all'interno di Teotihuacan ed una casa per gli ospiti costruita nello stesso stile di quelle della capitale azteca a Monte Alb\u00e1n. Altri importanti insediamenti zapotechi sono collocati a Lambityeco, Dainzu, Mitla, Yagul, San Jos\u00e9 Mogote, El Palmillo e Zaachila.\nGuerre.\nL'ultima battaglia tra Aztechi e Zapotechi avvenne tra il 1497 e il 1502, quando era governatore degli Aztechi Ahuitzotl. All'epoca della spedizione dei \"conquistadores\" in Messico, appena giunse la notizia che gli Aztechi erano stati sconfitti dagli Spagnoli, il re degli Zapotechi Cosijoeza ordin\u00f2 al suo popolo di non confrontarsi con i vincitori, credendo di evitare lo stesso destino. Gli Zapotechi furono soggiogati dai \"conquistadores\" solo dopo diverse battaglie tra il 1522 e il 1527, ma numerosi episodi di ribellione contro le autorit\u00e0 coloniali scoppiarono nel 1550, nel 1560 e nel 1715.\nReligione.\nLa religione zapoteca era politeistica. Le principali divinit\u00e0 da loro adorate erano Cocijo, il dio della pioggia (simile per certi versi al dio azteco Tlaloc), Coquihani, il dio della luce. Si ipotizza che spesso gli Zapotechi compissero sacrifici umani nei loro riti religiosi. In totale erano presenti 13 divinit\u00e0, per ogni mese dell'anno.\nGli Zapotechi ritenevano che i loro avi provenissero dalla terra, dalle caverne, o che fossero alberi o giaguari tramutatisi in uomini, mentre i loro governanti credevano che discendessero da esseri soprannaturali che vivevano tra le nuvole e che, dopo la morte, ritornassero allo stato iniziale."}
{"id": "605558", "revid": "4507", "url": "https://it.wikipedia.org/wiki?curid=605558", "title": "AGIP", "text": ""}
{"id": "605562", "revid": "132266", "url": "https://it.wikipedia.org/wiki?curid=605562", "title": "Classe Iwo Jima", "text": " \nDerivate da un progetto di portaerei di scorta dell'ultimo conflitto mondiale, le sette navi da sbarco classe Iwo Jima sono state a lungo un componente importante della US Navy, le prime navi del tipo portaelicotteri prodotte in gran numero. Esse avevano una grande capacit\u00e0 di trasporto elicotteri, con uno scafo di quasi 200 metri, ma erano prive di bacino di carico per mezzi da sbarco, necessario per lo sbarco di mezzi pesanti. Questa limitazione \u00e8 stata superata con la Classe Tarawa.\nLa classificazione (hull classification symbol) \u00e8 \"Landing Platform Helicopter\" (LPH)."}
{"id": "605563", "revid": "1906976", "url": "https://it.wikipedia.org/wiki?curid=605563", "title": "Biologia strutturale", "text": "La biologia strutturale \u00e8 una branca della biologia molecolare concernente lo studio dell'architettura e della morfologia delle macromolecole biologiche \u2013 in particolare proteine e acidi nucleici \u2013 e ci\u00f2 che causa la struttura che queste molecole hanno. Ci\u00f2 \u00e8 di grande importanza in biologia perch\u00e9 le macromolecole eseguono gran parte delle funzioni cellulari, e perch\u00e9 solitamente \u00e8 solo grazie al loro avvolgersi in una specifica morfologia tridimensionale che esse sono in grado di realizzare le loro funzioni. Questa forma, definita \u201cstruttura terziaria\u201d di una molecola, dipende in un certo modo dalla composizione di base della molecola, o \u201cstruttura primaria\u201d.\nLe biomolecole sono troppo piccole per poter essere osservate anche con i pi\u00f9 avanzati microscopi ottici. I metodi che i biologi strutturali usano per determinare la loro struttura generalmente coinvolgono misurazioni di grandi numeri di molecole identiche effettuate nello stesso tempo. Questi metodi includono: cristallografia, NMR, spettroscopia fotoelettronica, microscopia elettronica, microscopia crioelettronica, dicroismo circolare. Sempre pi\u00f9 spesso i ricercatori usano questi metodi per studiare gli \u201cstati nativi\u201d delle macromolecole. \nUn terzo approccio che i biologi strutturali hanno per conoscere queste strutture \u00e8 dato dalla bioinformatica, andando alla ricerca di modelli tra le diverse sequenze che danno origine a diverse morfologie. Spesso i ricercatori possono dedurre aspetti della struttura di proteine di membrana basata sulla topologia di membrana predetta da analisi di idrofobicit\u00e0."}
{"id": "605566", "revid": "198277", "url": "https://it.wikipedia.org/wiki?curid=605566", "title": "Carlo Carcano", "text": "Fautore, assieme a Vittorio Pozzo, dello schema tattico del Metodo, \u00e8 anche ricordato come uno dei principali teorici della \u00abscuola alessandrina\u00bb. Ha inoltre guidato la nel celebre periodo del \"Quinquennio d'oro\" \u2014 stabilendo l'allora record di 4 titoli consecutivi nel campionato italiano per un allenatore, superato da Massimiliano Allegri ottantacinque anni dopo, nonch\u00e9 quello per titoli vinti complessivamente, durato mezzo secolo \u2014 e affiancato il commissario tecnico Pozzo al timone dell' in occasione del vittorioso . Per questi meriti sportivi, nel 2014 \u00e8 stato inserito nella Hall of Fame del calcio italiano.\nBiografia.\nOriginario di Masnago, crebbe a Milano e si appassion\u00f2 fortemente al gioco del calcio sin da giovane. Fu tra i fondatori di una squadra, la , e nel 1913 si trasfer\u00ec ad Alessandria, dove inizialmente, raccont\u00f2, \u00ab\"grazie a qualche amico sportivo sbarcai il lunario e tirai avanti alla meno peggio\"\u00bb, per poi diventare capitano della squadra e permettersi un alloggio nella stessa pensione in cui soggiornavano i colleghi Savojardo e Ticozzelli. Visse ad Alessandria tutta la sua carriera di calciatore, giocando anche diverse gare con la nazionale italiana a cavallo della prima guerra mondiale.\nDivenne poi allenatore, conquistando quattro scudetti consecutivi con la Juventus nei primi anni 1930, per poi venire improvvisamente allontanato dal club bianconero nel dicembre 1934 onde soffocare sul nascere uno scandalo omosessuale nel quale era stato coinvolto da elementi della societ\u00e0 a lui ostili. Rimase ai margini del mondo del calcio per un decennio.\nNel secondo dopoguerra entr\u00f2 a far parte dello staff di alcune squadre come allenatore e direttore tecnico. Nel 1950 rimase ferito in un incidente d'auto a Merana, assieme a un allievo: riport\u00f2 la rottura dello sterno. Mor\u00ec nel 1965, a 74 anni, all'ospedale di Sanremo, per le conseguenze di un grave malore che lo aveva colpito un mese prima, durante un bagno in mare.\nCaratteristiche tecniche.\nGiocatore.\nSecondo le parole di Carlo F. Chiesa, dopo gli esordi da portiere Carcano, \u00ab\"fisicamente prestante, tecnicamente dotato, trov\u00f2 la naturale collocazione al centro della mediana, abile a sradicare palloni come a rilanciare l'azione, grazie alla sua intelligenza tattica\"\u00bb; era un rigorista preciso e infallibile, nel 1913 \"La Gazzetta dello Sport\" lo definiva \u00abbuon palleggiatore e buon distributore, vera spina dorsale della squadra [l']\u00bb. Nel 1914 \"Il Football\" lo descriveva a sua volta \u00ababilissimo nei passaggi, trascinatore irresistibile, intuisce i punti deboli degli avversari e ne sfrutta i momenti di incertezza e di abbandono, lanciando con i suoi \"allez, allez\" la muta all'attacco\u00bb. Emilio Colombo rilevava una scarsa attitudine del centrosostegno al \"dribbling\" e qualche difficolt\u00e0 nella marcatura.\nAllenatore.\nCome allenatore raccolse gi\u00e0 nei primi anni di carriera il plauso di Vittorio Pozzo, che scrisse nel 1928: \u00abche fiducia si possa riporre pienamente in elementi nostrani per la disciplina, l'insegnamento e l'organizzazione del gioco \u00e8 dimostrato da un esempio per tutti: Carcano dell'Alessandria\u00bb. Oggi viene ricordato non come \u00abun grande stratega o un eccellente maestro di tecnica, [...] come quasi tutti i suoi colleghi dell'epoca fu un bravo allenatore-psicologo\u00bb che, alla Juventus, \u00absi limit\u00f2 a non guastare una squadra che funzionava da s\u00e9\u00bb. Chiesa lo ha descritto come \u00abfine psicologo e allenatore tatticamente pragmatico\u00bb.\nPrecursore del Metodo, raccolse appieno la lezione di George Arthur Smith, allievo di William Garbutt e fondatore della \u00abscuola alessandrina\u00bb, presentando un gioco fortemente improntato sui ruoli del centromediano (Gandini all'Alessandria, Monti alla Juventus) e di un attaccante arretrato (Ferrari), registi in grado d'ispirare veloci manovre offensive; allo stesso tempo, ricercava solidit\u00e0 in copertura attraverso \u00abblocchi difensivi\u00bb. Attingeva al vivaio (oltre a Ferrari lanci\u00f2 Elvio Banchero, Luigi Bertolini, Felice Borel), studiava assiduamente la disposizione tattica degli avversari da affrontare e dava grande importanza all'allenamento \u2014 esemplare il suo lavoro, assieme al preparatore atletico Guido Angeli, per riportare in forma Monti \u2014, attuando anche un rigido regime di sorveglianza dei giocatori.\nCarriera.\nGiocatore.\nClub.\nGli esordi con la Nazionale Lombardia.\nSi appassion\u00f2 presto al gioco del calcio: inizialmente portiere, si spost\u00f2 a centrocampo dopo la fondazione della , squadra milanese della quale divenne anche capitano. Nel 1913 la compagine, vincitrice del girone lombardo di Promozione e dunque promossa in Prima Categoria, fu invitata ad Alessandria dalla locale squadra per disputare gare amichevoli sul proprio campo in occasione delle feste pasquali. La Nazionale Lombardia vinse i match, Carcano risult\u00f2 il migliore in campo e impression\u00f2 il dirigente dell'Alessandria Augusto Rangone, che si affrett\u00f2 a ingaggiarlo.\n1913-1923: la militanza nell'Alessandria.\nI primi mesi dell'esperienza alessandrina di Carcano furono densi di avvenimenti; nel mese di giugno fu squalificato per tre mesi per aver accettato il trasferimento in cambio di un impiego lavorativo, principio contrario alla regola del severo dilettantismo prevista dalla Federazione. Gioc\u00f2 la prima gara coi grigi il 29 di quel mese, ad Acqui Terme contro i locali, segnando una rete.\nDebutt\u00f2 in campionato il 1\u00ba novembre 1913, nella gara vinta 7-0 contro la . Affidato alle cure dell'allenatore George Arthur Smith, che ne fece il centrosostegno titolare e ne affin\u00f2 la tecnica, Carcano guadagn\u00f2 in breve tempo il consenso della critica (dopo la partita -Alessandria ricevette le lodi di William Garbutt) e dei tifosi; successe ad Amilcare Savojardo nel ruolo di capitano della squadra e inizi\u00f2 a ricevere, di nascosto, un salario. Alla fine della stagione, malgrado la contrariet\u00e0 della dirigenza alessandrina, part\u00ec assieme al compagno di squadra Grillo per il Brasile, dove disput\u00f2 una tourn\u00e9e con la maglia della , prima trasferta oltreoceano di un \"club\" italiano. Allettato dalle offerte dell'allenatore dei bianchi Giuseppe Milano, suo estimatore, fu vicino al trasferimento, che non and\u00f2 a buon fine.\nCarcano rimase dunque ad Alessandria e, nel corso della stagione 1914-1915, fu convocato per la prima volta in nazionale. L'ingresso del Regno d'Italia nella prima guerra mondiale e il conseguente stop dei campionati e dei lavori delle Nazionali gli impedirono per\u00f2 di mettersi appieno in luce come calciatore; durante la guerra milit\u00f2 brevemente, come molti suoi compagni, nell', squadra amatoriale sorta in quel periodo in citt\u00e0 come conseguenza della momentanea interruzione delle attivit\u00e0 dell'Alessandria.\nDisput\u00f2 la sua ultima partita con l'Alessandria il 28 ottobre 1923, contro la : nell'occasione sub\u00ec un infortunio che lo indusse ad abbandonare il calcio giocato. Risulta che abbia disputato 63 gare ufficiali, segnando 10 reti tra il 1913 e il 1921, e altre 45 tra il 1921 e il 1923, con 8 reti, per un totale di 108 presenze e 18 segnature. Dichiar\u00f2 di aver ottenuto ad Alessandria \u00ab\"le pi\u00f9 belle soddisfazioni della mia vita sportiva\"\u00bb. In realt\u00e0 risult\u00f2 disputare anche alcune partite con l'Internaples nella stagione 1925-1926 in qualit\u00e0 di giocatore-allenatore, collezionando complessivamente otto presenze e zero reti.\nNazionale.\nFu il primo calciatore dell'Alessandria a essere convocato in nazionale. Fece il suo debutto in maglia azzurra a Torino il 31 gennaio 1915, schierato da Nino Resegotti nella vittoriosa amichevole contro la (3-1). Chiuso da Milano I e da Fossati, collezion\u00f2 altre quattro presenze nel primo dopoguerra, dopo la ripresa dell'attivit\u00e0 internazionale; segn\u00f2 un gol in Italia- 9-4 del 18 gennaio 1920.\nAllenatore.\nGli esordi alla Valenzana e all'Internaples.\nNel 1924 inizi\u00f2 la carriera di allenatore sulla panchina della , che concluse il campionato di Seconda Divisione al secondo posto, mancando di un punto l'ammissione agli spareggi per la promozione in massima serie. Al termine del torneo pass\u00f2 un breve ma felice periodo all', che arriv\u00f2 a disputare le finali per la Lega Sud; con lui vi era Giovanni Ferrari, giovane attaccante da lui notato mentre palleggiava per le strade di Alessandria, e che rivolle con s\u00e9 l'anno dopo, quando fu la squadra nella quale aveva militato da calciatore a chiamarlo in panchina.\nLe esperienze all'Alessandria e in nazionale.\nSi dimostr\u00f2 altamente capace; sotto la sua guida l'Alessandria, reduce da un campionato negativo, divenne una delle potenze calcistiche di primo piano dell'epoca. Vinse immediatamente la Coppa CONI e sfior\u00f2 la vittoria dello scudetto nel 1927-1928 con calciatori quasi tutti provenienti dal vivaio, tra cui il gi\u00e0 citato Ferrari, l'attaccante Banchero, e Luigi Bertolini, che per una sua intuizione fu spostato da centravanti a mediano sinistro, ruolo nel quale si laure\u00f2 poi campione del Mondo.\nTra l'ottobre 1928 e l'aprile 1929 fu affidato a Carcano il ruolo di allenatore della nazionale, prima dell'avvento di Vittorio Pozzo; l'esperienza termin\u00f2 dopo solamente sei gare, ma gli \u00e8 riconosciuta l'introduzione dei primi schemi arretrati, con \u00abl'esordio del gioco di copertura e dei blocchi difensivi\u00bb mantenuti negli anni a venire dal suo successore.\nLa Juventus: il \"Quinquennio d'oro\".\nLasci\u00f2 l'Alessandria nel 1930, quando fu ingaggiato dall'ambiziosa Juventus: sulla panchina dei torinesi vinse immediatamente i primi quattro dei cinque scudetti consecutivi che contrassegnarono il \"Quinquennio d'oro\" bianconero, una striscia che ne far\u00e0 l'allenatore pi\u00f9 vittorioso del calcio italiano per i seguenti cinquant'anni. Alla Juventus introdusse, oltre a una ferrea disciplina, l'innovativo Metodo; seppe sfruttare la classe degli oriundi e contribu\u00ec portando con s\u00e9 vari elementi da lui eruditi all'Alessandria, lanciando tra gli altri il giovane cannoniere Felice Borel, divenendo una sorta di \"deus ex machina\". Pozzo lo scelse come vicecommissario tecnico in occasione dei vittoriosi Mondiali del 1934.\nIl proficuo rapporto con la Juventus e la nazionale azzurra, per\u00f2, si chiuse bruscamente nel dicembre di quell'anno, quando Carcano venne licenziato, ufficialmente, per \u00abmotivi personali\u00bb; in realt\u00e0, le voci di una presunta omosessualit\u00e0 dell'allenatore si erano fatte troppo insistenti per essere tollerate in epoca fascista: alcuni dirigenti avevano infatti denunciato al presidente Edoardo Agnelli presunte ambiguit\u00e0 nel trattamento che l'allenatore riservava ad alcuni tra consiglieri e giocatori, tra cui Mario Varglien, Luis Monti e, in particolare, un giovane sudamericano. Agnelli, al termine di una riunione, opt\u00f2 per l'allontanamento di Carcano, sostituito dall'ex capitano bianconero Carlo Bigatto il quale traghett\u00f2 la squadra verso il quinto titolo italiano consecutivo.\nL'oblio e il secondo dopoguerra.\nFino alla fine della seconda guerra mondiale, Carcano non allen\u00f2 pi\u00f9 ufficialmente: venne assunto per un periodo al , in Serie B, come secondo di Renzo De Vecchi e poi, nel 1941, visse un'esperienza alla Sanremese, in C. Dopo la Liberazione venne ingaggiato dall', che segu\u00ec durante il campionato 1945-1946, e sulla cui panchina si avvicend\u00f2, nelle due stagioni successive, con Giuseppe Meazza.\nConcluse la carriera allenando nel finale della stagione 1948-1949 l', sostituendo il dimissionario Ivo Fiorentini; rivest\u00ec poi il ruolo di direttore tecnico all'Alessandria, in B, nella stagione 1949-1950 (allenatore era Bert Flatley) e alla , nel 1952-1953 (coaudiuv\u00f2 Filippo Pascucci).\nVisse in Liguria fino alla morte, sopraggiunta nel 1965.\nCarlin's Boys.\nA Sanremo, dove risiedeva dalla met\u00e0 degli anni 1930, nel 1947 lavor\u00f2 con l'ex calciatore Amilcare Gilardoni e col politico Luigi Napolitano alla fondazione della \"Carlin's Boys\", societ\u00e0 calcistica cos\u00ec chiamata per il suo stesso soprannome. Tale club ha anche istituito l'omonimo torneo internazionale giovanile cittadino, e nel 2015 ha rilevato la tradizione sportiva della principale squadra cittadina, la ."}
{"id": "605569", "revid": "110157", "url": "https://it.wikipedia.org/wiki?curid=605569", "title": "Museo diocesano (Ancona)", "text": "Il Museo diocesano di Ancona \"Cesare Recanatini\" ha avuto origine nel 1834 ed \u00e8 ospitato dal 1952 nel vecchio episcopio, accanto al Duomo di Ancona. \u00c8 di propriet\u00e0 dell'arcidiocesi e testimonia efficacemente i venti secoli di storia cristiana della citt\u00e0.\nIl vecchio palazzo arcivescovile in cui il museo ha sede conserva resti medievali nei portici del chiostro e tra le sue mura ospit\u00f2 il papa umanista Pio II, in procinto di partire dal porto per una crociata contro i turchi, estremo tentativo di difendere la cristianit\u00e0 di Costantinopoli. Gi\u00e0 malato, il pontefice mor\u00ec poco dopo nello stesso palazzo che lo aveva accolto e l'impresa della crociata fall\u00ec.\nLe collezioni erano inizialmente quelle tipiche di un \"museo dell'opera del Duomo\", essendo costituite dai materiali rinvenuti durante i restauri della cattedrale, come sarcofagi, lapidi e lastre graffite. Successivamente il museo ha avuto il compito di accogliere numerosi altri reperti ed opere d'arte, a causa della chiusura di alcune chiese cittadine o della loro distruzione a causa dei bombardamenti della seconda guerra mondiale. \u00c8 perci\u00f2 presente una preziosa pinacoteca con opere che vanno dal XIV al XIX secolo. \nIl museo inoltre conserva una raccolta di monete e medaglie del periodo romano e medievale. Il tesoro del Duomo, con antichi oggetti di argenteria, tessuti e suppellettili sacre, \u00e8 parte del percorso di visita del museo.\nCollezioni.\nIl museo si sviluppa su due piani: al piano terra sono conservati i reperti dei primi secoli del cristianesimo ad Ancona, mentre al primo piano si trova la piccola pinacoteca del museo.\nLe principali opere del piano terra sono: \nAl secondo piano, tra le opere pi\u00f9 importanti sono conservate:\nGli arazzi rubensiani.\nLa serie di 4 imponenti arazzi, eseguiti su cartoni preparatori di Pieter Paul Rubens, venne realizzata fra il 1632 e il 1650, dalla manifattura Raes di Bruxelles per la \"Confraternita del Santissimo Sacramento\" e conservati originariamente nella loro chiesa. \nGli arazzi rappresentano queste quattro festivit\u00e0:\nTutti e quattro presentano dimensioni importanti: 5, 05 mt di altezza e 3, 50 di lunghezza. Essi raffigurano i principali eventi religiosi del calendario liturgico cattolico e venivano esposti per pochi giorni l'anno, in occasione della festivit\u00e0 rappresentata; ci\u00f2 \u00e8 alla base della vivezza dei colori e del loro stato di conservazione, eccezionale per dei tessuti cos\u00ec antichi.\nDurante la Seconda Guerra Mondiale il deposito dove erano stati ricoverati gli arazzi rubensiani fu bombardato, e questi vennero danneggiati. Furono restaurati dall'istituto superiore per la conservazione ed il restauro e esposti al pubblico nell'ultima sala del museo dal 1984."}
{"id": "605576", "revid": "339392", "url": "https://it.wikipedia.org/wiki?curid=605576", "title": "Kornet-E", "text": ""}
{"id": "605577", "revid": "1543377", "url": "https://it.wikipedia.org/wiki?curid=605577", "title": "Thomas Johann Seebeck", "text": "Nato a Reval (l'odierna Tallinn), in una benestante famiglia di mercanti del Mar Baltico. Si guadagn\u00f2 un diploma in medicina presso l'Universit\u00e0 di G\u00f6ttingen nel 1802, ma i suoi studi si orientarono progressivamente a favore della fisica. Fino al 2005 fu creduto che nel 1821 scopr\u00ec l'effetto termoelettrico, rinominato in suo onore effetto Seebeck, ma che in realt\u00e0 fu scoperto prima da Alessandro Volta nel 1787. \nL'effetto consiste nel passaggio di corrente elettrica quando due metalli dissimili posti a temperature diverse sono congiunti tra loro. \u00c8 alla base del funzionamento delle moderne termopile e termocoppie."}
{"id": "605579", "revid": "14214", "url": "https://it.wikipedia.org/wiki?curid=605579", "title": "Thomas Seebeck", "text": ""}
{"id": "605582", "revid": "14214", "url": "https://it.wikipedia.org/wiki?curid=605582", "title": "Effetto termoelettrico", "text": ""}
{"id": "605589", "revid": "125627666", "url": "https://it.wikipedia.org/wiki?curid=605589", "title": "Martina Pinto", "text": "Biografia.\nNata in Kenya da genitori italiani, si trasferisce all'et\u00e0 di circa sei anni in Italia. Esordisce nel 2001 nella miniserie televisiva \"L'uomo che piaceva alle donne - Bel Ami\", a cui fa seguito la partecipazione a un episodio della miniserie \"Valeria medico legale\", regia di Gianfrancesco Lazotti, con Claudia Koll. Il suo primo ruolo da protagonista \u00e8 quello di \"Santa Maria Goretti\", interpretato nel film per la televisione \"Maria Goretti\", diretto da Giulio Base e trasmesso da Rai Uno nel 2003.\nTra il 2003 e il 2004 recita in alcune fiction trasmesse dalla Rai: \"Un caso di coscienza\", \"La squadra 4\", \"Don Matteo 4\" e \"Incantesimo 6\". Nel 2005 partecipa alla miniserie, trasmessa da Canale 5, \"Caterina e le sue figlie\", nel ruolo della ribelle \"Rebecca\", con Virna Lisi. Partecipa anche a \"Distretto di polizia 5\", interpretando il ruolo di una giovane ladra di motorini.\nNel 2006 partecipa a \"Nati ieri\", serie tv ambientata in un reparto di ostetricia e ginecologia, trasmessa da Canale 5. Tra il 2006 e il 2007 partecipa, in coppia con Umberto Gaudino, al reality show di Rai Uno, \"Ballando con le stelle 3\", condotto da Milly Carlucci, vincendo \"La Supercoppa\", come miglior coppia delle tre edizioni del programma.\nNel 2008 appare in un episodio della miniserie tv di Rai Uno \"Ho sposato uno sbirro\", in due episodi di \"R.I.S. 4 - Delitti imperfetti\" e in uno di \"Carabinieri 7\". Sempre nello stesso anno debutta sul grande schermo con il film \"Grande, grosso e... Verdone\", regia di Carlo Verdone.\nSuccessivamente gira la commedia pre-natalizia \"La fidanzata di pap\u00e0\" con Massimo Boldi, per la regia di Enrico Oldoini, ed \u00e8 nel cast del film di Fausto Brizzi \"Ex\". Nel 2010 torna sul piccolo schermo con \"Caterina e le sue figlie 3\", dove interpreta nuovamente il ruolo di \"Rebecca\", e sul grande schermo con l'opera prima diretta da Herbert Simone Paragnani, \"Una canzone per te\", che vede protagonisti Emanuele Bosi e Michela Quattrociocche.\nNel 2011 gira la fiction \"Viso d'angelo\" e successivamente \"L'onore e il rispetto 3\", in tv nel 2012. Nel 2013 \u00e8 su Canale 5 con le 8 puntate di \"Baciamo le mani - Palermo New York 1958\"."}
{"id": "605596", "revid": "767487", "url": "https://it.wikipedia.org/wiki?curid=605596", "title": "Flesh Gordon - Andata e ritorno... dal pianeta Porno!", "text": "Flesh Gordon - Andata e ritorno... dal pianeta Porno! (\"Flesh Gordon\") \u00e8 un film statunitense del 1974 diretto da Michael Benveniste e Howard Ziehm. Si tratta di una parodia erotico-demenziale dei fumetti e dei film basati su Flash Gordon, l'eroe creato da Alex Raymond. Il soprannonome dell'eroe, \"Flesh\" (carne, corpo), si distingue dall'originale \"Flash\" (lampo, veloce) per ovvi motivi parodistici.\nNonostante il carattere di commedia erotica \"trash\", il film segue i dettami della filmografia fantastica, ora con una cartellonistica affatto ammiccante, ora con impiego di effetti speciali, anche se artigianali, come l'animazione in creta a passo uno.\nTrama.\nAnni 'Trenta. Il perfido Wang il Pervertito, imperatore del Pianeta Porno, riverito dai suoi sudditi come \"\"Sua Schifosit\u00e0\" e \"Sua Paraculaggine\"\", minaccia la Terra per mezzo di una radiazione che esalta parossisticamente la libido tra gli umani.\nNe fanno le spese i passeggeri e l'equipaggio di un aereo civile, con a bordo Flesh Gordon e la giornalista Dale Ardor, i quali scampano miracolosamente lanciandosi con un paracadute. Atterrati casualmente presso la residenza del Dr. Jerkoff (Dr. Vaffa nell'edizione italiana), i nostri si uniscono allo scienziato per partire alla volta dello spazio con un'astronave di forma fallica da questi realizzata.\nProduzione.\nLa sceneggiatura fu scritta da Michael Benveniste, che assieme ad Howard Ziehm diresse il film. Il cast include Jason Williams, Suzanne Fields (alias Cindy Hopkins) e William Dennis Hunt.\nDistribuzione.\nL'edizione originale ha una durata di 78 minuti, mentre la \"Collector's Edition\", uscita in home video, dura 90 minuti. L'edizione in VHS italiana dura invece 82 minuti.\nDate di uscita.\nIl film venne distribuito nei cinema statunitensi il 30 luglio 1974. In Germania Ovest il film \u00e8 stato distribuito il 23 marzo 1975, in Francia il 27 marzo successivo e nei Paesi Bassi il 3 luglio dello stesso anno. In Norvegia \u00e8 giunto nelle sale nel 1977 e cos\u00ec in Ispagna, dov'\u00e8 stato proiettato il 5 dicembre, mentre in Giappone \u00e8 arrivato il 4 marzo 1978.\nTitoli alternativi.\nIl film \u00e8 conosciuto anche con i titoli \"Las aventuras de Flesh Gordon\" (Spagna), \"Flesh Gordon, praktor '069' enantion tou planiti 'Porno'!\" (Grecia) e \"\u0424\u043b\u044d\u0448 \u0413\u043e\u0440\u0434\u043e\u043d\" (URSS). In Italia il titolo della distribuzione originale \u00e8 \"Flesh Gordon - Andata e ritorno... dal pianeta Porno!\" (locandina), poi reintitolato in home video \"Flesh Gordon - Andata e ritorno dal pianeta Korno\" (edizione Avo Film in VHS del 1994), \"Flesh Gordon - Andata e ritorno... al pianeta Korno!\" (edizione DVD Pulp Video) e \"Flesh Gordon - Andata e ritorno... dal pianeta Korno!\" (edizione integrale restaurata in DVD Stormovie).\nDoppiaggio.\nPer l'edizione italiana il doppiaggio fu affidato alla C.D. con direzione di Renato Izzo. In un momento drammatico il quadro di comandi dell'astronave segnala dapprima un prosaico \"Cavoli amari\" e poi \"Cavoli amarissimi\".\nDivieti.\nNegli Stati Uniti il film fu classificato inizialmente dalla MPAA con il \"Rating X\" (film per adulti), ma in seguito fu modificato per ridurre il divieto al \"Rating R\" (film vietato ai minori di 17 anni non accompagnati da un adulto). In Italia il film \u00e8 stato invece vietato ai minori di 18 anni.\nSequel.\nNel 1989 \u00e8 uscito il \"sequel\" \"Flesh Gordon Meets the Cosmic Cheerleaders\". In questo secondo capitolo (presentato in Italia alla rassegna romana di Fantafestival negli anni novanta) l'Arma del Terrore rende i terrestri impotenti, ma Flesh ne \u00e8 naturalmente immune."}
{"id": "605600", "revid": "4507", "url": "https://it.wikipedia.org/wiki?curid=605600", "title": "Azienda Generale Italiana Petroli", "text": ""}
{"id": "605601", "revid": "125309956", "url": "https://it.wikipedia.org/wiki?curid=605601", "title": "Valle Stura di Demonte", "text": "La Valle Stura di Demonte \u00e8 una valle del Piemonte che si sviluppa lungo il fiume Stura di Demonte, interamente compresa nella provincia di Cuneo, a cavallo tra le Alpi Marittime (in destra orografica) e le Alpi Cozie (in sinistra orografica): alla sua testata si trova il colle della Maddalena, importante valico stradale tra Italia e Francia che la collega con la Valle dell'Ubaye (Strada statale 21 della Maddalena per la parte italiana e Strada dipartimentale D900 per la parte francese).\nCaratteristiche.\nMorfologia.\nLa valle si sviluppa per circa 50\u00a0km, dallo sbocco in pianura di Borgo San Dalmazzo fino al colle della Maddalena. Il fondovalle principale risale da Borgo San Dalmazzo in direzione ovest fino alla frazione \"Pianche\" del comune di Vinadio; qui, in corrispondenza con la diramazione di un vallone laterale in destra orografica, il fondovalle principale piega verso nord-ovest, e mantiene questa direzione, con alcune trascurabili oscillazioni, fino al colle della Maddalena, dove termina.\nDalla valle principale si diramano diversi valloni laterali, di diverse dimensioni. Particolarmente significativi sono quelli in destra orografica, che raggiungono dimensioni anche notevoli. I principali, da monte a valle, sono:\nIn sinistra orografica vi sono meno diramazioni:\nLa morfologia generale della zona che circonda la valle Stura di Demonte \u00e8 piuttosto complessa, il che fa s\u00ec che la valle confini con cinque altre valli:\nOrografia.\nLa valle \u00e8 delimitata da due creste montuose principali, che la separano dalle valli limitrofe. In destra orografica, la divisione segue la cresta spartiacque tra Italia e Francia fino al monte Malinvern; da qui, il confine della valle si sposta sulla cresta secondaria che dal Malinvern scende verso nord-est fino allo sbocco a valle a Borgo San Dalmazzo.\nIn sinistra orografica, il limite della valle segue lo spartiacque principale per pochi chilometri, dal colle della Maddalena al monte Vanclava; da qui segue lo spartiacque secondario che la separa prima dalla valle Maira, poi dalla valle Grana.\nLe vette principali sono:\nStoria.\nAbitata in epoca preromana passato dai Liguri Montani, la valle Stura fu conquistata dai Romani in epoca augustea, ed aggregata al \"municipium\" di Pedona. Gi\u00e0 allora la valle aveva notevole importanza per via dei suoi valichi che garantivano un facile transito verso l'altro lato delle Alpi.\nDal V secolo la valle sub\u00ec le invasioni barbariche, poi nei secoli IX e X vi furono le invasioni dei Saraceni. \nFin dall'epoca longobarda e in epoca dei Franchi, vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipende l'. Dall'XI secolo cominciano ad aversi notizie pi\u00f9 precise sulla valle e sui Comuni che la compongono. Nel 998, la valle fu data in feudo al vescovo di Torino, sotto il cui controllo rimase fino al 1150 circa. Per tutto il XII secolo la valle fu sotto il dominio del Marchesato di Saluzzo; nel XIII secolo la valle sub\u00ec la spinta espansionistica del comune di Cuneo, legato agli Angi\u00f2, che infine si impossessarono di tutta la valle da Aisone al colle della Maddalena, e la unirono alla Provenza nel 1259.\nNei secoli successivi, i Savoia tentarono a pi\u00f9 riprese di impadronirsi della valle. Nel 1388, il loro dominio si estese fino al comune di Sambuco.. Nel frattempo, con l'annessione della Provenza al regno di Francia, il resto della valle pass\u00f2 sotto il dominio della corona francese. Nel 1588 i Savoia riuscirono finalmente ad entrare in possesso dell'intera vallata fino al colle della Maddalena; l'ultimo territorio a cadere sotto la spinta savoiarda fu quello che raccoglieva gli attuali comuni di Roccasparvera, Moiola, Gaiola e Demonte. Sotto il dominio savoiardo la valle vide passare numerose guerre. Particolarmente significativi furono i passaggi di truppe durante la guerra di successione austriaca, e le campagne napoleoniche.\nFortificazioni.\nLa facile comunicazione tra i due versanti delle Alpi hanno da sempre conferito alla valle Stura una notevole importanza strategica; di conseguenza, la valle fu spesso teatro della costruzione di opere di fortificazione militare, volte ad arginare un'eventuale avanzata nemica. Dall'epoca medioevale sono rimasti i ruderi del castello di Roccasparvera; il castello fu costruito verso l'XI secolo, e fi pi\u00f9 volte distrutto e ricostruito. Arriv\u00f2 intatto fino al 1588, quando, dopo la conquista del comune da parte di Carlo Emanuele I di Savoia, il castello fu distrutto e non fu pi\u00f9 ricostruito.\nI Savoia infatti avevano interesse a difendere non pi\u00f9 i singoli borghi, ma l'intera valle da eventuali invasioni dal versante francese. A tale scopo, nel 1590 fu realizzato il forte della Consolata a Demonte. Modernizzato nel XVII secolo, il forte non fu praticamente mai impegnato in operazioni belliche. L'organizzazione della difesa contava molto sulla difesa naturale costituita dalla \"gola delle Barricate\", poco a monte dell'abitato di Pietraporzio, che veniva ritenuta inespugnabile. L'esercito franco-spagnolo riusc\u00ec per\u00f2 ad aggirare la gola per passaggi pi\u00f9 impervi, arrivando a chiudere il forte a tenaglia sui due lati; a questo punto i difensori si ritirarono verso Cuneo, e l'avanzata franco-spagnola pot\u00e9 proseguire.. Dopo il ritiro delle truppe franco-spagnole, il forte fu restaurato. Dopo l'armistizio di Cherasco del 1796, il forte fu demolito per ordine di Napoleone Bonaparte.\nDopo la Restaurazione, i Savoia ripristinarono l'intera cintura difensiva verso la Francia, tra cui le fortificazioni in valle Stura. Nel 1834 Carlo Alberto di Savoia la costruzione del forte di Vinadio, che fu completata nel 1847. La fortezza, costruita secondo la tipica struttura della fortezza di sbarramento ottocentesca, era costituita da tre blocchi difensivi principali; la sua costruzione comport\u00f2 la distruzione di parte dell'abitato storico di Vinadio. Tra il 1875 ed il 1886 la linea difensiva fu integrata da due batterie di artiglieria distaccate, la \"batteria Neghino\" e le opere difensive della Serziera. Il forte non fu mai impegnato in azioni belliche, e nel 1959 fu dismesso dal Demanio.\nNel XX secolo la valle Stura fu ulteriormente fortificata con opere del Vallo Alpino del Littorio. Tra il 1924 e gli anni trenta la zona della \"gola delle Barricate\" fu fortificata con una serie di opere in caverna appartenenti alla tipologia delle \"opere 200\", armate con mitragliatrici e cannoncini anticarro. All'inizio degli anni quaranta fortificazioni di retrovia di tipo \"opera 15000\" furono realizzate nel comune di Moiola (\"sbarramento di Moiola\"). Costituito da opere in caverna che avrebbero dovuto essere armate con mitragliatrici e cannoncini anticarro, queste opere rimasero incompiute a causa del volgere degli eventi bellici. Un ulteriore sbarramento fu realizzato a partire dagli anni venti in comune di Sambuco, dove ad opere di tipo \"opera 200\" si affiancarono caserme a cielo aperto; durante la seconda guerra mondiale questo insediamento fu utilizzato come comando dell'esercito, e giunse ad ospitare 2500 uomini.\nCultura.\nLingua.\nLa valle Stura di Demonte fa parte delle valli occitane del Piemonte. La comunit\u00e0 montana ha sempre avuto un particolare interesse per la salvaguardia della lingua e delle tradizioni occitane.\nMusei.\nLa valle offre diverse iniziative museali, volte soprattutto a conservare e tramandare le caratteristiche storiche e culturali delle sue popolazioni. Il \"Centro di Documentazione Valle Stura\", attivo a Sambuco dal 1988, si occupa principalmente di raccogliere documentazione sulla valle, nonch\u00e9 di organizzare iniziative volte a propagare le informazioni raccolte: conferenze, corsi di danza e musica tradizionali, mostre.\nL\"'Ecomuseo della pastorizia\", situato in frazione Pontebernardo in comune di Pietraporzio, \u00e8 un \"museo attivo\", che alle normali sale espositive affianca un piccolo caseificio ed il \"centro di selezione arieti\" del consorzio \"L'Escaroun\". L'attivit\u00e0 pastorale non viene quindi solo rappresentata da reperti storici, ma mostrata proprio nel suo svolgersi quotidiano. A Valloriate sorge il \"museo del castagno\". Sviluppato in collaborazione con la facolt\u00e0 di Agraria dell'Universit\u00e0 di Torino, il museo, attivo dal 2001, \u00e8 incentrato sulla pianta del castagno e sulla castanicoltura, componenti essenziali dell'antica economia agricola della valle. Il Forte Albertino di Vinadio, da molti anni aperto alle visite guidate, dal 2007 ospita anche il museo multimediale Montagna in Movimento.\nUn museo particolare \u00e8 la \"Mizoun dal Countraband\u00ecer\" (\"casa del contrabbandiere\" in lingua occitana) ad Argentera. Il museo \u00e8 ospitato in una vecchia abitazione della borgata Ferriere, sottoposta a restauro conservativo; oltre agli oggetti della vita quotidiana, il museo espone oggetti e documenti relativi all'attivit\u00e0 del contrabbando, spesso svolta in passato dagli abitanti della valle per aumentare le entrate familiari. Il museo espone reperti relativi sia ai contrabbandieri che alle forze dell'ordine che cercavano di impedire i traffici.\nGastronomia.\nLa cucina della valle Stura \u00e8 una cucina tipica di montagna, con alcune peculiarit\u00e0 locali.\nLa principale caratteristica \u00e8 l'utilizzo in cucina dell\"'agnello sambucano\". La \"pecora sambucana\" \u00e8 una razza originaria della valle Stura, di origine molto antica; vive ad una quota tra i 600 ed i 1.800 m, ed \u00e8 allevata in provincia di Cuneo, in special modo in valle Stura di Demonte. Altri piatti tipici sono i \"bodi e aioli\" (patate con salsa all'aglio), la \"oula al fourn\" (zuppa di verdure cotta al forno in un apposito contenitore), le \"sebos abaouso\" (cipolle al forno con carne, formaggio, uova e verdure). Interessante anche l'uso di lumache e rane in cucina.\nEconomia.\nL'economia della valle Stura in passato era basata essenzialmente sull'attivit\u00e0 agricola (compresi allevamento e pastorizia). Questa economia tradizionale non si \u00e8 persa, ed ancora oggi ha un notevole peso sull'economia locale. Di particolare interesse \u00e8 l'allevamento della tipica \"pecora sambucana\", originaria della valle. Altra realt\u00e0 significativa dell'attivit\u00e0 agricola moderna \u00e8 il \"caseificio Valle Stura\", nato a Demonte nel 1957. Questa attivit\u00e0, gestita da una cooperativa di oltre 1000 soci, lavora il latte di vacca piemontese conferito da 26 allevatori, mirando soprattutto a fornire un prodotto di elevata qualit\u00e0.\nStrettamente imparentate all'attivit\u00e0 agricola sono le numerose iniziative museali dedicate alla conservazione delle antiche tradizioni, in particolare il \"museo del castagno\" di Valloriate e l\"'ecomuseo della pastorizia\" di Pietraporzio. Le risorse idriche della valle sono sfruttate da due centrali idroelettriche, una a Pietraporzio, l'altra a Vinadio. Notevole rilevanza per l'economia locale ha lo stabilimento di imbottigliamento dell\u2019\"acqua minerale Sant'Anna\", di propriet\u00e0 della \"Fonti di Vinadio S.p.A.\". Lo stabilimento \u00e8 attivo dal 1997, ed ha una capacit\u00e0 produttiva di 7,5 milioni di bottiglie al giorno. La ditta impiega 70 dipendenti (di cui 15 in stabilimento), ed ha un fatturato dell'ordine dei 185 milioni di euro (dati 2009), il che ne fa una delle maggiori realt\u00e0 italiane nel campo delle acque minerali.\nNotevole importanza nell'economia moderna della valle riveste il turismo: l'offerta turistica spazia dagli sport invernali all'escursionismo, dall'alpinismo al soggiorno in centri termali, il tutto supportato da un'appropriata rete ricettiva.\nTurismo.\nTurismo culturale.\nLa valle offre numerosi musei dedicati alle tradizioni locali. \u00c8 inoltre possibile visitare molte delle fortificazioni ed installazioni militari presenti, dal forte di Vinadio alle diverse opere del Vallo Alpino del Littorio. Le borgate (ad esempio Cornaletto e Baru) offrono notevoli esempi di architettura montana; di particolare interesse poi sono le locali pievi e cappelle, e soprattutto gli affreschi che le decorano. Ogni comune ha una sua propria festa patronale, spesso collegata ad una fiera, che fa rivivere fasti e memorie dell'epoca medievale.\nEscursionismo ed alpinismo.\nLe montagne della valle Stura di Demonte offrono numerose potenzialit\u00e0 agli appassionati di alpinismo e di escursionismo. I primi possono trovare interessanti vie e pareti di roccia su quasi tutto il territorio. I secondi hanno a disposizione la fitta rete sentieristica della Provincia di Cuneo. Inoltre, la valle \u00e8 percorsa dai tracciati della Grande Traversata delle Alpi e della Via Alpina.\nEscursionisti ed alpinisti possono appoggiarsi a diversi rifugi:\nSport invernali.\nLa valle dispone di una stazione sciistica per la pratica dello sci alpino, situata in comune di Argentera. La stazione offre circa 30\u00a0km di piste ad una quota compresa tra 1600 e 2800\u00a0m.\nIl punto forte dell'offerta sciistica della valle \u00e8 per\u00f2 lo sci di fondo: sono infatti presenti in valle ben 5 centri attrezzati. Il primo, storicamente, \u00e8 il centro fondo \"Scricciolo\" di Pietraporzio, nato alla fine degli anni ottanta grazie anche alla vasta eco dei successi internazionali della campionessa locale Stefania Belmondo. A questo prima struttura seguirono quelle del centro fondo Aisone-Vinadio, del centro fondo \"Festiona\" nella frazione omonima in comune di Demonte, del centro fondo \"Strepeis\" nella frazione omonima in comune di Vinadio (presso la frazione Bagni di Vinadio), e del centro \"sci nordico Argentera\", nel comune omonimo, in prossimit\u00e0 degli impianti di risalita per lo sci alpino.\nTerme.\nIn localit\u00e0 Bagni di Vinadio sorge lo stabilimento termale delle Terme di Vinadio, conosciute gi\u00e0 in epoca romana. L'acqua termale si riscalda ad una profondit\u00e0 di circa 3000\u00a0m, per poi sorgere in superficie ad una temperatura tale da riuscire a mantenere a 60\u00a0\u00b0C le grotte naturali presenti, e a 35-38\u00a0\u00b0C la piscina termale del centro. Le Terme, chiuse l'8 settembre 2013, sono in fase di ristrutturazione e risultano chiuse. offrono soggiorno in un grand hotel collegato allo stabilimento, cure termali e centro benessere.\nAltri progetti.\n (file)\n (categoria)"}
{"id": "605610", "revid": "1305772", "url": "https://it.wikipedia.org/wiki?curid=605610", "title": "Metodo del consenso", "text": "Il metodo del consenso, o processo decisionale consensuale, \u00e8 un processo decisionale di gruppo, che ha come obiettivo quello di pervenire a una decisione consensuale, cio\u00e8 che non sia solo l'espressione dell'accordo tra la maggioranza dei partecipanti, ma che integri nella decisione anche le obiezioni della minoranza. Il consenso \u00e8 di solito definito sia l'accordo generalizzato su una decisione, sia il processo per arrivare a tale accordo. Il metodo del consenso \u00e8 il processo per pervenire al consenso.\nDiffusione.\nSebbene non sia di uso comune rispetto ad altri processi decisionali, come, ad esempio, quello basato sulla maggioranza in uso nelle assemblee legislative parlamentari, il metodo del consenso \u00e8 utilizzato da una grande variet\u00e0 di gruppi nel mondo. Usano o hanno usato il metodo del consenso, confessioni religiose come i Quaccheri o il Consiglio ecumenico delle Chiese, organismi economici come i polder olandesi, entit\u00e0 storiche come la Lega anseatica, organizzazioni anarchiche come \"Food Not Bombs\" e vari \"Infoshops\", molte organizzazioni non governative, fra cui Wikipedia, e persino intere nazioni come la Nazione Irochese dei nativi americani. Generalmente delibera per \"consensus\" anche il Consiglio europeo, salvo nei casi espressamente previsti dai trattati europei in cui si procede con una diversa modalit\u00e0 di voto (art.15, par. 4, TFUE).\nChe cosa \u00e8.\nLa parola 'consenso' deriva dal latino \"consensus\", che \u00e8 l'unione delle due parole \"cum\" e \"sentire\". Quindi, etimologicamente, consenso vuol dire \"sentire insieme\".\nIl processo decisionale consensuale \u00e8 fondato su:\n\u00c8 un'alternativa a un processo decisionale a maggioranza.\nI fautori del metodo del consenso, per diversi motivi, vedono come indesiderabili i processi che utilizzano la regola della maggioranza.\nLa decisione a maggioranza \u00e8 considerata essere un metodo competitivo piuttosto che cooperativo, che incasella il processo decisionale in una dicotomia \"vinci/perdi\" e ignora la possibilit\u00e0 del compromesso o di altre soluzioni reciprocamente vantaggiose.\nAl contrario, gli oppositori di questo metodo sostengono che la regola della maggioranza porta a una migliore prassi di deliberazione rispetto a quelle alternative, perch\u00e9 richiede a ogni membro del gruppo di proporre argomentazioni che facciano appello ad almeno la met\u00e0 dei partecipanti e quindi incoraggia la creazione di coalizioni.\nLa regola della maggioranza \u00e8 spesso percepita come alienante e come una sottrazione di potere, perch\u00e9 sottopone coattivamente una minoranza ad aderire alla posizione di una maggioranza. I fautori del consenso spesso sostengono che questa \"tirannia della maggioranza\" aggrava il problema della partigianeria e pu\u00f2 ridurre la coesione del gruppo e l'efficacia delle decisioni. \nTuttavia, gli oppositori fanno notare che \u00e8 proprio la regola della maggioranza a impedire la \"tirannia della maggioranza\", perch\u00e9 massimizza il potenziale di una minoranza di formare una coalizione che pu\u00f2 rovesciare un'insoddisfacente decisione, se diventa a sua volta maggioranza.\nInfine, i sostenitori del metodo del consenso spesso affermano che la decisione a maggioranza riduce l'impegno di ogni singolo decisore all'interno del processo decisionale. Coloro che aderiscono a una posizione di minoranza possono sentirsi meno impegnati a partecipare all'elaborazione di una decisione e sentirsi deresponsabilizzati riguardo alla decisione presa dalla maggioranza. Il risultato di questo impegno ridotto, secondo molti fautori del metodo del consenso, predispone potenzialmente la minoranza a non difendere o ad agire in favore della decisione presa dal gruppo.\nCome funziona.\nPoich\u00e9 il processo decisionale consensuale non \u00e8 cos\u00ec formalizzato come gli altri, le modalit\u00e0 pratiche di attuazione variano da gruppo a gruppo. Tuttavia, vi \u00e8 un insieme di procedure che \u00e8 comune alla maggior parte delle implementazioni di questo metodo decisionale.\nUna volta che un ordine del giorno per la discussione \u00e8 stato fissato e, facoltativamente, le regole per la riunione sono state concordate, viene a sua volta posto in discussione ogni punto dell'ordine del giorno. In genere, ogni decisione derivante dalla discussione di un punto all'ordine del giorno, segue questo semplice processo:\nI ruoli.\nIn un processo decisionale consensuale spesso vi sono alcune persone che ricoprono dei ruoli, il cui scopo \u00e8 di rendere pi\u00f9 efficace il processo. Anche se il nome e la natura di questi ruoli varia da gruppo a gruppo, i pi\u00f9 comuni sono il Facilitatore, il Timekeeper, l'Osservatore Empatico e il Segretario. Non tutti i gruppi decisionali utilizzano tutti questi ruoli, anche se la posizione di facilitatore \u00e8 quasi sempre presente, e alcuni gruppi usano ruoli supplementari come l'\"Avvocato del diavolo\" o il Greeter. Alcuni gruppi decisionali scelgono di far ruotare questi ruoli attraverso tutti i membri del gruppo, al fine di far maturare esperienza e competenze dei partecipanti, ed evitare qualsiasi percezione di concentrazione del potere.\nI ruoli comuni in un processo decisionale consensuale sono:\nIl consenso non unanime.\nI sani processi decisionali basati sul consenso di solito sono i primi a incoraggiare il dissenso, massimizzando la possibilit\u00e0 di accogliere nel processo di decisione, le opinioni di tutte le minoranze. L'unanimit\u00e0 pu\u00f2 essere difficile da raggiungere, soprattutto in grandi gruppi, oppure essere il risultato di coercizione, paura e indebito potere di persuasione o di eloquenza, incapacit\u00e0 di comprendere le alternative o pura e semplice impazienza a seguire di processo di discussione. Per questi motivi, i gruppi che usano il metodo del consenso, possono utilizzare un valore di riferimento alternativo per valutare il consenso. Questi comprendono i seguenti:\nIl dissenso.\nSebbene il processo decisionale consensuale dovrebbe, idealmente, individuare e affrontare immediatamente le obiezioni e le riserve, le proposte non sempre raccolgono il consenso pieno da parte del gruppo di decisione. Quando viene fatta una richiesta di consenso su una mozione, un delegato pu\u00f2 esprimere il suo dissenso con tre opzioni diverse:\nLa manipolazione del consenso.\nAnche con il metodo del consenso, a parere di molti, si hanno gli stessi rischi che si hanno nel metodo democratico, in particolare che si manipoli il consenso. Tipico \u00e8 il formarsi un \"consenso di blocco\" su un tema sentito comune, ma a volte strumentalizzato. La societ\u00e0 statunitense nel secondo dopoguerra si compatt\u00f2 intorno al \"pericolo comunista\" e ne nacque il maccartismo.\nLa tipica struttura \u00e8 infatti prendere un pericolo sentito diffusamente come reale ed enfatizzarlo al punto di considerare chi non ne accetta gli eccessi come \" fuori del gruppo\"."}
{"id": "605611", "revid": "767487", "url": "https://it.wikipedia.org/wiki?curid=605611", "title": "Not Quite Jerusalem", "text": "Not Quite Jerusalem (\"Not Quite Paradise\") \u00e8 un film del 1986 diretto da Lewis Gilbert."}
{"id": "605614", "revid": "486946", "url": "https://it.wikipedia.org/wiki?curid=605614", "title": "Spigot", "text": ""}
{"id": "605615", "revid": "181699", "url": "https://it.wikipedia.org/wiki?curid=605615", "title": "Zempl\u00edn", "text": ""}
{"id": "605617", "revid": "181699", "url": "https://it.wikipedia.org/wiki?curid=605617", "title": "Liptov", "text": ""}
{"id": "605619", "revid": "339392", "url": "https://it.wikipedia.org/wiki?curid=605619", "title": "Campionato del Mondo di ciclismo su strada", "text": ""}
{"id": "605630", "revid": "92723", "url": "https://it.wikipedia.org/wiki?curid=605630", "title": "Orava", "text": ""}
{"id": "605632", "revid": "2091899", "url": "https://it.wikipedia.org/wiki?curid=605632", "title": "Piazza Arringo", "text": "Piazza Arringo, detta anche piazza dell'Arengo, \u00e8 la piazza monumentale pi\u00f9 antica e di maggiori dimensioni della citt\u00e0 di Ascoli Piceno.\nDi forma rettangolare, la caratterizzano alcuni dei pi\u00f9 importanti edifici cittadini, il palazzo dell'Arengo o \"palatium Aringhi\", iniziato alla fine del XII secolo, principale edificio pubblico, il duomo di Sant'Emidio, il battistero di San Giovanni, il complesso del palazzo vescovile, con all'interno il museo diocesano, palazzo Panichi, sede del Museo Archeologico.\nStoria.\nLa denominazione della piazza trov\u00f2 origine nel periodo medievale quando Ascoli divenne libero comune ed utilizz\u00f2 questa sede per le riunioni popolari dei parlamenti definiti anche \"arringhi\", \"arenghi\" o \"arringhe\": assemblee cittadine che si adunavano per decidere e deliberare. Questa fu il centro propulsore degli accadimenti pi\u00f9 importanti della vita sociale della citt\u00e0 ed alcuni autori la identificano come il luogo in cui sorgeva uno degli antichi fori ascolani.\nGiuseppe Marinelli riporta che nell'anno 1152, nel centro dello slargo, fu elevata una tribuna in pietra destinata ad ospitare gli oratori. Da questa il popolo ascolano ascolt\u00f2 san Francesco d'Assisi, nel 1215, e san Giacomo della Marca, nel 1446 e successivamente nel 1471.\nNel maggio del 1355, dopo la cacciata di Galeotto I Malatesta e Vanni di Vendibene, vi furono redatti gli \"Statuti del Popolo\" che sostituirono gli \"Statuti del Comune\".\nIn epoca medioevale al centro della piazza vi era una gigantesca pianta di olmo di cui si rinnovava la piantumazione ogni volta che l'albero moriva. Sotto la sua chioma si riunivano tutti coloro che amministravano la giustizia e discutevano della \"res publica\". Dalla Cronaca Ascolana di Francesco Bartolini d'Arquata, del giorno 7 febbraio 1369, si apprende che l'olmo della piazza cedette sotto alla tempesta di vento che invest\u00ec la citt\u00e0. Il Bartolini scrisse: \u00ab\"cecidit ulmus maxima et antiquissima, quae stabat in arengho\"\u00bb. La pianta fu rimpiazzata da un nuovo albero messo a dimora che non veget\u00f2 e nel 1373 fu nuovamente ripiantato. Di quest'ultimo si trovano tracce nei documenti dell'epoca ed in quelli della fine del XV secolo. La pianta rimase in vita ancora per cento anni, ma quando si secc\u00f2 non fu pi\u00f9 sostituita.\nNel 1882 la piazza fu arricchita dal monumento a Vittorio Emanuele II, statua realizzata da Nicola Cantalamessa Papotti e collocata in asse con l'ingresso del palazzo comunale, e da due fontane. Dopo la seconda guerra mondiale l'effigie del re fu rimossa e collocata nel 1961 presso i giardini pubblici di corso Vittorio Emanuele. \nNel 1887 con la demolizione della piccola chiesa di San Biagio che si trovava al suo interno nelle vicinanze del battistero, la piazza sub\u00ec una modifica che comport\u00f2 un visibile ampliamento nella parte nord-est.\nPiazza Arringo ha da sempre ospitato parate militari, giostre e tornei legati alle festivit\u00e0 religiose in onore del santo patrono. Tra i tornei si ricorda quello dell'anno 1462 reso famoso dalla vittoria della gentildonna ascolana Menichina Soderini che batt\u00e9 Ludovico Malvezzi di Bologna in una competizione a cavallo. Fino agli anni Trenta del XX secolo la piazza era anche sede dei fuochi d'artificio della festa patronale. \nIl sagrato della cattedrale ospita la cerimonia dell'Offerta dei Ceri, la sera precedente la Giostra della Quintana in onore di Sant'Emidio.\nDescrizione.\nLa piazza, dalla forma rettangolare irregolare, con i due lati lunghi divergenti (elemento pi\u00f9 evidente sul lato settentrionale, opposto al Palazzo Comunale), presenta delle dimensioni imponenti: 140 metri di lunghezza, 56 la larghezza massima, circa 27 quella minima, per una superficie di circa 3900 m\u00b2. \nLa piazza ha otto accessi, il pi\u00f9 ampio dei quali \u00e8 quello sul lato occidentale, nel luogo dove anticamente esisteva il palazzo Miliani, caratterizzato da un monumentale portale realizzato da Giuseppe Giosafatti, smontato nel 1803, quando l'edificio apparteneva alla famiglia Odoardi, e trasferito all'ingresso del giardino di un altro grande edificio di loro propriet\u00e0, che si apre in Corso Vittorio Emanuele. \nLa forma della piazza ricalca presumibilmente quella del Foro, che era inquadrato da edifici civili e religiosi, le cui fondazioni possono essere visibili ad esempio nel piano terra del Palazzo dell'Arengo. \nI due lati corti sono occupati da un edificio dalle forme cinquecentesche (sul lato occidentale), che rappresenta quanto rimane del palazzo Miliani, mentre il lato opposto \u00e8 chiuso dal battistero e dalla cattedrale. \nIl lato settentrionale ospita, nella sua prima met\u00e0, edifici le cui facciate presentano rimaneggiamenti otto novecenteschi, ma di sicura fondazione medievale. Prima della facciata settecentesca del rinascimentale Palazzo Panichi, sede del Museo Archeologico, \u00e8 un edificio che presenta forme cinquecentesche, rimaneggiato nell'Ottocento. La parte terminale della piazza, adiacente al Battistero e anticamente occupata dalla chiesa di San Biagio, ospita un palazzo quattrocentesco, delimitato da una cornice a punta di diamante.\nIl lato meridionale presenta la facciata del palazzo dell'Arengo, lunga 65 metri, realizzata dai Giosafatti in epoca barocca e caratterizzata dal portico centrale a cinque arcate, entro cui si apre il portale realizzato nel 1658 da Silvio Giosafatti, due ordine di finestre inquadrate da erme (o \"termini\"), e vari stemmi del XVII secolo. \nSegue il Palazzo Roverella, prima delle parti che compongono il complesso dei Palazzi Vescovili. L'edificio fu eretto a partire dal 1532 su commissione del vescovo Filos Roverella, come attestato dall'epigrafe posta in facciata, caratterizzata dall'ordine inferiore in bugnato su cui si aprono due feritoie e tre ordini di finestre, separati da cornici marcapiano. Sullo spigolo corrispondente al secondo ordine di finestre \u00e8 lo stemma del vescovo con un mascherone dalle fauci spalancate. L'interno ospita nel piano nobile il \"Salone di Mos\u00e8\", che contiene un ciclo di affreschi raffiguranti scene tratte dall'Esodo, realizzati nel 1547 da Marcello Fogolino, mentre all'ultimo piano \u00e8 la Cappella vescovile privata. \nSuccessivamente, arretrato, si estende il cosiddetto Palazzo Marana, ala dell'edificio vescovile rimaneggiato verso la met\u00e0 del XVIII secolo, dal vescovo omonimo, di cui compare lo stemma al centro della facciata, caratterizzata da due ordini di finestre riquadrate. Su questo edificio si innesta il Palazzo Caffarelli, in continuit\u00e0 con la facciata della Cattedrale, nucleo pi\u00f9 antico del complesso, risalente all'ultimo quarto del Quattrocento. Sulla sua facciata sono collocate due epigrafi: una, datata 1475, dedicata al vescovo Prospero Caffarelli, sormontata dal suo stemma; l'altra \u00e8 una targa marmorea romana dedicata alla \"Fortuna Redux\", rinvenuta dallo stesso Caffarelli nell'area del palazzo, che attesta la presenza in et\u00e0 antica di un tempio (o un altare) dedicato a tale divinit\u00e0.\nLa superficie della piazza ospita le due fontane realizzate nel 1882 contestualmente alla statua di Vittorio Emanuele. Realizzate su disegno di Giovanni Jecini sono costituite da vasche ellittiche di travertino con una colonna centrale sormontata da un catino. Le sculture in bronzo, di Giorgio Paci, raffigurano dei cavalli con la coda da tritone. Dello stesso autore sono i bassorilievi bronzei raffiguranti dei putti, collocati lungo il fusto della colonna."}
{"id": "605636", "revid": "486946", "url": "https://it.wikipedia.org/wiki?curid=605636", "title": "Contea di Nitra", "text": ""}
{"id": "605639", "revid": "533647", "url": "https://it.wikipedia.org/wiki?curid=605639", "title": "Camporotondo Etneo", "text": "Camporotondo Etneo (\"Campurutunnu\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nTerritorio.\nL'area del versante sud-orientale del vulcano etneo, occupata dal territorio comunale di Camporotondo, \u00e8 senz'altro una delle pi\u00f9 significative di tutta la regione etnea in quanto interessata da numerosi conetti eruttivi periferici e da rilevanti dislovazioni tettoniche (\"le timpe\").\nStoria.\nCamporotondo comune autonomo sin dal 1654, venne cos\u00ec denominato per la forma del suo originario centro abitato. Esso costituiva uno dei numerosi piccoli centri rurali (\"casali\") che attorniavano la citt\u00e0 di Catania. Lo storico Fazello, nelle sue \"\"De rebus siculis decades duae\" (1560), cita Camporotondo tra quei villaggi noti come \"le vigne dei catanesi o del Vescovo di Catania\".\nQuando il sovrano Filippo IV di Spagna ebbe la necessit\u00e0 di recuperare liquidit\u00e0 finanziaria, decise di alienare alcuni dei beni posseduti dal demanio regio in Sicilia, cos\u00ec i casali catanesi, e fra essi Camporotondo, si trovarono al centro di operazioni speculative di compravendita, il cui interesse era accresciuto dalla possibilit\u00e0 di conseguire, congiuntamente alla titolarit\u00e0 dei rispettivi borghi, anche i titoli nobiliari di pertinenza.\nFu il ricco cittadino genovese Giovanni Andrea Massa, ad acquistare il 22 dicembre 1645 \"pro nominanda persona\" Camporotondo ed alcuni dei numerosi casali che un tempo erano in propriet\u00e0 del Vescovo di Catania. Parliamo di un vasto territorio che comprendeva il Monte Etna con tutti i suoi agri e tutti i suoi rigogliosissimi boschi e i casali (San Giovanni Galermo, Mascasia, Praci, Sampietro, Camporotondo, Rapisardo, Malpasso, Mompileri, Nicoloso, Lapidara, Tricastagni, Via grande, San Giovanni le Punte, San Gregorio, Santa Maria Belverde), per poi rivenderli successivamente. Il 18 aprile 1649, per 2.800 onze, Camporotondo venne acquistato da Antonio Reitano, ed il contratto pubblico di compravendita venne redatto dal notaio Antonio Mare di Messina.\nNel 1654, esso fu poi acquisito da Diego Reitano, che ottenne il titolo di Marchese di Camporotondo. Il territorio, cos\u00ec, fu soggetto alla giurisdizione autonoma civile e criminale (\"mero e misto imperio\"\") del marchesato, ma esentato da ogni sorta di vincolo di tipo feudale, in poche parole Camporotondo ebbe riconosciuta la propria autonomia e veniva amministrato da un \u201c\"Leconte\"\u201d che, bench\u00e9 nominato direttamente dal Marchese, operava in assoluta autonomia. Nel 1730 il marchesato pass\u00f2, per via matrimoniale, alla principesca famiglia dei Natoli. Francesco Natoli, fu Marchese di Camporotondo, patriota e membro del Senato di Messina, si occup\u00f2 di promuovere numerose leggi, era figlio di Pietro, secondo figlio di Francesco Natoli e Orioles, principe di Spirlinga e di Giulia Natoli.\nNegli anni che seguirono, la popolazione del marchesato crebbe in misura esponenziale, passando dai 220 \"fuochi\" (famiglie) censiti nel 1602 ai 1.600 abitanti del 1655. Nel marzo del 1669 il paese venne completamente distrutto dalla lava, (si salv\u00f2 solo il quartiere di S. Antonio) e cos\u00ec la maggioranza dei residenti decisero di trasferirsi altrove, tanto che nel 1681, il paese contava soltanto 593 abitanti. Il successivo terremoto del 1693, complet\u00f2 l'opera e la popolazione, scese nel 1714 a soli 181 abitanti. (\"370 abitanti nel 1737 e 565 nel 1798\").\nA seguito dell'abolizione del feudalesimo (1812) e delle riforme amministrative conseguenti alla nascita del Regno delle due Sicilie (1816), a Camporotondo si tennero le prime elezioni comunali ed il primo \u201c\"Leconte Eletto\"\u201d (sindaco) fu il notaio Giuseppe Pellegrino che resse l'amministrazione comunale per ben tredici anni.\nGeografia antropica.\nFrazioni.\nPiano Tavola.\nIl territorio di Piano Tavola, che si trova a sud, \u00e8 diviso tra i territori di quattro comuni:\nLa frazione di Camporotondo non possiede industrie ma diverse fabbriche a conduzione artigianale.\nAmministrazione.\nDi seguito \u00e8 presentata una tabella relativa ai Sindaci che si sono succeduti in questo comune."}
{"id": "605644", "revid": "15756", "url": "https://it.wikipedia.org/wiki?curid=605644", "title": "Elezioni generali nella Repubblica Democratica del Congo del 2006", "text": "Le elezioni generali nella Repubblica Democratica del Congo del 2006 si tennero il 30 luglio (primo turno) e il 29 ottobre (secondo turno) per l'elezione del Presidente e il rinnovo del Parlamento.\nQuadro politico.\nLa transizione.\nLe elezioni erano molto attese in quanto sanciscono un passaggio fondamentale nella transizione verso istituzioni democratiche e giungono dopo decenni di dittatura e guerre civili. Basti pensare che era dal 1960, l'anno della conquista dell'indipendenza, che non si svolgevano elezioni libere e pluraliste nel paese.\nLe elezioni presidenziali e parlamentari, in particolare, dovevano concludere la fase delle istituzioni provvisorie stabilite dagli accordi di pace di Pretoria (Sudafrica) del 17 dicembre 2002 (accordo \u201cglobale e inclusivo\u201d), che hanno posto le basi per la fine della guerra civile del 1998-2003 e che prevedevano la formula \u201cuno pi\u00f9 quattro\u201d alla presidenza della repubblica, un parlamento e un governo provvisorio (entrato in carica il 17 luglio 2003) e l'integrazione nell'esercito o nella societ\u00e0 civile degli ex combattenti nelle file delle milizie ribelli. Le elezioni dovevano dare istituzioni definitive al paese entro il 30 giugno 2006, ma sono state pi\u00f9 volte rinviate fino a superare tale data.\nLa formula \u201cuno pi\u00f9 quattro\u201d prevedeva che il presidente della Repubblica (\"Kabila\") fosse affiancato durante la transizione da quattro vicari, rappresentanti delle quattro principali componenti del \"dialogo intracongolese\": uno espressione del governo di Kinshasa, uno per ciascuno dei 2 principali gruppi ribelli che controllano gran parte dell'est (Raggruppamento Congolese per la Democrazia-Goma, RCD-Goma) e del nord (Movimento per la Liberazione del Congo) del Paese e uno da parte dell'opposizione congolese non armata e la societ\u00e0 civile congolese secondo cosiddetto \"modello 1+4\".\nLa comunit\u00e0 internazionale ha donato 460 milioni di dollari per finanziare lo svolgimento delle elezioni ed ha dispiegato la pi\u00f9 imponente missione delle Nazioni Unite, la MONUC, per permettere la stabilizzazione delle istituzioni del paese. Le elezioni si sono svolte in modo relativamente pacifico, ma l'organizzazione e la raccolta e diffusione dei risultati \u00e8 stata complicata, portando in un paese da poco uscito dalla guerra civile e dove la violenza di bande armate \u00e8 ancora diffusa, ad incertezza e ad alcuni episodi di violenza.\nOltre 25 milioni di persone si sono registrati per votare a queste elezioni, in un paese che conta all'incirca 60 milioni di abitanti. La \"Commissione Elettorale Indipendente\" (CEI o \"La Commission Electorale Ind\u00e9pendante\") ha fornito un dato di affluenza al voto dell'80 % circa.\n33 sono i candidati alla presidenza e 9000 i candidati al parlamento per 500 seggi del parlamento federale.\nAlmeno sei persone sono state uccise durante la preparazione di queste elezioni.\nIl 30 luglio la gran parte dei seggi hanno aperto in tempo. Le elezioni si sono svolte subito dopo la stipula di un accordo con le milizie armate in Ituri, il 28 luglio.\nViolenze in Kasai.\nPresunti sostenitori di \u00c9tienne Tshisekedi hanno dato fuoco a seggi e materiale elettorale a Mbuji-Mayi, capitale della provincia del Kasai Oriantale il giorno delle elezioni per impedirne lo svolgimento. Di conseguenza i seggi sono stati tenuti aperti fino a luned\u00ec.\nAccuse di frode.\nIl giorno delle elezioni tre vicepresidenti candidati alle elezioni presidenziali, Bemba, Ruberwa e Z'Ahidi, hanno mosso accuse di brogli elettorali, affermando che il voto \u00e8 solamente una \u201cmascherata o una parodia delle elezioni\u201d.\nA causa delle difficolt\u00e0 di comunicazione accentuata dalla scarsit\u00e0 di strade praticabili in un paese cos\u00ec vasto, erano previste dalla CEI almeno tre settimane prima di fornire risultati complessivi. Mentre gli osservatori sudafricani hanno espresso pareri positivi sulle elezioni, altri osservatori, compresi quelli del Carter Center, hanno espresso preoccupazione. Secondo la MONUC, mentre lo svolgimento delle elezioni pu\u00f2 essere considerato soddisfacente, il processo di raccolta dati dai 50.000 seggi elettorali \u00e8 stato per certi versi caotico. Il 6 agosto, la MONUC ha previsto che il presidente in carica Joseph Kabila era il probabile vincitore di questo turno elettorale, con Jean-Pierre Bemba piazzato al secondo posto.\nIl 5 agosto migliaia di persone erano in fuga dalle proprie case nella zona dei Grandi Laghi per via di scontri tra l'esercito regolare e seguaci dell'ex-generale Laurent Nkunda, indagato per atrocit\u00e0 commesse contro i civili a partire dal 2004 da Tribunale penale internazionale.\nLa CEI ha pubblicato i risultati provvisori complessivi delle elezioni presidenziali il 20 agosto. I risultati delle elezioni parlamentari sono attese dalla CEI per l'inizio di settembre.\nReferendum costituzionale.\nDurante la fase di transizione si \u00e8 svolto anche un referendum per l'approvazione della nuova Costituzione: il referendum costituzionale, tenutosi il 18 dicembre 2005, ha visto prevalere i \"s\u00ec\" con l'84,31% dei votanti (affluenza del 62,0%), nonostante il boicottaggio dell'Unione per la Democrazia e il Progresso Sociale di \u00c9tienne Tshisekedi, uno dei principali partiti di opposizione della societ\u00e0 civile congolese.\nLe candidature.\nI 60 candidati alle elezioni presidenziali che si erano presentati inizialmente sono stati ridotti a 33 dalla CEI. Tra questi c'era l'attuale presidente, Joseph Kabila, e tre dei vicepresidenti del governo di transizione. Si sono presentate inoltre diverse personalit\u00e0 di spicco del precedente regime di Mobutu, cos\u00ec come molti candidati che provengono dalle file dell'opposizione e della societ\u00e0 civile.\nAnche le elezioni presidenziali e parlamentari del 2006 sono state boicottate da Unione per la Democrazia e il Progresso Sociale ed \u00c9tienne Tshisekedi, sia per il paventato timore di frodi, sia perch\u00e9 a molti militanti del partito, che non si erano registrati come elettori per il referendum costituzionale, non \u00e8 stato permesso di essere inclusi nell'elenco degli elettori riaprendo le iscrizioni alle liste elettorali. Questo boicottaggio potrebbe avvantaggiare ulteriormente l'attuale presidente per la vittoria finale.\nMolti elettori comunque, come dimostrato in occasione del referendum costituzionale, sono stati entusiasti di votare per la prima volta per eleggere i propri rappresentanti. C'\u00e8 stato per\u00f2 un diffuso timore per la situazione della sicurezza, in particolare per la presenza di gruppi armati incontrollati nella zona orientale del paese. Alcuni di questi potevano reagire se il risultato delle elezioni fosse apparso per loro sfavorevole. In effetti, una parte dell'esercito nazionale riunificato faceva parte dei movimenti guerriglieri, soprattutto quelli di Bemba e Ruberwa, e potrebbe tornare ad obbedire ai vecchi capi. Le Nazioni Unite e l'Unione europea hanno mandato truppe aggiuntive per prevenire incidenti fino alla fine del processo elettorale.\nI candidati favoriti alle presidenziali sono il presidente in carica Joseph Kabila e il vicepresidente Jean-Pierre Bemba, gli unici ad avere un supporto significativo praticamente in tutte le province del paese.\nIl 4 settembre, la CEI ha rinviato la divulgazione dei risultati per via dell'arresto di seguaci di Bemba. I risultati forniti in seguito davano ai partiti che appoggiano Kabila (PPRD e alleati) il 45% circa dei seggi, al MLC di Bemba e alleati circa il 14% e il rimanente ad altri partiti. Mancavano ancora da attribuire 58 seggi su 500. L'8 settembre la CEI forniva i dati finali che evidenziavano come nessun partito o schieramento avesse ottenuto i 251 seggi della maggioranza assoluta, rendendo necessaria in parlamento una maggioranza di coalizione tra diverse forze politiche. Il PPRD di Kabila ha ottenuto 111 seggi, mentre l'MLC di Bemba ne ha avuti 64.\nIncidenti dopo le elezioni.\nDal 20 agosto ci sono stati a Kinsasha scontri armati tra forze leali a Kabila e a Bemba. Entrambe le parti si accusano l'un l'altra di aver cominciato.\nIl 21 agosto, mentre era in corso un incontro tra Bemba e un ambasciatore straniero che rappresentava il Comitato Internazionale per Accompagnare la Transizione alla Democraxia (CIAT) che aveva luogo a Kinshasa, sono avvenuti degli scontri tra le forze di Kabila e di Bemba, e la stessa residenza di Bemba, dove aveva luogo l'incontro, \u00e8 stata attaccata. Secondo uno dei diplomatici presenti nella residenza, ci sono stati scambi di artiglieria anche pesante. Bemba e i diplomatici si sono nascosti nel rifugio della residenza e non ci sono state notizie di feriti.\nNella tarda giornata del 22 agosto, al terzo giorno di scontri, le due parti si sono accordate per un ritiro dal centro di Kinshasa. L'accordo \u00e8 stato firmato da rappresentanti di Kabila e di Bemba, dell'esercito nazionale, della missione ONU, la Monuc, della forza europea Eufor e dalla missiona europea di polizia Eupol, al quartier generale della Monuc. Sedici persone sono state uccise, secondo fonti di stampa, negli scontri, che hanno visto l'uso di artiglieria pesante, ma la polizia ha affermato che i corpi rinvenuti erano un numero maggiore.. Pi\u00f9 tardi, il ministro dell'interno Theophile Mbemba Fundu, ha affermato che nella settimana c'erano stati 23 morti e 43 feriti. Il 24 agosto, il cessate il fuoco rimaneva in vigore, anche se la situazione rimaneva tesa. Pi\u00f9 tardi, nello stesso giorno, la polizia ha sparato in aria per disperdere una folla che protestava chiedendo la riapertura delle stazioni televisive di Bemba. Il 25 agosto, la compagnia aerea sudafricana South African Airways ha annunciato la ripresa dei voli verso Kinshasa.\nIl 26 agosto Kabila e Bemba annunciano che si sono accordati per un incontro. In seguito, nello stesso giorno, la tensione rimaneva alta poich\u00e9 Bemba non si reca all'incontro con Kabila. Il 29 agosto, la MONUC annunciava che i rappresentanti di Kabila e Bemba si dovevano incontrare sotto la supervisione delle Nazioni Unite. Quello stesso giorno Kabila e Bemba stessi si incontravano per la prima volta dall'inizio degli scontri. Il 30 agosto, la MONUC dichiarava che l'incontro otteneva come risultato la formazione di due sottocommissioni, una costituita per condurre un'indagine indipendente sulle cause degli scontri e una per concordare delle regole per evitare e prevenire l'eventualit\u00e0 di nuovi incidenti in occasione del ballottaggio del 29 ottobre.\nAll'inizio di settembre 2006 la Corte Suprema della RDC dichiara di darsi due mesi di tempo per giudicare i ricorsi sulle elezioni.\nTurno di ballottaggio.\nIl 20 agosto, quando quasi tutti i voti delle 169 circoscrizioni erano stati contati, appariva evidente la necessit\u00e0 di un ballottaggio. Giungevano notizie di colpi di armi automatiche a Kinshasa, e i sostenitori del MLC accusavano la Guardia Repubblicana di Kabila di aver ucciso uno dei loro uomini e di aver ferito tre poliziotti. Come conseguenza i risultati ufficiali della CEI venivano rinviati di parecchie ore. Infine i dati provvisori complessivi trasmessi dalla CEI davano Kabila al 44,81 % e Bemba al 20,03 % al ballottaggio. Gizenga si piazzava al terzo posto con il 13 percento, Mobutu otteneva circa il 5 percento e Kashala intorno al 4.\nRisultati.\nElezioni presidenziali.\nL'elezione dei parlamenti provinciali ebbe luogo il 29 ottobre, contestualmente del ballottaggio delle elezioni presidenziali."}
{"id": "605648", "revid": "174925", "url": "https://it.wikipedia.org/wiki?curid=605648", "title": "Sagger", "text": ""}
{"id": "605654", "revid": "1005847", "url": "https://it.wikipedia.org/wiki?curid=605654", "title": "Referendum costituzionale nella Repubblica Democratica del Congo del 2005", "text": "Il referendum costituzionale nella Repubblica Democratica del Congo del 2005 si \u00e8 tenuto il 18 e il 19 dicembre. L'esito referendario aveva ad oggetto l'approvazione della nuova Costituzione elaborata dal parlamento provvisorio.\nA seguito dell'esito referendario, il testo costituzionale \u00e8 stato approvato dall'84,31% dei voti (affluenza del 62,0%), nonostante il boicottaggio dell'Unione per la Democrazia e il Progresso Sociale di \u00c9tienne Tshisekedi, uno dei principali partiti di opposizione della societ\u00e0 civile congolese.\nIl referendum sulla nuova costituzione \u00e8 stato un successo, con un tasso di approvazione di oltre l'80% tra i votanti, portando alle elezioni generali del 2006, le prime dopo pi\u00f9 di 15 anni di differenti periodi di transizione e guerre civili."}
{"id": "605657", "revid": "2166030", "url": "https://it.wikipedia.org/wiki?curid=605657", "title": "Guglielmo VIII di Aquitania", "text": "Origine.\nSecondo il \"Chronico Sancti Maxentii\", battezzato col nome di Guido, era il figlio secondogenito del duca d'Aquitania e conte di Poitiers, Guglielmo Grande e della sua terza moglie Agnese di Borgogna (995-1067), che, secondo il monaco cluniacense e cronista medievale, Rodolfo il Glabro, era figlia del conte di Borgogna e duca di Borgogna Ottone I Guglielmo di Borgogna (962\u20131026) e della contessa di M\u00e2con, Ermentrude di Roucy (ca. 950\u2013 ca. 1003), figlia di Ragenoldo Conte de Roucy e, secondo il continuatore del cronista Flodoardo, di Alberada di Lotaringia, che a sua volta era figlia di Gerberga di Sassonia.\nGuglielmo il Grande, secondo la \"Historiarum libri tres\" del monaco e storico francese, Ademaro di Chabannes, era il figlio primogenito del duca d'Aquitania e conte di Poitiers, Guglielmo Braccio di Ferro e della moglie Emma, figlia di Tebaldo I di Blois, conte di Blois, di Tours, di Chartres e di Ch\u00e2teaudun, e di Liutgarda, la figlia femmina secondogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e, da poco, anche conte di Troyes, Erberto II (880 \u2013 943) (discendente del Re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\", vol II, cap. 10 (non consultate).Sempre secondo il \"Chronico Sancti Maxentii\", aveva un fratello gemello, battezzato Pietro\nBiografia.\nSecondo lo storico Szabolcs de Vajay, nel 1129, Guglielmo il Grande abdic\u00f2 in favore di figlio primogenito, di primo letto, il suo fratellastro, Guglielmo il Grosso e, secondo il \"Chronico Sancti Maxentii\" si ritir\u00f2 nell'abbazia di Maillezais, divenendo monaco, dove mor\u00ec, il 31 gennaio 1030, lasciando i titoli a Guglielmo il Grosso, che divenne Guglielmo VI duca d'Aquitania e Guglielmo IV conte di Poitiers.\nSua madre, Agnese, rimasta vedova, il primo gennaio 1032, secondo lo storico francese, Alfred Richard, si rispos\u00f2, in seconde nozze, col futuro conte d'Angi\u00f2, Goffredo II Martello I(1006-1067), figlio di Folco III Nerra (972-1040), lasci\u00f2 l'Aquitania e si trasfer\u00ec, coi figli, presso la corte d'Angi\u00f2, anche se la chiesa riteneva questo matrimonio incestuoso (come riporta lo storico francese, Alfred Richard, nel suo \"Les comtes de Poitou, tome I\").A seguito di questo avvenimento, mentre suo fratello, Pietro mutava il proprio nome in Guglielmo, Guido, aggiunse al proprio nome il nome Goffredo (in onore del patrigno), come ci conferma il documento n\u00b0 2855 del \"Recueil des Chartes de l'abbaye de Cluny Tome IV\", inerente ad una donazione fatta, verso la fine del 1031, dalla madre Agnese, assieme ai due figli, gi\u00e0 citati coi nuovi nomi.Pietro-Guglielmo trascorse quindi la fanciullezza presso la corte d'Angi\u00f2.\nSempre in quell'anno, quando mor\u00ec il duca di Guascogna e conte di Bordeaux, Sancho VI, senza eredi maschi, il 4 ottobre, il suo fratellastro, Oddone, che era il nipote di Sancho VI che era il fratello di sua madre Brisca, secondo la \"Historia monasterii S. Severi, tome II\", gli succedette come Oddone II di Guascogna.\nNel dicembre 1038, alla morte di Guglielmo il Grosso, il fratellastro Oddone entr\u00f2 in possesso anche dei titoli di duca d'Aquitania e conte di Poitiers, ma, dopo solo tre mesi, all'inizio del 1039, trov\u00f2 la morte nella battaglia di Mauz\u00e9 e, mentre, secondo lo storico francese Jean Jaurgain, nel suo \"La Vasconie, \u00e9tude historique et critique\", nei titolo di duca di Guascogna e conte di Bordeaux gli subentr\u00f2 il nipote (figlio della sorellastra Adelaide di Aquitania) Bernardo II Tumapaler, suo fratello, Pietro-Guglielmo eredit\u00f2 gli altri due titoli divenendo Guglielmo VII duca d'Aquitania e Guglirelmo V, conte di Poitiers, e la madre, Agnese per alcuni anni fu reggente in Aquitania, governando direttamente il ducato.\nNel 1043 la sorella, Agnese (1024-14 dicembre 1077) spos\u00f2 il duca di Baviera Enrico VI il Nero (1017-1056), re di Germania e futuro imperatore, Enrico III, e re di Borgogna e re d'Italia..\nSempre secondo il Richard, dopo aver preso il governo nelle proprie mani, Guglielmo VII governava con l'aiuto del fratello, Guido-Goffredo.\nNel 1044, come ci riferisce il \"Chronicon sancti Maxentii Pictavensis, Chroniques des Eglises d'Anjou\", spos\u00f2 Anna, la figlia del conte Adalberto II di P\u00e9rigord, al suo secondo matrimonio; infatti secondo il documento n\u00b0 LXXX del \"Cartulaire de l'abbaye Sainte-Croix de Bordeaux, Archives historiques du d\u00e9partement de la Gironde Tome XXVII\", datato 1043, inerente ad una donazione, Anna si cita come contessa di Bordeaux (vedova del conte Oddone, dal 1039) e originaria del Perigord.\nNel gennaio 1049, sua madre, Agnese, assieme al marito, Goffredo Martello, fece una donazione al monastero della Trinit\u00e0 a Vend\u00f4me, controfirmata, tra gli altri da Guido-Goffredo, che viene definito ancora un fanciullo (\"Goffredi pueri\").\nTra il 1050 ed il 1052, sempre secondo il Richard, per\u00f2, sua madre, Agnese fu ripudiata, poi il patrigno, Goffredo Martello che era riuscito a farsi annullare il matrimonio per consanguineit\u00e0, divorzi\u00f2. Il divorzio viene confermato (\"divortio autem facto inter Agnetem et comitum Gaufridum\") dal documento LXXII del \"Cartulaire de l'abbaye de Saint-Aubin d'Angers, Tomes I\", in cui la contessa Ildegarda, moglie del conte Folco IV d'Angi\u00f2, successore di Goffredo Martello, restitu\u00ec una propriet\u00e0 al monastero di Saint-Aubin d'Angers.\nNel 1052, Guido Goffredo, sempre secondo Jean Jaurgain, convinse Bernardo II Tumapaler a vendergli (forse forzatamente) il ducato di Guascogna per la cifra di 15.000 soldi (15.000 sols), divenendo cos\u00ec duca di Guascogna. A Bernardo rimase la contea d'Armagnac.\nNel 1053, nel corso dell'invasione del Poitou da parte di Goffredo Martello, che dopo essersi separato da Agnese, era entrato in conflitto con suo fratello Guglielmo VII, Guido-Goffredo, dalla Guascogna, non riusc\u00ec ad intervenire tempestivamente, per cui, Guglielmo VII fu costretto a chiedere ed ottenere la pace.\nSempre secondo il Richard, la guerra riprese e, nel 1058, suo fratello, Guglielmo VII mor\u00ec, di dissenteria, all'assedio di Saumur, dove aveva costretto Goffredo Martello, senza eredi maschi e nei titoli gli subentr\u00f2 il fratello, il duca di Guascogna, Guido Goffredo] che cambi\u00f2 il nome Guido Goffredo in Guglielmo, divenendo cos\u00ec Guglielmo VIII duca d'Aquitania e Guglirelmo VI, conte di Poitiers.\nIn quell'anno (1058), secondo il \"Chronicon sancti Maxentii Pictavensis, Chroniques des Eglises d'Anjou\", Guido Goffredo divorzi\u00f2 da Anna, a causa della consanguineit\u00e0.Sempre in quell'anno, Guido Goffredo spos\u00f2 Matilde (o Marta), che secondo la storico, Patrick Van Kerrebrouck, nel suo \"Les Cap\u00e9tiens 987-1328\", discendeva dalla famiglia dei visconti di Thouars.\nNel 1060 il conte di Tolosa Guglielmo IV attacc\u00f2 Bordeaux; per rappresaglia Guido Goffredo, assal\u00ec ed occup\u00f2 Tolosa.\nEntr\u00f2 in conflitto con il conte d'Angi\u00f2, di Tours e del Maine Goffredo III d'Angi\u00f2 (1040-1096), nipote e successore di suo patrigno Goffredo II d'Angi\u00f2, e dopo che nel 1061 sub\u00ec una sconfitta alle sorgenti del fiume Boutonne, riusc\u00ec nel 1062 ad occupare Saintes e ad avere il controllo della regione della Saintonge, che gli permise di ripristinare il collegamento tra Bordeaux e Poitiers sulla vecchia strada romana.\nVerso il 1062, Bernardo II Tumapaler, conte d'Armagnac, si era riappropriato della Guascogna, infatti nel documento n\u00b0 VII del \"Cartulaire du prieur\u00e9 de Saint-Mont\", di cui sopra, pur ammettendo di aver venduto il ducato di Guascogna, si cita come duca di Guascogna (\"Bernardus cognomento Tumapalerius tocius condatus Guasconie comes\"). Per\u00f2 Guido Goffredo (Guglielmo VIII) reag\u00ec e lo sconfisse, presso l'Ardour.Dopo essere stato sconfitto, Bernardo cedette tutti i suoi poteri ai figli, Gerardo II e Arnoldo-Bernardo e part\u00ec per il monastero di Cluny, dove prese i voti e ritorn\u00f2 al monastero di Saint Mont, e, nel 1063, sconfisse il nuovo conte d'Armagnac, Gerardo II riportando la sua autorit\u00e0 su tutta la Guascogna.\nSempre nello stesso anno il Papa Alessandro II indisse la crociata per la liberazione della citt\u00e0 spagnola di Barbastro. Guido Goffredo fu col re Ramiro I di Aragona tra i comandanti dell'assedio della citt\u00e0, nel corso del 1064, che, come riporta nel vol. I di \"A History of the Crusades\", Steven Runciman, port\u00f2 alla sua conquista e alla carneficina della popolazione Mora, ed un discreto bottino ai vincitori. Dopo pochi anni Barbastro verr\u00e0 nuovamente strappata dai Mori al regno d'Aragona.\nLa sua politica come quella dei suoi predecessori fu fortemente attratta dagli avvenimenti spagnoli e soprattutto dalla \"Reconquista\", come ci conferma lo storico francese, Alfred Richard, nel suo \"Les comtes de Poitou, tome I\".\nNel 1068, dopo il mese di maggio (infatti in quel mese, Guido Goffredo sottoscrisse il documento n\u00b0 LXXXIV del cartolario di \"Saint-Hilaire de Poitiers\", inerente ad una donazione, assieme alla moglie, Matilde), secondo il \"Chronicon sancti Maxentii Pictavensis, Chroniques des Eglises d'Anjou\", Guido Goffredo ripudi\u00f2 Matilde, ed in quello stesso anno (molto probabilmente dopo la morte della madre, Agnese, che non avrebbe approvato il matrimonio, come riporta lo storico francese, Alfred Richard, nel suo \"Les comtes de Poitou, tome I\"), spos\u00f2 Hildegarda di Borgogna (1050-1104), figlia del duca di Borgogna Roberto I(1011-1076) e di Ermengarda d'Angi\u00f2, detta Bianca, figlia di Folco III Nerra (sorella quindi del suo patrigno, Goffredo Martello); Hildegarda di Borgogna era nipote del re di Francia, Enrico I; la genealogia materna di Hildegarda \u00e8 illustrata a pagina 247 delle \"Chroniques des Comtes d\u00b4Anjou et des Seigneurs d\u00b4Amboise\".Hildegarda di Borgogna, in quanto nipote di Goffredo Martello era cugina di 4\u00ba grado di Guido Goffredo, per cui il matrimonio ebbe l'opposizione del Papa Alessandro II, che, in un primo tempo, esigeva la loro separazione, ma poi accord\u00f2 una dispensa, nel 1070, dopo che nel 1069 era stata avviata la costruzione dell'abbazia, Saint-Jean de Montierneuf di Poitiers, a patto che la moglie non apparisse nella vita pubblica di Guido Goffredo.\nDopo il 1074, il legato pontificio, Amato di Oloron, tenne parecchi sinodi in Aquitania e Linguadoca per rendere pubblici i decreti papali ed affermane l'autorit\u00e0, sollevando opposizioni, specialmente dal basso clero, sull'obbligo del celibato ecclesiastico.\nTra il 1078 ed il 1079, secondo il documento n\u00b0 XCI del cartolario di \"Saint-Hilaire de Poitiers\", Guido Goffredo, assieme al figlio, Guglielmo, diede una regola per l'ammissione dei canonici all'abbazia di Sant'Ilario, mentre nel documento n\u00b0 XCII dello stesso cartolario, restituisce all'abbazia una chiesa ingiustamente sottratta dai suoi predecessori.\nGuido Goffredo mor\u00ec, nel castello di Chiz\u00e9. il 25 settembre 1086, secondo il \"Breve Chronicon sancti Florentii Salmurensis, Chroniques des Eglises d'Anjou\", nel mese di settembre.Il \"Chronicon sancti Maxentii Pictavensis, Chroniques des Eglises d'Anjou\"conferma l'anno della morte e ci informa che gli succedette il figlio Guglielmo, di circa quindici anni, come Guglielmo IX duca d'Aquitania, Guglielmo II, duca di Guascogna e Guglielmo VII, conte di Poitiers.\nDiscendenza.\nGuido Goffredo da Anna, che dopo il divorzio si fece suora, non ebbe figli.\nGuido Goffredo da Matilde ebbe una figlia:\nGuido Goffredo infine ebbe quattro figli da Hildegarda: \nGuido Goffredo ebbe anche tre figli illegittimi da amanti di cui non si conoscono i nomi e gli ascendenti. Tra cui una figlia:"}
{"id": "605659", "revid": "2104788", "url": "https://it.wikipedia.org/wiki?curid=605659", "title": "Repubblica Slovacca (1939-1945)", "text": "La Repubblica Slovacca (in slovacco: \"Slovensk\u00e1 republika\") fu uno Stato alleato della Germania nazista durante la seconda guerra mondiale, sorto su gran parte dell'attuale territorio slovacco. Confinava con la Germania nazista, la Polonia e il Regno d'Ungheria retto da Mikl\u00f3s Horthy e godette inizialmente di una parziale autonomia, ma durante il conflitto divenne \"de facto\" uno Stato satellite del Terzo Reich tedesco.\nSebbene la sua esistenza fosse riconosciuta internazionalmente anche dagli altri Stati dell'epoca (inclusa la Santa Sede), con il trattato di pace di Parigi del 1947, a seguito dell'annullamento della Conferenza di Monaco da parte dei vincitori della guerra, la Repubblica Slovacca cess\u00f2 formalmente di esistere come Stato indipendente autonomo, venendo reintegrata nella Cecoslovacchia.\nFu chiamata talvolta anche Prima Repubblica Slovacca (in slovacco: \"prv\u00e1 Slovensk\u00e1 republika\") o Stato slovacco (\"Slovensk\u00fd \u0161t\u00e1t\") per distinguerlo dall'odierna (seconda) Repubblica Slovacca, che tuttavia non \u00e8 da considerarsi lo Stato successore di quello esistito durante la seconda guerra mondiale.\nLa creazione dello Stato.\nDopo la Conferenza di Monaco (settembre 1938), la Slovacchia ottenne l'autonomia all'interno della Cecoslovacchia, ma perse i suoi territori meridionali a favore dell'Ungheria. Adolf Hitler, che stava preparando un'invasione delle terre ceche e la creazione di un protettorato di Boemia e Moravia, inizi\u00f2 anche a pensare a diverse soluzioni per la sistemazione della Slovacchia. Si decise infine di rendere la Slovacchia uno Stato indipendente, ma sotto la forte influenza della Germania, in modo che il territorio slovacco potesse costituire una base strategica per gli attacchi della Germania alla Polonia e verso l'est.\nIl 13 marzo 1939 Hitler invit\u00f2 Jozef Tiso (l'ex Primo ministro slovacco che era stato deposto dalle truppe ceche alcuni giorni prima) a Berlino e lo convinse a proclamare una Repubblica slovacca indipendente, per evitare di incorrere in una divisione della Slovacchia tra Ungheria e Polonia, cosa che era stata confermata da Joachim von Ribbentrop con un (falso) rapporto che provava l'avvicinamento delle truppe ungheresi ai confini slovacchi. Tiso si rifiut\u00f2 di prendere la decisione da solo, e fu quindi autorizzato da Hitler a tenere una riunione con il Parlamento (Dieta), per approvare l'indipendenza del Paese. Il 14 marzo il Parlamento si riun\u00ec, ascolt\u00f2 il rapporto di Tiso e dichiar\u00f2 unanimemente l'indipendenza della Slovacchia.\nLe caratteristiche dello Stato.\nDa un punto di vista istituzionale, il nuovo Stato mantenne inizialmente in vigore il sistema di leggi della Cecoslovacchia, che fu modificato solo gradualmente. Secondo la Costituzione, promulgata il 31 luglio 1939, il Presidente (Jozef Tiso, nominato il 26 ottobre di quell'anno) era il Capo dello Stato. L'Assemblea (Dieta), eletta per 5 anni, era il pi\u00f9 alto organo legislativo (nonostante ci\u00f2, non si tennero mai elezioni) e il Consiglio di Stato svolgeva i compiti di Senato. Il governo, con 8 ministri, deteneva il potere esecutivo. Come stemma della Repubblica venne adottato il tradizionale emblema del nazionalismo slovacco, ovvero la doppia croce apostolica.\nSul piano pi\u00f9 strettamente ideologico, la Repubblica Slovacca si configur\u00f2 da subito come uno Stato cattolico autoritario caratterizzato da quello che la storiografia definisce un fascismo di tipo clericale, non disgiunto per\u00f2, anche da parte della componente pi\u00f9 moderata del regime, da una certa \"simpatia\" per l'impianto dottrinario del Terzo Reich nazista. Con Tiso in veste di \"Vodca\" (l'equivalente slovacco del titolo di Duce o F\u00fchrer), il partito politico dominante (di fatto il partito unico del regime) era il cattolico e nazionalista Partito Popolare Slovacco (HSLS-SSNJ), tutte le altre formazioni politiche, con l'eccezione di quelle rappresentanti le minoranze nazionali (tedeschi e ungheresi), essendo state formalmente abolite.\nLa Costituzione stessa evidenziava inoltre il carattere cattolico della Repubblica, sottolineando l'appartenenza dello Stato (e del popolo) alla Provvidenza divina: \u00abLa nazione slovacca\u00bb, recitava infatti il preambolo della carta costituzionale, \u00absotto la protezione di Dio onnipotente, da secoli si \u00e8 mantenuta nel territorio che Egli le aveva assegnato e sul quale essa [...] ha istituito un suo Stato nazionale e libero\u00bb. Il governo, inoltre, con l'evidente intento di rimarcare l'ispirazione cristiana dello Stato, stabil\u00ec che in tutte le scuole fossero presenti i crocifissi e rese obbligatorio l'insegnamento della religione cattolica, imponendo inoltre per gli appartenenti alle forze armate la frequenza alla messa domenicale.\nL'85% degli abitanti della Repubblica erano slovacchi, il rimanente 15% era composto da tedeschi, ungheresi, ebrei e rom. Il 50% della popolazione era impiegato nell'agricoltura. Lo Stato era diviso in 6 contee (\"\u017eupy\"), 61 distretti (\"okresy\") e comuni. La capitale, Bratislava, aveva abitanti.\nLe relazioni internazionali.\nSin dalla nascita, la Repubblica Slovacca fu fortemente dipendente dalla Germania nazista. Nel marzo 1939 i due Paesi stipularono un accordo che, oltre a prevedere forme di cooperazione economica e finanziaria, impegnava la Slovacchia ad agire in politica estera e militare in accordo con il Reich tedesco. Tale accordo avr\u00e0 come conseguenza l'entrata della Slovacchia fra le potenze dell'Asse e la partecipazione alla guerra contro la Polonia, l'Unione Sovietica e, successivamente, la dichiarazione di guerra a Gran Bretagna e Stati Uniti. La Slovacchia non fu comunque occupata dalla Germania, se non con l'eccezione di una piccola striscia di territorio al confine tra i due Stati (una cosiddetta \"zona di protezione\" presidiata da reparti della Wehrmacht).\nIl maggior problema di politica estera era per\u00f2 rappresentato dalle relazioni con l'Ungheria, che si era impossessata di un terzo del territorio slovacco, tentando di occupare anche quello rimanente. La Slovacchia tent\u00f2 di giungere a una revisione dell'annessione, ma i tedeschi non lo permisero. Molte furono le discussioni riguardo al trattamento riservato agli slovacchi residenti in Ungheria.\nLe due componenti del regime: \"moderati\" ed \"estremisti\".\nSin dalla sua costituzione nel 1939, la storia della Repubblica e del suo regime clerico-fascista fu caratterizzata da un'accesa dialettica interna tra una componente \"moderata\" e una \"estremista\", relativa sia a quella che avrebbe dovuto essere l'impronta ideologica dello Stato indipendente slovacco sia alla natura dei rapporti tra la Slovacchia e il Reich tedesco, in particolare per quanto riguardava la politica verso gli ebrei. La componente moderata, che faceva capo al presidente e leader del partito di governo Tiso e che godeva dell'appoggio della maggior parte del clero e dell'opinione pubblica, voleva proseguire nella creazione di uno Stato autoritario di chiara ispirazione cattolica e nazional-conservatrice, per quanto politicamente allineato alla Germania hitleriana. L'altra componente invece, quella estremista (che aveva tra i suoi maggiori rappresentanti il Primo ministro Vojtech Tuka e l'antisemita Alexander Mach, ministro della Propaganda), si ispirava al modello tedesco, era pi\u00f9 radicalmente ostile agli ebrei e voleva la creazione di uno Stato dichiaratamente e compiutamente totalitario, propugnando una sorta di \"via slovacca\" al nazionalsocialismo.\nUna prova di forza tra le due anime del regime avvenne gi\u00e0 nel maggio del 1940, quando Tiso costrinse Mach a dimettersi dal Ministero della Propaganda. I tedeschi per\u00f2, diffidando del \"nuovo corso\" del presidente slovacco, imposero esponenti dell'ala \"nazionalsocialista\" in alcuni posti chiave della pubblica amministrazione (Mach, per esempio, ottenne il Ministero degli Interni, una carica che gli affidava automaticamente il controllo della Guardia di Hlinka, l'organizzazione paramilitare del regime), premendo inoltre per aggiustamenti istituzionali che avvicinassero maggiormente la Repubblica al modello del Terzo Reich germanico. Gli estremisti, all'inizio del 1941, tentarono addirittura di impadronirsi di tutto il potere organizzando un colpo di stato, ma l'opposizione del Ministero della Difesa fece fallire il \"putsch\" e il gruppo di Tuka e Mach dovette rassegnarsi, da quel momento in avanti, a coabitare con la componente moderata.\nLa Repubblica slovacca e la persecuzione degli ebrei.\nIl 18 aprile 1939, un mese dopo l'indipendenza, la Repubblica approv\u00f2, in nome della lotta contro lo \"\u017didobol\u0161evismus\" (il \"bolscevismo giudaico\"), una serie di misure restrittive contro i ebrei residenti nel Paese, da cui (essendo la definizione che la legge dava degli ebrei religiosa e non razziale) erano per\u00f2 esclusi coloro che si erano convertiti al cristianesimo. Mentre i miliziani della Guardia di Hlinka iniziavano ad attaccare gli israeliti, nel settembre del 1941 fu approvato un ben pi\u00f9 duro \u00abCodice ebraico\u00bb, il quale dava ora dell'ebraismo una definizione di carattere razziale e biologico sul modello nazista e, per tale ragione, incontr\u00f2 subito la disapprovazione della Santa Sede. Ispirandosi alla normativa razziale del Reich nazista, la nuova legge imponeva agli ebrei slovacchi di et\u00e0 superiore ai sei anni di indossare una stella gialla sugli abiti, vietava loro di intraprendere diverse attivit\u00e0, proibiva i matrimoni tra ebrei e non ebrei ed escludeva i giovani ebrei, anche se battezzati, dall'istruzione di ogni ordine e grado. Agli ebrei venne imposto inoltre di registrare tutti i beni immobili, che furono in seguito confiscati. Nell'ottobre del 1941, inoltre, dei ebrei di Bratislava furono espulsi dalla capitale e trasferiti in provincia in appositi campi di lavoro.\nLa Slovacchia fu uno degli Stati satellite della Germania che acconsent\u00ec alla deportazione degli ebrei residenti nel proprio territorio, conformemente al piano nazista della soluzione finale. In un primo tempo il regime di Tiso concord\u00f2 con il \"Reichsf\u00fchrer-SS\" Heinrich Himmler la deportazione di giovani israeliti, in cambio del diritto di confiscare le propriet\u00e0 delle vittime, ma poi accett\u00f2 con un accordo il principio di una Slovacchia \"libera da ebrei\" (l'accordo peraltro prevedeva che la Slovacchia pagasse alla Germania 500 marchi per ogni deportato a titolo di rimborso per le spese di vitto, alloggio e vestiario). I rastrellamenti e le deportazioni degli ebrei dalla Slovacchia, operati principalmente con la collaborazione dei miliziani della Guardia di Hlinka (\"roccaforte\" della componente estremista e pi\u00f9 marcatamente filonazista del regime), iniziarono nel marzo 1942 e riguardarono circa israeliti. Nel maggio del 1942, una nuova legge, approvata su pressione delle autorit\u00e0 ecclesiastiche, escluse dalla deportazione alcune categorie, tra cui coloro che si erano convertiti al cattolicesimo prima del marzo del 1939 (anno di istituzione dello Stato indipendente slovacco). Nel dicembre del 1943, le autorit\u00e0 del Reich e il regime di Tiso stipularono un nuovo accordo in virt\u00f9 del quale gli ebrei rimasti a quella data in Slovacchia (circa ) sarebbero stati radunati in campi di concentramento entro l'inizio di aprile del 1944. La situazione precipit\u00f2 nell'agosto dello stesso anno, quando i tedeschi assunsero il completo controllo del territorio slovacco (vd. oltre): tra i e i ebrei furono catturati e di essi furono deportati ad Auschwitz (dei rimanenti, alcuni vennero trasferiti in lager siti in Germania e in Boemia, altri vennero uccisi sul posto). In totale, le autorit\u00e0 tedesche e slovacche deportarono circa ebrei dal Paese, dei quali non fecero pi\u00f9 ritorno in patria.\nI rapporti con la Santa Sede.\nLa Repubblica clerico-fascista mantenne con la Santa Sede di papa Pio XII (che aveva riconosciuto lo Stato indipendente slovacco) rapporti piuttosto ambigui, anche in virt\u00f9 del fatto che il presidente dello Stato, Jozef Tiso, era al tempo stesso un sacerdote cattolico e il leader politico di un Paese che nasceva all'ombra del Terzo Reich nazista. Se l'\u00abOsservatore Romano\u00bb, in occasione del primo anniversario dell'indipendenza slovacca, elogiava il carattere cristiano \u00abdel regime\u00bb, \u00e8 anche vero che la Santa Sede non vide mai di buon occhio, negli anni della seconda guerra mondiale, il sempre pi\u00f9 marcato allineamento ideologico della Repubblica alla Germania hitleriana, sia per quanto riguardava la tendenza del governo di Tiso a trasformare il suo originario antigiudaismo su basi religiose in un antisemitismo fondato su criteri biologico-razziali sia, in particolare, quanto alla scelta delle autorit\u00e0 di governo e di partito slovacche di collaborare attivamente con il Reich nel rastrellamento e nella deportazione degli ebrei residenti sul territorio dello Stato. Cos\u00ec, come ha osservato sul \u00abCorriere della Sera\u00bb lo storico, scrittore e giornalista Sergio Romano, \u00abIl Vaticano dovette considerare con una certa preoccupazione questo eccessivo coinvolgimento del clero nella vita politica di un Paese affiliato alla Germania nazista e rifiut\u00f2 di firmare il Concordato che Tiso, per rafforzare il regime, proponeva alla Santa Sede. Ma i tempi erano quelli che erano e Pio XII non ebbe altra scelta che quella di lasciare alla storia il compito di sbrogliare l'intricata matassa slovacca\u00bb.\nLa partecipazione alla seconda guerra mondiale e il crollo della Repubblica.\nAlleata di fatto con il Terzo Reich (se non Stato satellite della Germania) sin dalla sua costituzione, la Slovacchia ader\u00ec ufficialmente al Patto tripartito il 24 novembre 1940 e al Patto anticomintern il 25 novembre 1941. Gi\u00e0 nel 1939, tuttavia, in seguito al sopra citato accordo con il Reich, la Slovacchia serv\u00ec da area di schieramento per la XIV Armata tedesca impegnata nelle operazioni contro la Polonia (a cui parteciparono anche truppe slovacche, il che frutt\u00f2 al regime di Tiso una serie di guadagni territoriali a spese dei polacchi). Con l'avvio dell'Operazione Barbarossa (giugno 1941), la Repubblica interruppe i rapporti diplomatici con l'Unione Sovietica e mise a disposizione dei tedeschi tre divisioni dell'esercito (per complessivi uomini), tra cui la cosiddetta \"divisione veloce\" (interamente motorizzata), che partecip\u00f2 all'avanzata verso il Caucaso, e una \"divisione di sicurezza\" impiegata nella repressione della guerriglia partigiana.\nA partire dall'ottobre 1943 la II Divisione tecnica slovacca oper\u00f2 in Italia a fianco delle truppe tedesche. Impiegata inizialmente al fronte, venne successivamente utilizzata nelle retrovie con compiti di polizia e presidio. Dislocata nel Pavese a partire dalla fine di ottobre del 1944 diversi soldati presero segreti contatti con le forze della Resistenza italiana. \nDopo la rivolta antinazista dell'agosto del 1944 (che prese il via su iniziativa di alcune guarnigioni dell'esercito), i tedeschi, chiamati in soccorso da Tiso, repressero l'insurrezione e occuparono militarmente il Paese, ma nei mesi successivi le truppe della Wehrmacht furono gradualmente sospinte al di fuori dei confini dall'Armata Rossa e da reparti rumeni e cecoslovacchi che giungevano da est. La Repubblica Slovacca cess\u00f2 di esistere definitivamente \"de facto\" il 4 aprile 1945, quando l'Armata Rossa prese Bratislava e occup\u00f2 tutta la Slovacchia. Fin\u00ec di esistere \"de jure\" quando il governo slovacco in esilio capitol\u00f2 al generale Walton Walker che comandava il XX Corpo della Terza Armata USA, l'8 maggio 1945, nel villaggio di Kremsm\u00fcnster, in Alta Austria. Diversi esponenti di spicco del regime (tra cui lo stesso Tiso) furono processati e condannati nel dopoguerra per collaborazionismo dai tribunali della ricostituita Cecoslovacchia."}
{"id": "605661", "revid": "1632387", "url": "https://it.wikipedia.org/wiki?curid=605661", "title": "Palestra", "text": "La palestra \u00e8 un luogo attrezzato per praticare sport al chiuso (indoor), sia individuali che di squadra.\nStoria.\nNell'antica Grecia le \"pal\u00e0istrai\" erano costituite da un'ampia corte delimitata da colonnati, che introducevano all'\"apodyterion\" luogo della vestizione alle cui ali vi erano gli alloggi. Luoghi per l'addestramento principalmente militare degli efebi in esso si addestravano i giovani corpi dei futuri opliti.\nAmpi spazi scoperti per l'esercizio fisico erano annessi inoltre alle terme romane, circondati da ambienti di servizio per le attrezzature e da sale per conferenze e biblioteche. Nell'epoca contemporanea esse sono attrezzate per varie e diverse attivit\u00e0 (aerobica, pesistica, spinning, ecc.).\nLa palestra oggi.\nGeneralmente, la palestra \u00e8 la sede operativa di una \"ASD\", vale a dire una Associazione Sportiva Dilettantistica. Essa, se si avvale del supporto di istruttori qualificati, nella maggioranza dei casi Dottori in Scienze Motorie e Sportive ed \u00e8 dotata di un'attrezzatura completa e variegata. Le palestre generalmente sono private e per accedervi \u00e8 necessario sottoscrivere un abbonamento il cui costo varia a seconda della tipologia dello stesso: annuale, semestrale, trimestrale, bimestrale o mensile.\nPer \"palestra\" si intende anche, come secondo significato, lo spazio riservato all'attivit\u00e0 fisica nelle scuole, nelle universit\u00e0 o in altri luoghi non prettamente sportivi. Oppure si intende lo spazio riservato agli atleti nei club sportivi professionistici.\nI contratti di abbonamento per la fornitura di servizi nel settore del \"fitness\" in generale rientrano nella disciplina dei contratti conclusi a distanza fuori dai locali commerciali, comune al contratto telematico, con un diritto di recesso entro 14 giorni soggetto a limitazioni e non esercitabile in molti casi. La Palestra \u00e8 anche una passione.\nCardio e muscolazione.\nIn palestra si pu\u00f2 svolgere l'attivit\u00e0 del culturismo nota anche come \"body building\", la cui utilit\u00e0 per il benessere della persona non \u00e8 riconosciuta all'unanimit\u00e0. Oppure si pu\u00f2 svolgere una normale attivit\u00e0 fisica che ha come obiettivo il benessere fisico e psichico della persona. Questo tipo di attivit\u00e0 fisica si distingue in due differenti settori: cardio e muscolazione.\nAd ogni modo, l'individuo che pratica la muscolazione o \"fare attrezzi\" per accrescere la propria massa muscolare fino a un certo livello desiderato, e per poi mantenere quel livello raggiunto, deve seguire un'alimentazione specifica, con molti carboidrati e molte proteine, dal momento che il muscolo dell'essere umano \u00e8 fatto di proteine. La dieta proteica \u00e8 riconosciuta all'unanimit\u00e0 come necessaria per chi pratica la muscolazione. L'uso di steroidi anabolizzanti \u00e8 invece oggetto di critiche: la questione \u00e8 travagliata proprio per chi afferma con vigore la necessit\u00e0 di distinguere nettamente la normale attivit\u00e0 di muscolazione o \"fare attrezzi\" dal pi\u00f9 contestato culturismo o \"bodybuilding\". Molto diffusi sono gli integratori alimentari (come proteine del siero del latte, creatina, BCAA ecc.) che non devono essere confusi con le sostanze dopanti, in quanto essi sono legali e non rappresentano una minaccia per l'organismo. La muscolazione, a differenza del cardio, non pu\u00f2 essere praticata per un tempo eccessivamente prolungato, perch\u00e9 danneggerebbe i muscoli anzich\u00e9 svilupparli. Si ritiene che un allenamento di muscolazione non debba superare i 60-70 minuti.\nL'attivit\u00e0 di muscolazione deve essere pratica necessariamente in palestra, perch\u00e9 per un privato acquistare tutte le attrezzature necessarie avrebbe un costo nettamente superiore a quello dell'iscrizione in palestra. L'attivit\u00e0 di cardio pu\u00f2 invece essere svolta al chiuso anche senza avvalersi della palestra: esistono modelli di cyclette assai meno costosi dell'abbonamento in palestra.\nSempre per quanto riguarda l'attivit\u00e0 di muscolazione, nelle televendite vengono proposti attrezzi innovativi che consentirebbero di ottenere, a casa propria, gli stessi risultati che si otterrebbero frequentando una palestra, ad un costo assai minore dell'abbonamento. Tuttavia, l'idea che, usando in casa attrezzi singoli come quelli gi\u00e0 citati sia possibile ottenere gli stessi risultati di un allenamento mirato e costante in palestra, \u00e8 un'idea non accettata dagli studiosi di scienze motorie e sportive, e contestata da pi\u00f9 parti. Per quanto riguarda l'attivit\u00e0 di cardio, invece, \u00e8 generalmente accettata l'idea che per dimagrire e mantenersi in forma la palestra pu\u00f2 essere un valido aiuto, ma non \u00e8 affatto indispensabile iscriversi in palestra, perch\u00e9 l'attivit\u00e0 di cardio pu\u00f2 essere praticata privatamente o all'aperto ottenendo gli stessi risultati del cardio praticato in palestra, sempre se e solo se l'alimentazione esclude i cibi grassi e riduce o regola la quantit\u00e0 degli altri cibi."}
{"id": "605666", "revid": "110157", "url": "https://it.wikipedia.org/wiki?curid=605666", "title": "T\u014dno", "text": "T\u014dno o Tohno (\u9060\u91ce\u5e02, T\u014dno-shi) \u00e8 una cittadina giapponese situata nella prefettura di Iwate, nel nord-est dell'isola di Honsh\u016b.\nT\u014dno ha ricevuto lo status di citt\u00e0 il 1\u00ba dicembre 1954. Il 1\u00ba ottobre 2005 \u00e8 stato unito alla citt\u00e0 anche il villaggio di Miyamori, che in precedenza era una municipalit\u00e0 indipendente del distretto di Kamihei. In seguito all'unione, la citt\u00e0 ha raggiunto una popolazione di 30.645 abitanti, ed una densit\u00e0 di 37,1 ab./km\u00b2. L'area totale della citt\u00e0 \u00e8 di 825,62\u00a0km\u00b2.\nAmministrazione.\nGemellaggi.\nT\u014dno \u00e8 gemellata con:"}
{"id": "605669", "revid": "120288362", "url": "https://it.wikipedia.org/wiki?curid=605669", "title": "Salone dell'automobile", "text": "Il Salone dell'automobile \u00e8 un'esposizione organizzata in genere a livello mondiale con la partecipazione delle pi\u00f9 importanti case automobilistiche, con lo scopo di promuovere nuovi modelli di auto o i loro restyling, nonch\u00e9 Concept car e relativi progetti di motorizzazioni o soluzioni di abitabilit\u00e0, sicurezza e viabilit\u00e0 inerenti al mondo dell'automobile.\nIl contesto.\nMolti dei saloni d'auto attualmente in attivit\u00e0 sono internazionali, e riconosciuti dall'Organizzazione internazionale di costruttori di veicoli a motore, alcuni di essi oltre a esposizioni, presentazioni e conferenze inerenti al mondo delle auto e ai modelli, organizzano anche molteplici eventi e competizioni accessibili al pubblico, come avveniva per esempio al Motor Show di Bologna. La prima comparsa di una fiera inerente al mondo automobilistico \u00e8 stata a Parigi nel 1898 ideata ed organizzata da Jules-Albert De Dion, attualmente questo tipo di manifestazione \u00e8 diffusa in tutto il mondo, e, anche se sono manifestazioni di tipo internazionale, le auto o le idee proposte spesso sono inerenti ai mercati dove la manifestazione \u00e8 situata, poich\u00e9 questi saloni sono un ottimo strumento usato dalle case automobilistiche per mettere in luce i propri prodotti, facendogli e facendosi pubblicit\u00e0.\nStruttura dei saloni.\nSebbene la personalit\u00e0 di ogni singolo evento fieristico, la struttura dell'esposizione \u00e8 abbastanza standardizzata e pressoch\u00e9 invariata da molti anni; principalmente la manifestazione viene allestita nella zona fiere della citt\u00e0 dov'\u00e8 situato e dura in media 4-7 giorni con frequenze annuali omogeneamente distribuite durante l'anno in modo da dedicare (ovviamente si parla dei saloni gestiti dall'OICA) ogni mese ad un salone. L'organizzazione degli spazi e dei giorni \u00e8 interna all'amministrazione della fiera, ma enorme potere lo hanno le case automobilistiche, soprattutto quelle maggiori, che decidono di parteciparvi; sebbene lo spazio per gli stand vada prenotato, con costi relativi all'area occupata, c'\u00e8 una certa complicit\u00e0 fra il salone e le grandi case automobilistiche, queste ultime pagano e mantengono \"in vita\" il salone, il quale predispone uno spazio riservato a ciascuna casa. Gli stand, vengono allestiti dalle aziende partecipanti, le conferenze e le presentazioni avvengono seguendo tempi prestabiliti per evitare l'accavallarsi di pi\u00f9 eventi."}
{"id": "605671", "revid": "36426", "url": "https://it.wikipedia.org/wiki?curid=605671", "title": "TVfonino", "text": ""}
{"id": "605674", "revid": "767487", "url": "https://it.wikipedia.org/wiki?curid=605674", "title": "Il pastore di anime", "text": "Il pastore di anime (\"The Soul Herder\") \u00e8 un cortometraggio muto del 1917 diretto da John Ford. \u00c8 conosciuto anche sotto il nome \"The Sky Pilot\".\nPrimo mediometraggio del regista, considerato perso per tanti anni, \u00e8 stato riscoperto di recente.\nDistribuzione.\nIl film fu distribuito negli Stati Uniti il 4 agosto 1917 dalla Universal Film Manufacturing Company. La stessa compagnia distribu\u00ec anche la riedizione della pellicola che usc\u00ec nelle sale il 16 settembre 1922."}
{"id": "605677", "revid": "74173", "url": "https://it.wikipedia.org/wiki?curid=605677", "title": "Prima repubblica slovacca", "text": ""}
{"id": "605678", "revid": "26503", "url": "https://it.wikipedia.org/wiki?curid=605678", "title": "Lago di Faak", "text": ""}
{"id": "605687", "revid": "287204", "url": "https://it.wikipedia.org/wiki?curid=605687", "title": "Jorge Bolano", "text": ""}
{"id": "605688", "revid": "125657991", "url": "https://it.wikipedia.org/wiki?curid=605688", "title": "Cagoule", "text": "La Cagoule, chiamata ufficialmente Organisation secr\u00e8te d'action r\u00e9volutionnaire nationale (OSARN - Organizzazione segreta d'azione rivoluzionaria nazionale), ma conosciuta come Comit\u00e9 secret d'action r\u00e9volutionnaire (Comitato segreto d'azione rivoluzionaria) a seguito di un errore nel rapporto di un informatore, fu una organizzazione armata francese d'ispirazione fascista e anticomunista, che ag\u00ec negli anni trenta con lo scopo, tra gli altri, di rovesciare la Terza repubblica francese, ed ebbe come leader Eug\u00e8ne Deloncle. Il soprannome dispregiativo \"Cagoule\" (Cappuccio), con cui fu nota nella stampa francese, fu scelto dal giornalista Maurice Pujo.\nDurante la Terza repubblica.\nFra coloro che diedero vita all'organizzazione si ricorda Eug\u00e8ne Schueller, fondatore del colosso francese dei cosmetici L'Or\u00e9al, tanto che le prime riunioni della \"Cagoule\" si tennero nel quartier generale dell'azienda. Inoltre, alcuni ex \"Cagoulards\" (come ad esempio Jacques Corr\u00e8ze) vennero successivamente assunti come dirigenti della ditta fondata da Schueller. Altro importante attivista fu Joseph Darnand, che avrebbe in seguito fondato il Service d'ordre l\u00e9gionnaire (SOL), precursore della Milice fran\u00e7aise.\nLa \"Cagoule\" fu fondata nel 1935. I suoi uomini furono reclutati principalmente tra gli Orl\u00e9anisti, insoddisfatti della mancanza di azione da parte dell\"Action Fran\u00e7aise\" di Charles Maurras. La \"Cagoule\" intraprese diverse azioni mirate a destabilizzare la Repubblica, compreso l'assassinio di antifascisti italiani, i fratelli Rosselli, con l'appoggio del Servizio Informazioni Militare italiano. Il gruppo, organizzato su linee militari, si infiltr\u00f2 in parti dell'esercito francese (in particolare allo scopo di ottenere armi), e prepar\u00f2 il rovesciamento del governo del Fronte Popolare. Vennero comunque a loro volta infiltrati dalla polizia, e nel novembre 1937, il Ministro dell'interno francese Marx Dormoy, denunci\u00f2 il loro piano e ordin\u00f2 degli arresti.\nDurante la seconda guerra mondiale.\nAllo scoppio della seconda guerra mondiale i \"Cagoulard\" si divisero. Alcuni entrarono in vari movimenti fascisti francesi: Schueller e Deloncle, tra tutti, fondarono il Movimento sociale rivoluzionario, che condusse varie attivit\u00e0 pro-naziste nella Francia occupata, tra cui gli attentati a sette sinagoghe di Parigi nell'ottobre 1941. Altri, invece, furono membri importanti dello Stato francese di Philippe P\u00e9tain. Darnand fu il capo della \"Milice fran\u00e7aise\", il gruppo paramilitare di Vichy che combatt\u00e9 la Resistenza francese e fece rispettare le politiche antisemitiche; prest\u00f2 giuramento di fedelt\u00e0 ad Adolf Hitler, ed ebbe un rango nelle Waffen SS.\nCiononostante, non manc\u00f2 chi si schier\u00f2 nel campo antitedesco, arruolandosi sia nei Maquis sia nella cosiddetta Francia Libera di Charles de Gaulle."}
{"id": "605694", "revid": "1111013", "url": "https://it.wikipedia.org/wiki?curid=605694", "title": "Riserva naturale speciale Lago di Pergusa", "text": "La Riserva naturale speciale Lago di Pergusa \u00e8 un'area naturale protetta istituita dalla Regione siciliana che sorge in prossimit\u00e0 di Villaggio Pergusa, frazione di Enna\nStoria.\nLa riserva fu istituita nel 1995 con legge della Regione Siciliana.\nTerritorio.\nIl lago di Pergusa \u00e8 un lago salmastro endoreico (cio\u00e8 privo sia di veri e propri immissari che di un emissario), di forma subellittica, racchiuso da un gruppo di alture appartenenti ai monti Erei.\n\u00c8 un'area di estrema rilevanza naturalistica, ricca di biodiversit\u00e0, in modo particolare di avifauna, in quanto rappresenta l'unica zona umida di sosta nel cuore della Sicilia per gli uccelli migratori.\nComplessivamente l'area protetta copre 402,5 ettari (151,2 in Zona A e 251/2 in Zona B) interamente ricadenti nel territorio del comune di Enna.\nFlora.\nIl lago \u00e8 circondato da una fascia di vegetazione tipica delle lagune salmastre, che ospita specie caratterizzate da adattamento a condizioni di alta salinit\u00e0 tra cui l'atriplice (\"Atriplex prostrata\" subsp. \"latifolia\"), diverse specie di giunco (\"Juncus acutus\" e \"Juncus maritimus\"), la \"Suaeda maritima\" e la salicornia (\"Salicornia patula\").\nAll'esterno di questa fascia si estende un anello dominato dalla cannuccia di palude (\"Phragmites australis\") che forma fittissimi agglomerati in associazione con la \"Tamarix canariensis\", una piccola tamerice, e con la \"Calystegia sepium\", una pianta erbacea rampicante che si aggroviglia sulle parti aeree delle canne.\nLe pendici dei Monti Erei, che racchiudono il lago, un tempo erano ricoperte dai boschi; oggi sopravvive solo una piccola area di rimboschimento, gestita dall'Azienda Forestale, in cui, accanto alle conifere e agli eucalipti, introdotti dall'uomo, si vanno riaffermando le querce, i lecci, le roverelle e la rara \"Quercus coccifera\".\nFauna.\nLa Riserva riveste un particolare interesse dal punto di vista ornitologico in quanto area nevralgica nei flussi migratori di molte specie di uccelli.\nNel periodo invernale arrivano a svernare la folaga (\"Fulica atra\"), il moriglione (\"Aythya ferina\"), la rara moretta tabaccata (\"Aythya nyroca\") e varie specie di Anatidi tra cui l'alzavola (\"Anas crecca\"), il mestolone (\"Anas clypeata\") e il fischione (\"Anas penelope\").\nIn primavera si possono osservare l'airone cenerino (\"Ardea cinerea\"), la garzetta (\"Egretta garzetta\") e la nitticora \"(Nycticorax nycticorax\"). Recentemente \u00e8 stata segnalata anche la presenza dell'airone rosso (\"Ardea purpurea\"), la cui presenza in Sicilia costituisce un fatto del tutto eccezionale.\nInoltre \u00e8 stata segnalata anche la presenza, nell'aprile del 2006, del pollo sultano (\"Porphyrio porphyrio\").\nNelle zone fangose limitrofe alla riva si trovano spesso il chiurlo maggiore (\"Numenius arquata\"), il totano moro (\"Tringa erythropus \"), la pettegola (\"Tringa totanus\"), la pavoncella (\"Vanellus vanellus\") e il beccaccino (\"Gallinago gallinago\").\nLe colline circostanti il lago sono luogo di nidificazione della coturnice sicula (\"Alectoris graeca whitakeri\"). Nello stesso ambiente collinare vive la poiana (\"Buteo buteo\"), il raro falco di palude (\"Circus aeruginosus\") e vari rapaci notturni come la civetta (\"Athene noctua\"), l'assiolo (\"Otus scops\") e il barbagianni (\"Tyto alba\").\nOltre agli uccelli la Riserva ospita anche mammiferi come l'istrice, la donnola, la crocidura siciliana e recentemente il gatto selvatico, rettili come la tartaruga palustre siciliana (\"Emys trinacris\", il gongilo (\"Chalcides ocellatus\"), il ramarro (\"Lacerta bilineata\") e l'endemica lucertola siciliana (\"Podarcis wagleriana\"), nonch\u00e9 anfibi come il rospo smeraldino siciliano (\"Bufotes boulengeri siculus\") e il discoglosso dipinto (\"Discoglossus pictus\").\nStrutture ricettive.\nL'Ente Gestore ha provveduto alla creazione di sentieri e aree sosta per i visitatori, dotate di capanni per l'avvistamento della fauna ornitica e l'osservazione dell'ambiente naturale. Nella parte collinare della Riserva, in Contrada Zagaria, l'Ente ha realizzato il laboratorio Didattico ambientale gestito dal Centro di educazione Ambientale Alexander Von Humboldt ed ospitato in parte della antica Villa Zagaria dei baroni di Geracello, da qualche anno di propriet\u00e0 della Provincia Regionale."}
{"id": "605699", "revid": "1305772", "url": "https://it.wikipedia.org/wiki?curid=605699", "title": "National Library of Wales", "text": "La National Library of Wales (in gallese \"Llyfrgell Genedlaethol Cymru\"), situata nella citt\u00e0 di Aberystwyth, \u00e8 la biblioteca nazionale del Galles e uno dei sei depositi legali nazionali del Regno Unito e dell'Irlanda. Lo status di deposito legale gli garantisce il diritto di ricevere una copia gratuita di ogni opera pubblicata in questi due stati.\nLa \"National Library of Wales\" ha un archivio di oltre 4 milioni di volumi stampati, tra cui molte edizione rare quali, per esempio, \"Yny lhyvyr hwnn\" (\"In questo libro\") il primo libro stampato in gallese del 1546 e la prima traduzione, sempre in gallese, della Bibbia risalente al 1588.\nLa raccolta pi\u00f9 preziosa \u00e8 quella manoscritta. Vi sono conservati testi letterari medioevali famosi quali il \"Libro di Taliesin\" del XIV secolo; \"Hengwrt Chaucer\", una delle pi\u00f9 antiche e importanti edizioni manoscritte dei racconti di Canterbury del poeta inglese Geoffrey Chaucer; il \"Libro nero di Carmarthen\" che deve il curioso appellativo al colore brunito delle pagine; e il manoscritto \"Hendregadredd\", una delle due fonti maggiori per le opere dei \"poeti dei principi\" (\"Y Gogynfeirdd\"), i poeti di corte gallesi del periodo fra il 1100 e il 1282.\nPresso la biblioteca, \u00e8 presente una ricca collezione di acquerelli paesaggistici di John Ingleby e opere del pittore di et\u00e0 vittoriana Erasmus Walter Ellis.\nLa biblioteca contiene, inoltre, una sezione di mappe, dipinti (fra cui alcuni paesaggi di William Turner), carte topografiche e stampe dei paesaggi del Galles; una mediateca con archivi sonori, audiovisivi, fotografici; un'emeroteca."}
{"id": "605701", "revid": "2178978", "url": "https://it.wikipedia.org/wiki?curid=605701", "title": "Premio Giancarlo Siani", "text": "Il premio e borsa di studio Giancarlo Siani \u00e8 un riconoscimento istituito nel 2004 a Napoli ed \u00e8 promosso dall'Ordine dei giornalisti della Regione Campania, l'Associazione napoletana della stampa, l'Universit\u00e0 degli Studi Suor Orsola Benincasa, il Centro studi Siani e il quotidiano Il Mattino. Questo riconoscimento, assegnato annualmente, ha lo scopo di ricordare una figura importante del giornalismo napoletano: Giancarlo Siani, vittima della camorra e divenuta icona per il suo coraggioso impegno nel denunciare le forme di illegalit\u00e0 diffuse sul territorio vesuviano di cui \u00e8 stato per diversi anni corrispondente e articolista.\nIl riconoscimento si compone in un premio ed una borsa di studio.\nIl premio \u00e8 riservato agli autori di studi, ricerche o tesi di laurea che abbiano come oggetto il giornalismo, l'editoria e il sistema della comunicazione di massa. Il punto di vista di questi temi deve presentarsi sotto un aspetto storico, sociologico e delle tecnologie multimediali. Il bando di concorso viene diffuso in tutte le Universit\u00e0 italiane, le redazioni di giornali e gli Istituti e laboratori di ricerca e sul web attraverso il sito internet ufficiale.\nLa borsa di studio, invece, viene assegnata per favorire e premiare l'accesso alla professione giornalistica dalle nuove leve, pertanto, affidata al migliore studente della Scuola di Giornalismo dell'Universit\u00e0 degli studi Suor Orsola Benincasa.\nLa commissione giudicatrice \u00e8 formata da rappresentanti dei cinque enti promotori e dispone attualmente di cinquemila euro per l'assegnazione del premio.\nDalla sua istituzione ha avuto i seguenti vincitori assegnatari:"}
{"id": "605703", "revid": "1534511", "url": "https://it.wikipedia.org/wiki?curid=605703", "title": ".cymru", "text": ".cymru \u00e8 un dominio di primo livello generico per il Galles.\nIl dominio di primo livello \u00e8 stato proposto dalla societ\u00e0 inglese Nominet, che ha gestito il dominio per il Regno Unito (.uk) dal 1996. La proposta inizialmente era in conflitto con codice_1, proposto dall'organizzazione dotCYM, per sostenere per la lingua e la cultura gallese\nNel mese di giugno 2014, il dominio ha ottenuto il via libera definitivo da parte dell'ICANN. Inizialmente, i nuovi domini erano disponibili solo ai titolari dei marchi."}
{"id": "605707", "revid": "77358", "url": "https://it.wikipedia.org/wiki?curid=605707", "title": "Chiesa di Santa Maria in Plestia", "text": ""}
{"id": "605710", "revid": "56620", "url": "https://it.wikipedia.org/wiki?curid=605710", "title": "Con le peggiori intenzioni", "text": "Con le peggiori intenzioni \u00e8 il romanzo di esordio di Alessandro Piperno. Con questo romanzo ha vinto il Premio Campiello come opera prima, .\nL'opera.\nIl romanzo parla delle gesta dei membri della famiglia alto borghese romana dei Sonnino attraverso tre generazioni, dal nonno Bepy Sonnino, passando per Luca sino a Daniel, l'io narrante.\nI Sonnino non sono certamente una famiglia modello, il loro stile di vita \u00e8 al suo interno del tutto corrotto dai vizi e da un certo malessere tipico della societ\u00e0 moderna. Sullo sfondo la rievocazione storica, dagli anni del felice dopoguerra sino ai nostri giorni, alle inquietudini dell'11 settembre e quindi del terrorismo."}
{"id": "605711", "revid": "1543377", "url": "https://it.wikipedia.org/wiki?curid=605711", "title": "Fanghi attivi", "text": "I fanghi attivi (o fanghi attivati) sono una sospensione in acqua di biomassa attiva (batteri saprofiti, protozoi, amebe, rotiferi e altri microrganismi), solitamente sotto forma di fiocchi.\nTali fanghi sono alla base dei sistemi di ossidazione biologica a fanghi attivi, che sono i pi\u00f9 diffusi nei tradizionali impianti di depurazione o meglio impianti di trattamento delle acque reflue.\nIl ruolo di questa biomassa (presente soprattutto sotto forma di fiocchi sedimentabili costituiti da materia organica e dalle colonie di batteri che di essa si nutrono) nel processo depurativo \u00e8 quello di utilizzare le sostanze organiche biodegradabili presenti nel refluo, degradandole a composti pi\u00f9 piccoli e meno pericolosi che in parte vengono utilizzati dai microrganismi stessi per il proprio nutrimento e la riproduzione.\nSistemi di ossidazione biologica.\nI sistemi di ossidazione biologica si suddividono in due categorie principali:\nQuesti ultimi sistemi si suddividono ulteriormente in:\nI sistemi a biomassa adesa non hanno bisogno del ricircolo dei fanghi per garantire l'idonea concentrazione di fanghi attivi nel bioreattore.\nPrincipi base dell'ossidazione biologica.\nI due tradizionali sistemi di trattamento biologico dell'effluente delle vasche di sedimentazione primaria sono:\nQuesti si basano sulla riproduzione di fenomeni biochimici naturali e la tecnica relativa consiste essenzialmente nel creare le condizioni necessarie affinch\u00e9 tali processi naturali possano compiersi in uno spazio limitato e in un periodo di tempo molto pi\u00f9 breve anzich\u00e9, come avviene in natura, estensivamente.\nCos\u00ec nei sistemi a fanghi attivati si riproduce in limitato spazio il processo di trasformazione delle sostanze organiche che avviene naturalmente nei corsi d'acqua, nel mare nei laghi, ecc., mentre nei letti percolatori si compiono processi di trasformazione dei liquami del tutto simili a quelli che si verificano in un terreno naturale, ma, a parit\u00e0 di liquame trattato in uno spazio molto minore.\nInfatti in un terreno naturale, anche se molto poroso e ben drenato, e nei corsi d'acqua e similari, la quantit\u00e0 di aria disponibile per la massa batterica che elabora e trasforma la materia organica, \u00e8 relativamente scarsa.\nInvece i suddetti sistemi sono realizzati in modo da rendere possibile, mediante un razionale e abbondante afflusso d'aria, un elevato sviluppo di microrganismi aerobi capaci di compiere la detta trasformazione in uno spazio assai minore e in un tempo ridotto.\nIl risultato della trasformazione, naturale o artificiale, \u00e8 pressoch\u00e9 identico, qualunque sia il mezzo impiegato per ottenerlo, percolatori, terreno naturale, fanghi attivati, diluizione in corsi d'acqua o mare.\nPertanto i trattamenti di ossidazione biologica possono essere considerati come degli ecosistemi artificiali in condizioni estreme.\nTrattamento biologico a fanghi attivi.\nNel trattamento biologico a fanghi attivi si realizza nelle vasche un sistema dinamico aerobico controllato, che riproduce in ambiente artificiale gli stessi meccanismi biologici che avvengono in natura (ad esempio lungo il corso di un fiume) per la depurazione delle acque inquinate da sostanze organiche biodegradabili. Infatti, mescolando uno scarico da depurare con dei fanghi attivi in cui \u00e8 presente un'alta concentrazione microbica aerobica preformata, si ha lo stesso processo di autodepurazione che avviene in natura, ma con una velocit\u00e0 delle reazioni accelerata e uno spazio occupato minore.\nIl vantaggio del trattamento a fanghi attivi rispetto alla depurazione naturale \u00e8 che la flora microbica utilizzata per trattare le acque di scarico, anzich\u00e9 rimanere dispersa nell'effluente trattato, tende ad agglomerarsi formando dei fiocchi (materia organica e batteri) che, se posti in condizioni di quiete, tendono a sedimentare e possono essere separati con facilit\u00e0 dai liquami chiarificati che rimangono in superficie (\"surnatante\").\nUlteriori trattamenti, oltre all'ossidazione biologica, consentono anche l'abbattimento di sostanze azotate e fosfati.\nPertanto, la materia organica presente nel refluo viene in parte mineralizzata con formazione dei prodotti gassosi del catabolismo batterico nelle vasche di ossidazione biologica, un'altra parte, va a costituire il fango che \u00e8 fortemente putrescibile e il quale, prima del suo smaltimento deve subire una serie di interventi che vanno a costituire la linea fanghi degli impianti di depurazione.\nMetodi di aerazione.\nL'aerazione dei liquami pu\u00f2 essere effettuata con:\nNel primo metodo l'aerazione si ottiene frammentando l'acqua in minutissime goccioline che vengono spruzzate nell'atmosfera, dove assorbono O2 dall'aria per poi ricadere dentro la massa liquida.\nIl metodo meccanico tradizionale \u00e8 quello Kessener, in cui l'agitazione \u00e8 prodotta in corrispondenza della superficie della vasca per mezzo di uno spazzolone cilindrico o di lamine fissate a un asse longitudinale girevole situato lungo un lato, mentre dal lato opposto \u00e8 situato un deflettore, in modo che il liquame \u00e8 costretto a girare in modo continuo intorno alla vasca. Abbastanza diffuso \u00e8 il metodo di aerazione meccanica per mezzo di turbine (preferibili quelle ad alto numero di giri), che ruotano orizzontalmente, immerse a 5\u201315\u00a0cm di profondit\u00e0.\nNei metodi ad insufflamento d'aria compressa, di solito migliori dei primi, l'ampliamento della superficie di contatto gas-acqua si ottiene mediante l'introduzione nella massa liquida, a una opportuna profondit\u00e0, di bollicine d'aria. Il rapporto percentuale tra il peso di O2 assorbito dall'acqua nell'unit\u00e0 di tempo e quello fornito si chiama efficacia di aerazione (E).\nTale valore \u00e8 funzione del diametro delle bolle.\nI sistemi a bolle minute rendono pi\u00f9 facile la dissoluzione di O2 nell'acqua (E elevato) ma hanno un basso potere rimescolante del miscuglio fango-liquame, quelli a bolle grossolane hanno i vantaggi inversi e inoltre risultano pi\u00f9 economici. Comunque si ha una prevalenza nell'utilizzo dei metodi a bolle minute rispetto a quelli a bolle grossolane.\nDi regola le bolle vengono immesse nella vasca attraverso dei diffusori posti sul fondo della stessa.\nNel terzo metodo, molto costoso ma molto efficace, viene utilizzato direttamente O2 stipato in serbatoi allo stato liquido che viene erogato allo stato gassoso mediante insufflatori posti, di solito, sul fondo della vasca di ossidazione. Questo sistema non \u00e8 utilizzato durante il normale funzionamento dell'impianto, ma solo in casi di emergenza, per esempio per ossigenare velocemente la vasca ed evitare la morte dei microrganismi presenti in caso di un drastico abbassamento di O2.\n\u00c8 fondamentale ottenere un'ossigenazione della vasca uniforme, evitando di lasciare zone anossiche e cercando con questo metodo di ottenere, possibilmente, un ottimale mescolamento del fango attivo.\nProcesso.\nIl refluo, proveniente dal pretrattamento ed eventuale prima sedimentazione, \u00e8 convogliato in grandi vasche, aerate o per insufflazione d'aria o per agitazione da parte di turbine, dove si ha prevalentemente l'abbattimento delle sostanze carboniose.\nIl sistema sfrutta due fenomeni:\nI batteri sono selezionati dalle condizioni globali, cos\u00ec che in ambienti ad alta concentrazione di proteine avremo generi di Alcaligens, Flavobacterium, Bacillus, in ambienti ricchi di carboidrati troveremo Pseudomonas, e a basse concentrazioni di O2 e sostanze organiche avremo Nitrosomonas e Nitrobacter.\nParte della degradazione si verifica nel fango attivo dove si ha una demolizione catalitica operata da esoenzimi su molecole organiche polimeriche a cui segue un loro utilizzo a fini energetici.\nLa necessit\u00e0 di mantenere entrambi i due fenomeni impone un compromesso alla turbolenza interna del refluo che consenta da un lato la formazione dei flocculi e dall'altro un'adeguata ossigenazione dell'acqua per favorire il metabolismo aerobio. In pratica, bisogna cercare il pi\u00f9 possibile di ossigenare la vasca di ossidazione cercando, per\u00f2, allo stesso tempo di non distruggere i fiocchi di fango e i microorganismi presenti al loro interno.\nIl dimensionamento dell'impianto di trattamento delle acque reflue va basato su:\nSecondo il carico organico \u00e8 possibile distinguere impianti ad alto carico (alto BOD, alta produzione di fanghi, rendimento 80%, tempo 3 h) medio, basso e ossidazione totale (altissimo BOD, produzione di fanghi nulla, rendimento ~100%, tempo &gt; 40 h).\nDiventa importante nel processo di depurazione il concetto di carico del fango (CF): un parametro dimensionale che incorpora i concetti di biodegradabilit\u00e0 e efficienza di depurazione: \u201cquantit\u00e0 di massa organica che si pu\u00f2 introdurre giornalmente, riferita alla massa di fango attivo, senza peggiorare l'efficienza di depurazione\u201d. \u00c8 possibile usare grafici sperimentali che correlano il CF con la capacit\u00e0 di depurazione; la quantit\u00e0 di fanghi in ricircolo dipende dal bilancio complessivo fra solidi del fango in ingresso e in uscita dalla vasca di aerazione.\nIl fango indicato come MLSS (kg di solidi sedimentabili/m3 di refluo) viene misurato come SVI o indice di volume del fango ed espresso come volume occupato da un grammo di MLSS in coni Imhoff dopo 30 minuti di sedimentazione; la sedimentazione \u00e8 ottimale quando lo SVI \u00e8 di 50-150 mL/g.\nCon i successivi ricircoli il fango tende a maturare progressivamente ovvero contiene sempre meno sostanze organiche complesse, e sempre pi\u00f9 sostanze organiche semplici. L'et\u00e0 del fango \u00e8 un altro parametro ed \u00e8 legato al carico del fango, al tempo di permanenza dei batteri (giorni), alla biomassa in crescita.\nPossibili problematiche.\nPur essendo una tecnica depurativa consolidata, non \u00e8 raro che gli impianti a fanghi attivi abbiano un funzionamento non soddisfacente a causa di fenomeni provocati da un vero e proprio comportamento patologico dei fanghi. Le alterazioni che possono manifestarsi a carico del fango attivo implicano problemi di separazione tra fase liquida e solida:\nIl deterioramento del processo depurativo \u00e8 influenzato da molteplici fattori, come ad esempio la scarsa ossigenazione, la presenza di scarichi industriali tossici, le eccessive variazioni di carico organico, la carenza di nutrienti, le repentine variazioni di temperatura e pH, la presenza di solfuri.\nPer ottenere una buona conduzione e mantenere un certo rendimento di depurazione con certe caratteristiche dell'effluente finale \u00e8 necessario effettuare, oltre al rilevamento periodico di alcuni parametri analitici tipo la riduzione del COD, del BOD, dei solidi sospesi, ecc., anche controlli e regolazioni in continuo in vari punti dell'impianto."}
{"id": "605712", "revid": "339392", "url": "https://it.wikipedia.org/wiki?curid=605712", "title": "Discovery Travel &amp; Adventure", "text": ""}
{"id": "605714", "revid": "1718925", "url": "https://it.wikipedia.org/wiki?curid=605714", "title": "Pasciano", "text": "Pasciano \u00e8 una frazione di Amatrice. Arroccato sulla dorsale appenninica tra i Monti Sibillini ed i Monti della Laga a 1085 metri s.l.m. in una zona ad alta attivit\u00e0 sismica, \u00e8 situato a poca distanza dall'antico confine tra lo Stato Pontificio e il Regno di Napoli. Nella parte alta del paese si trova l'antica chiesa di San Silvestro, risalente al XV secolo, sovrastata dal caratteristico ed elegante campanile, donato nel 1930 dalla famiglia Vincenzo Sagnotti alla cittadinanza. Naturalisticamente la zona \u00e8 di grande fascino: da un lato vi \u00e8 la profonda e boscosa valle del ramo ovest del Torrente Neia, ai piedi del monte Prato (1913 metri s.l.m.), dall'altro invece la veduta si fa ampia su tutta la catena dei Monti della Laga, dal Monte Vettore fino al Gran Sasso d'Italia. Il territorio di Pasciano \u00e8 incluso nel Parco nazionale del Gran Sasso e Monti della Laga.\nStoria.\nAnticamente il territorio di Pasciano faceva parte di quelle che venivano chiamate \"Terrae Summatinae\", gi\u00e0 popolate da \"pagi\", \"villae\" e \"vici\" d'epoca romana situati intorno al punto pi\u00f9 alto dell'antica via Salaria (1010 metri s.l.m.), e cos\u00ec chiamate in riferimento a \"Summata\", il pi\u00f9 grande dei villaggi del territorio. Gli scrittori romani parlavano di \"Summa Villarum\" e tra queste probabilmente vi era anche il Vicus Phalacrinae, luogo di nascita dell'imperatore Vespasiano, salito al trono nel 70 d.C.; la stessa Gens Flavia era originaria del luogo.\nDopo la caduta dell'Impero romano d'Occidente le ville summatine passarono attraverso le successive dominazioni bizantina, longobarda, normanna, e infine sotto lo Stato Pontificio. L'esistenza della villa di Pasciano viene attestata gi\u00e0 nel VI secolo come parte del Gastaldato longobardo di Rieti. Il paese si svilupp\u00f2 intorno al castello ligneo, oggi andato perduto, costruito dalla locale famiglia dei Sagnotti per fortificare la posizione strategica del luogo, situato tra le zone di influenza di Amatrice, Norcia, Arquata del Tronto e Ascoli che a partire dal XII secolo si contesero e spartirono il territorio della ormai decaduta cittadella di \"Summata\", oggi scomparsa.\nTra il 1100 e il 1200 Pasciano ed i paesi della valle dell'Aleggia dipesero dal comitato di Falacrine. Documenti storici, come il Catalogus baronum, compilato inizialmente al tempo di Ruggero il Normanno e nuovamente redatto nel 1168, attestano la partecipazione dei baroni delle ville summatine, e tra queste Pasciano, alle crociate. Nel 1295 il paese pass\u00f2 sotto la giurisdizione de \"la Matrice\", l'odierna Amatrice, costituitasi in libero comune.\nNel corso del XIII secolo la decadenza e la scarsa difendibilit\u00e0 di \"Summata\" accrebbero l'importanza delle fortificazioni e dei castelli delle ville summatine e tra queste in particolar modo quella di Pasciano e delle vicine Aleggia e Roccasalli. L'importanza strategica del luogo fu tale che nel 1211 l'imperatore Ottone IV ordin\u00f2 a poca distanza da Pasciano la costruzione di \"Oppidum\" divenuta poi Accumoli.\nTra il 1400 e il 1500 il territorio summatino fu al centro di feroci dispute territoriali, sfociate spesso in guerre, tra Amatrice, Norcia, Arquata del Tronto, Cittareale e L'Aquila.\nNel 1639 Pasciano fu gravemente danneggiato dai devastanti terremoti dei giorni 7, 14 e 17 ottobre, che rasero al suolo gran parte delle ville summatine, tra cui la vicina cittadina de l'Aleggia. Tuttavia fu proprio durante il XVII secolo che Pasciano divenne rinomato centro di produzione di archibugi, fucili e cannoni grazie alla scoperta, operata dall'ingegnosa famiglia dei Sagnotti, di una particolare lega metallica che contrastava efficacemente l'ossidazione delle parti metalliche. Nella seconda met\u00e0 del XVII secolo questa scoperta era una rivoluzione in grado di cambiare il corso della storia e gli equilibri politici e militari della zona, almeno fino all'avvento del fucile a pietra focaia, e infatti la fabbrica di fucili impiantata nel castello di Pasciano fu presto al centro delle attenzioni dei circoli filofrancesi e delle truppe spagnole del Regno di Napoli: nel 1647 una lettera indirizzata all'ambasciatore di Francia a Roma, contenente informazioni sul castello di Pasciano, fu intercettata dagli spagnoli e cost\u00f2 la vita alla principessa Annamaria Orsini, legata ai circoli antispagnoli del centro Italia, come narrato dal cronista dell'epoca Nicola Lupacchino da Amatrice. Nel 1672, nel 1703 e nel 1730 Pasciano fu scosso da altrettanti violenti terremoti che danneggiarono in maniera consistente il patrimonio architettonico locale.\nDal XVIII secolo Pasciano attravers\u00f2 una fase di progressiva decadenza e spopolamento, e la sua storia fu legata alle sorti della vicina Amatrice. Con l'unit\u00e0 d'Italia il territorio amatriciano fu inserito nell'Abruzzo aquilano (\"Abruzzo Ulteriore\"), e solo nel 1927, con la creazione della provincia di Rieti, la zona entr\u00f2 a far parte dell'alto Lazio. Oggi la piccola economia del paese si basa prevalentemente sulla pastorizia, sulla produzione di legname e sulla villeggiatura.\nIl paese \u00e8 stato duramente colpito dal terremoto del 24 agosto 2016, con epicentro a circa 8 km da Pasciano, e dallo sciame sismico successivo alla prima scossa. Molti degli edifici dell'abitato sono stati seriamente danneggiati, tra cui la chiesa di San Silvestro. Le forte replica del 30 ottobre con epicentro in vicinanza di Norcia ha poi causato ulteriori ingenti danni e crolli nel paese."}
{"id": "605716", "revid": "22643", "url": "https://it.wikipedia.org/wiki?curid=605716", "title": "Chiesa di Santa Maria di Plestia", "text": ""}
{"id": "605750", "revid": "22414", "url": "https://it.wikipedia.org/wiki?curid=605750", "title": "Biblioteca nazionale del Galles", "text": ""}
{"id": "605772", "revid": "307923", "url": "https://it.wikipedia.org/wiki?curid=605772", "title": "Santuario di Santa Lucia al Sepolcro", "text": " \nIl santuario di Santa Lucia al sepolcro \u00e8 un santuario eretto sul luogo in cui la santa siracusana fu martirizzata nel 304, durante la grande persecuzione voluta dall'imperatore Diocleziano.\nLa chiesa, il convento dei frati minori francescani e il vicino sepolcro della Santa, presso il quartiere Santa Lucia della citt\u00e0, erano definiti \"extra moenia\" poich\u00e9 isolati rispetto alla restante parte di Siracusa. Proprio per questo era conosciuta anche come chiesa di Santa Lucia fuori le mura.\nLa chiesa.\nLa chiesa, fu costruita intorno al 1100 dai normanni e dell'impianto normanno a pianta basilicale, chiusa da absidi, si conservano la facciata, il portale con i caratteristici capitelli e i primi due ordini della torre campanaria. Successive aggiunte e rimaneggiamenti ne hanno modificato l'aspetto a cominciare dal XIV secolo, epoca a cui e fatto risalire il rosone della facciata. Altri interventi si ebbero nel corso del '600, forse ad opera di Giovanni Vermexio, che costru\u00ec poco dopo la vicina chiesa del Sepolcro (1629), pur non risultandone documentazione certa.\nNel 1625 lo scrittore e viaggiatore Pietro Della Valle, di ritorno da suo viaggio in oriente descrive cos\u00ec la chiesa:\nNel 1693 il terremoto cre\u00f2 parecchi danni subiti, determinando necessari interventi di ricostruzione, con l'aggiunta verso la piazza e sul prospetto, del portico (1723-34) attribuito a Pompeo Picherali (crollato nel 1970 e poi ricostruito) al quale si deve pure l'ultimo ordine della torre del 1740.\nL'interno mostra i rifacimenti di et\u00e0 aragonese, ai quali va ascritto il soffitto ligneo a travature dipinte (XIV secolo), restaurato nel 1940, e i rifacimenti operati nei primi decenni del Seicento, a partire dal 1626, quando alle colonne si sostituiscono i pilastri e furono aggiunte le cantorie stilisticamente attribuibili a Giovanni Vermexio. I restauri attuati in et\u00e0 moderna hanno poi liberato il tempio da molte sovrastrutture del XVIII e XIX secolo, riconducendolo al primitivo nitore.\nPosta presso il pilastro destro del presbiterio, vi \u00e8 la colonna del martirio della Santa, un motivo che si ripete anche nella decorazione della chiesa.\nIl 13 dicembre 2018, ricorrendo i 400 anni della custodia del luogo del martirio e della sepoltura di Santa Lucia da parte dei frati minori, l'arcivescovo di Siracusa, Salvatore Pappalardo, ha eretto la chiesa a santuario diocesano.\nDietro l'altare \u00e8 collocata la grande tela del \"Seppellimento di Santa Lucia\" dipinta nel 1608 dal Caravaggio, nel suo soggiorno siracusano. Per molti anni la tela \u00e8 stata custodita presso la chiesa di Santa Lucia alla Badia, fino al ritorno della stessa nel suo luogo di origine il 6 dicembre 2020.\nIl sepolcro.\nNella speranza di poter collocare le spoglie di santa Lucia in un luogo degno della sua santit\u00e0, si trassero nel seicento dei proventi da una delle gabelle pi\u00f9 cospicue del tempo con cui si avviarono i lavori del tempietto ottagonale seminterrato, di cui fu incaricato l'architetto Giovanni Vermexio. La fabbrica fu per\u00f2 interrotta quando sembr\u00f2 alle massime autorit\u00e0 militari, nella persona del duca di Albuquerque, che l'edificio potesse rappresentare, nell'ottica della cittadella militare, la possibile sede di postazioni di artiglieria, in caso di assedio.\nAll'interruzione seguirono prescrizioni precise che determinarono la riduzione dell'opera e l'attuale assetto del tempio. Esso presenta un ritmo di contropilastri coronati da capitelli corinzi arricchiti da esuberante decorazione a conchiglie e mascheroni, interrotto da superfici piane che accolgono in modo alterno il corpo delle nicchie e lo slancio dei vani d'ingresso. Il coronamento \u00e8 rappresentato dalla \"cuboletta\" prescritta \"militari manu\". \nL'interno, ricoperto a cupola, presenta un unico altare in corrispondenza del loculo sepolcrale, ed accoglie la statua di santa Lucia giacente, scolpita da Gregorio Tedeschi (1634).\nAnche questa statua durante l'assedio spagnolo della citt\u00e0 nel 1734-35, secondo una pia leggenda tradizionale, avrebbe avuto una sudorazione miracolosa, \"quasi visibile segno che la Santa Patrona dolorasse dell'imminente travaglio della diletta sua patria\". Le macchie di ruggine visibili sulla statua vengono indicate oggi come il resto visibile di tale fenomeno.\nNel dopoguerra venne installato sopra il fonte battesimale il bassorilievo raffigurante \"San Giovanni Battista\" scolpito da Salvo Monica.\nSacrestia.\nPresso la sacrestia del santuario sono documentati dipinti di pregio artistico."}
{"id": "605774", "revid": "124260096", "url": "https://it.wikipedia.org/wiki?curid=605774", "title": "Sturmgesch\u00fctz IV", "text": "Lo Sturmgesch\u00fctz IV, nome spesso abbreviato in StuG IV e il cui numero d'identificazione dell'Esercito tedesco era Sd.Kfz. 167, fu un cannone d'assalto e cacciacarri della seconda guerra mondiale. Nacque come soluzione d'emergenza al calo della produzione dello Sturmgesch\u00fctz III e fu il risultato dell'unione della casamatta corazzata di questi con scafo e telaio del carro armato medio Panzer IV; armato con un pezzo da 75\u00a0mm ad alta velocit\u00e0 iniziale, combatt\u00e9 nei ranghi delle divisioni di fanteria per contrastare i blindati degli eserciti avversari. Fu prodotto in oltre esemplari dalla Krupp fino agli ultimi giorni della guerra.\nStoria.\nSviluppo.\nNel 1935 il colonnello Erich von Manstein propose la creazione di un'artiglieria d'assalto per appoggiare con azioni dirette la fanteria e, in specie, per neutralizzare fortificazioni campali; questa nuova branca avrebbe dovuto essere formata da veicoli completamente cingolati e corazzati. Nel 1936 fu prescelto lo scafo del carro armato medio Panzer III di recente progettazione: fu semplicemente prevista una bassa casamatta al posto della torretta e furono introdotte modifiche minori, portando cos\u00ec allo Sturmgesch\u00fctz III. Questo cannone d'assalto conobbe un impiego sempre pi\u00f9 vasto e una diversificazione dei suoi compiti tattici, poich\u00e9 si trov\u00f2 sempre pi\u00f9 spesso a operare come cacciacarri (soprattutto sul fronte orientale). Rinunci\u00f2 dunque all'obice da 75\u00a0mm delle prime versioni per un cannone dello stesso calibro ma a lunga canna, in grado di perforare bersagli corazzati come i carri armati, variante che cominci\u00f2 a essere prodotta in grande serie in particolare dalla Alkett (sussidiaria della Rheinmetall-Borsig). Nel febbraio 1943 la Daimler-Benz (ideatrice del Panzer III) propose alla Krupp di fondere al suo Panzer IV la sovrastruttura e l'armamento dello StuG III; infatti il Panzer III, non pi\u00f9 competitivo, sarebbe stato progressivamente rimosso dal servizio e, per semplificare la logistica, l'industria tedesca si sarebbe concentrata sul Panzer IV. La dirigenza della Krupp, tuttavia, rifiut\u00f2: fu osservato che l'ibrido avrebbe avuto lo stesso peso del carro armato e solo una modesta diminuzione dell'altezza.\nNel novembre 1943 i bombardamenti strategici degli Alleati investirono anche Berlino e gli impianti della Alkett furono devastati, tanto che la produzione dello StuG III declin\u00f2 bruscamente proprio quando le richieste impellenti di equipaggiamenti e ricambi si erano moltiplicate. Nella notte tra il 6 e il 7 dicembre si svolse un'importante riunione alla presenza di Adolf Hitler, il quale dette ordine di riattivare la proposta della Daimler e di metterla in pratica per riprendere la produzione al pi\u00f9 presto. Un prototipo fu rapidamente assemblato, collaudato e accettato in servizio quello stesso mese, con la designazione ufficiale di \"Sturmgesch\u00fctz IV f\u00fcr 7.5cm Stu.Kan. 40 (L/48)\", abbreviata in StuG IV; tale designazione si era rivelata necessaria per non creare confusione con lo \"StuG IV mit 15\u00a0cm StuH 43\", nome ufficiale del contemporaneo Sturmpanzer IV. Il numero d'identificazione prescelto dall'Esercito tedesco fu Sd.Kfz. 167. Una fonte afferma, inoltre, che lo StuG IV fu concepito come misura d'emergenza nell'attesa che il pi\u00f9 promettente Jagdpanzer IV fosse messo a punto.\nProduzione.\nGli stabilimenti Krupp-Gruson di Magdeburgo ebbero l'incarico di fabbricare in serie il nuovo StuG IV. Senza contare il prototipo, al 31 dicembre 1943 furono consegnati i primi trenta esemplari, tutti ottenuti per trasformazione di Panzer IV o sulla catena di montaggio, o tornati dal fronte per essere riparati; nel corso del 1944 furono completate unit\u00e0, con la massima punta produttiva a febbraio (136 mezzi) e un minimo a dicembre (49 mezzi): fu comunque mantenuta una media mensile di circa 83 esemplari. La fabbricazione continu\u00f2 tra crescenti difficolt\u00e0 nel 1945 e totalizz\u00f2 102 StuG IV tra il 1\u00ba gennaio e il 31 marzo, pi\u00f9 tre veicoli completati e consegnati in aprile. La produzione complessiva dello StuG IV assomma dunque a esemplari.\nI numeri di matricola dei telai erano suddivisi in due intervalli, dei quali il primo noto nella sua interezza (89324-89382), mentre del secondo si sa solo che inizia da 100001. Tutti gli StuG IV furono ottenuti da telai di Panzer IV Ausf\u00fchrung G (\"versione G\") oppure Ausf\u00fchrung H.\nImpiego operativo.\nLo Sturmgesch\u00fctz IV fu distribuito ai reparti dell'artiglieria d'assalto: le \"Sturmgesch\u00fctz-Brigade\" e gli \"Sturmgesch\u00fctz-Abteilung\", che si trovavano alle dipendenze sia delle Panzer-Division che delle normali divisioni di fanteria. Furono presto assegnati anche ai battaglioni anticarro, a riprova della trasformazione tattica vissuta dagli StuG in generale. Addirittura il semovente fu talvolta utilizzato per costituire il terzo battaglione dei reggimenti corazzati delle Panzer-Division, dato che aveva in comune molte componenti con il principale carro armato che le formava (il Panzer IV).\nTecnica.\nLo Sturmgesch\u00fctz IV era lungo 6,70 metri, alto 2,20 metri e largo 2,95 metri; il peso in ordine di combattimento ammontava a 25,90 tonnellate, il che si traduceva in una pressione al suolo di 0,92\u00a0kg/cm\u00b2. La composizione del semovente era relativamente semplice: sullo scafo di un Panzer IV era saldata la casamatta dello StuG III. Rispetto a quella originale, per\u00f2, presentava una diversa conformazione della cabina di guida sulla sinistra, che era rettangolare, pi\u00f9 estesa e senza la feritoia frontale.\nLa dotazione offensiva principale era la stessa dello StuG III, ovvero il cannone StuK 40 da 75\u00a0mm L/48; il pezzo era inserito al centro della casamatta frontale e, dal febbraio 1944, fu dotato del mantelletto sagomato \"Saukopf\" (80\u00a0mm). Lo StuK 40 sparava in genere la munizione \"Panzergranate 40\" da 4,1 chili: con una velocit\u00e0 alla volata di 990\u00a0m/s e alla distanza di 100 metri, il proiettile era capace di penetrare una lastra d'acciaio omogeneo spessa 143\u00a0mm e inclinata a 30\u00b0. Se lo sparo avveniva a 500 metri la penetrazione ottenibile scendeva a 120\u00a0mm; da metri la Panzergranate riusciva a battere protezioni spesse fino a 97\u00a0mm. Erano inoltre disponibili la \"Panzergranate 39\" con una velocit\u00e0 alla volata di 750\u00a0m/s, dalle capacit\u00e0 distruttive un poco inferiori \u2013 106\u00a0mm dalla distanza di 100 metri, 96\u00a0mm da 500 metri \u2013 e una munizione a carica cava (\"Granate 38 Hohlladung/C\") in grado di trapassare 90\u00a0mm d'acciaio omogeneo a qualsiasi distanza e inclinazione. Il pezzo era brandeggiabile su un arco molto limitato, appena 10\u00b0 a destra e a sinistra, perci\u00f2 per seguire bersagli in movimento e relativamente vicini l'intero veicolo avrebbe dovuto muoversi di conseguenza; l'alzo massimo era di +20\u00b0. Come armamento secondario era stata fornita una mitragliatrice MG 34 da 7,92\u00a0mm in postazione scudata esterna, piazzata sulla destra e per il cui utilizzo un membro dell'equipaggio doveva sporgersi: dall'estate 1944, per risolvere questa vulnerabilit\u00e0, la MG 34 fu equipaggiata con un sistema a controllo remoto. Per la difesa personale, infine, erano caricate a bordo due pistole mitragliatrici MP 40 da 7,92\u00a0mm, impiegabili anche dall'interno del mezzo da feritoie e portelli. In totale il semovente trasportava 87 granate, cartucce per la mitragliatrice e 384 per gli MP 40. Il veicolo aggiunse, durante il 1944, un gruppo di \"N\u00e4hverteidigungswaffe\" sull'angolo anteriore sinistro della casamatta, vale a dire un gruppo di tre lanciatori per fumogeni o altri ordigni.\nLo StuG IV mantenne la corazzatura ereditata dal Panzer IV, formata da parti sia rivettate che saldate. Sul lato frontale lo spessore era di 80\u00a0mm per il muso e di 30\u00a0mm per la copertura quasi orizzontale degli organi di trasmissione e manovra; i fianchi avevano protezioni da 30\u00a0mm e il retro di 20\u00a0mm. La casamatta replicava questa distribuzione, eccetto che per il retro, anch'esso da 30\u00a0mm. Cielo e fondo del mezzo erano rispettivamente corazzati con 20-10\u00a0mm e 10\u00a0mm. Inoltre un certo numero di esemplari ebbe placche di calcestruzzo da 152\u00a0mm davanti alla postazione del conducente, mentre altri presentavano lastre da 30\u00a0mm angolate nello stesso punto. In media le corazzature del semovente erano quasi verticali, con un'inclinazione di 10\u00b0 o 14\u00b0 rispetto a un asse verticale.\nNel vano posteriore dello scafo, in un proprio compartimento, era installato il motore: un Maybach HL 120 TRM a dodici cilindri a V, alimentato a benzina e raffreddato ad acqua, con una cilindrata di \u00a0cm\u00b3; sviluppava 265\u00a0hp a giri al minuto ed era servito da grossi serbatoi per complessivi 450 litri di carburante. L'albero lo collegava alla trasmissione anteriore, cui era associata un cambio con sei marce avanti e una retromarcia. La potenza si ingranava attraverso frizioni alle ruote motrici dentate; il resto del treno di rotolamento era composto per lato da otto ruote portanti con battistrada gommato, quattro rulli superiori e una ruota a raggi posteriore. Le ruote portanti erano accoppiate mediante quattro carrelli, ciascuno dei quali dotato di una sospensione a balestra e di un ammortizzatore esterno per moderarne l'escursione verticale. Poich\u00e9 l'apparato Maybach consumava 2,05 litri per ogni chilometro percorso su strada asfaltata e 3,46 litri se la marcia avveniva fuoristrada, l'autonomia arrivava rispettivamente a 220 chilometri e 130 chilometri. Il blindato poteva raggiungere una velocit\u00e0 massima di 38\u00a0km/h, ma solo in condizioni ottimali; su strada era pi\u00f9 tipica una velocit\u00e0 di circa 20\u00a0km/h, che scendeva a 15\u00a0km/h su terreno vario. Con una luce libera di circa 30\u00a0cm, lo StuG IV era in grado di superare ostacoli verticali di 0,60 metri, di affrontare guadi fino a 1,20 metri, di superare trincee larghe al massimo 2,35 metri e di gestire pendenze fino a 30\u00b0.\nL'equipaggio era formato da quattro uomini. Il conducente trovava posto nello scafo anteriore sinistro e usufruiva di due periscopi per osservare l'esterno; pi\u00f9 indietro sedevano il cannoniere, il comandante e il caricatore, che rivestiva inoltre funzione di marconista. Lo StuG IV era infatti equipaggiato con una radio FuG 15 oppure FuG 16, tipicamente assegnate all'artiglieria d'assalto tedesca.\nVersioni.\nNel 1944 lo StuG IV fu preso in esame per essere potenziato. La Krupp arm\u00f2 un singolo esemplare con un KwK 42 da 75\u00a0mm L/70, inserito rigidamente nella casamatta. Il prototipo fu testato a lungo, ma senza esito positivo."}
{"id": "605775", "revid": "57342", "url": "https://it.wikipedia.org/wiki?curid=605775", "title": "Anna Maria Guarnieri", "text": "Biografia.\n\u00c8 figlia del direttore d'orchestra Antonio Guarnieri. Studia per due anni all'Accademia dei filodrammatici di Milano, quindi per due anni alla scuola del Piccolo Teatro, dalla quale viene espulsa per indisciplina. Debutta nel 1954, ancora diciannovenne, in \"Quando la luna \u00e8 blu\" di Frederick Hugh Herbert, accanto a Enrico Maria Salerno e Luigi Cimara (\u00ab\u00c8 nata un'attrice\u00bb il giudizio di Silvio D'Amico). Nello stesso anno entra nella Compagnia dei Giovani, il cui nucleo \u00e8 costituito da Romolo Valli, Giorgio De Lullo, Rossella Falk, Elsa Albani; interpretando con successo ruoli drammatici, come \"Anna Frank\", e pi\u00f9 leggeri come \"Gigi\", dall'omonimo romanzo di Colette. L'esperienza con la Compagnia dei Giovani termina nel 1963 con la tourn\u00e9e nell'Europa Orientale.\nDopo l'Estate teatrale veronese del 1963, passa alle regie di Franco Zeffirelli negli anni 1963-1968, tra le quali \"La lupa\" con Anna Magnani al Maggio Musicale Fiorentino. Nel 1972 entra come prima attrice nella compagnia Teatro Opera 2 fondata dal regista Missiroli. Con Missiroli, al Teatro Stabile di Torino, recita in opere di Carlo Goldoni, Luigi Pirandello, August Strindberg, Anton \u010cechov (Sonia in \"Zio Vanja\", ruolo a cui afferma di tenere moltissimo), Shakespeare, John Webster, Frank Wedekind. Poi con Luca Ronconi.\nPer la televisione, recita negli sceneggiati \"La cittadella\", \"E le stelle stanno a guardare\" e \"David Copperfield\", diretti da Anton Giulio Majano, nonch\u00e9 ne \"L'idiota\" e in \"Umiliati e offesi\", diretti rispettivamente da Giacomo Vaccari e Vittorio Cottafavi. L'ultimo ruolo in televisione \u00e8 stato nell'adattamento de \"La contessina Mizzi\" di Arthur Schnitzler trasmesso nel 1986. Nel cinema lavora con Mauro Bolognini, Pasquale Festa Campanile, Enzo Muzii.\nNegli anni novanta interpreta soprattutto i grandi ruoli tragici del teatro di Euripide (Clitennestra, in \"Ifigenia in Tauride\") e Pirandello (\"La ragione degli altri\"). Nel 2001 le viene conferito il premio Ugo Betti alla carriera. Nel 2010 sposa a Udine l'attore Luciano Virgilio."}
{"id": "605776", "revid": "33689", "url": "https://it.wikipedia.org/wiki?curid=605776", "title": "Carte milanesi", "text": ""}
{"id": "605787", "revid": "339392", "url": "https://it.wikipedia.org/wiki?curid=605787", "title": "Classe Gaeta (cacciamine)", "text": ""}
{"id": "605790", "revid": "27723", "url": "https://it.wikipedia.org/wiki?curid=605790", "title": "Polideuce (astronomia)", "text": ""}
{"id": "605792", "revid": "93556", "url": "https://it.wikipedia.org/wiki?curid=605792", "title": "Classe Stromboli", "text": "La classe Stromboli \u00e8 costituita da tre navi da rifornimento in mare e trasporto, ordinate dalla marina italiana negli anni settanta come necessario passo per operazioni d'altura: \"Stromboli\" e \"Vesuvio\" contraddistinti rispettivamente dal distintivo ottico \"A 5327\" e \"A 5329\" e uno dalla marina irachena. Successivamente nella seconda met\u00e0 degli anni novanta \u00e8 stata costruita una quarta unit\u00e0 derivata dalla classe, l' ma ingrandita, notevolmente modificata e con maggiori capacit\u00e0 operative rispetto alle precedenti.\nPer la Marina militare irachena venne costruita una nave simile alle prime due, denominata \"Agnadeen\" e con distintivo ottico \"A 102\", dopo avere effettuato in acque italiane la formazione del personale di bordo tra il 1984 e il 1985, nel 1986 ha attraccato ad Alessandria d'Egitto, dove \u00e8 rimasta bloccata a causa degli sviluppi del conflitto Iran-Iraq che avevano portato le truppe iraniane a minacciare il porto iracheno di Bassora, base della marina irachena, finendo cos\u00ec per restare internata nel porto egiziano a causa dell'embargo dovuto prima alla guerra Iran-Iraq e successivamente alla guerra del golfo. Il rifornitore iracheno differiva dalle unit\u00e0 similari italiane essenzialmente nell'armamento, essendo dotato di cannone da 76/62 Super Rapido al posto del pezzo da 76/62 allargato MMI.\nNel 1991, il comitato delle Nazioni Unite incaricato di fare eseguire le clausole dell'armistizio che pose fine all'Operazione Desert Storm assegn\u00f2 la custodia della \"Agnadeen\" all'Italia che a sua volta per motivi non chiari non l'ha mai mai rivendicata e pertanto la nave \u00e8 rimasta nel porto di Alessandria. Nel 2005 in seguito ad un accordo di cooperazione ed assistenza da parte della Marina Militare italiana alla nuova Marina Irachena sembrava che la situazione della \"Agnadeen\" avrebbe potuto sbloccarsi, ma dopo 20 anni di immobilit\u00e0 in cui la manutenzione era stata minima, la nave era in condizioni disastrose e non era in grado di navigare e un suo riallestimento sarebbe risultato eccessivamente costoso; inoltre la nuova Marina irachena non necessitava di una nave del genere, non avendo navi capaci di rifornimento laterale.\nAssieme al rifornitore di squadra erano state ordinate dall'Iraq quattro fregate Classe Lupo, poi diventate classe Soldati nella Marina Militare, e sei corvette tipo \"al-Assad\", quattro delle quali furono rivendute alla Malaysia, mentre due corvette che erano state gi\u00e0 consegnate all'Iraq nel 1986, ma che non avevano potuto lasciare l'Italia a causa dell'embargo dovuto prima alla guerra Iran-Iraq e successivamente alla guerra del golfo, a causa dell'invasione iraqena del Kuwait del 1990 sono rimaste ormeggiate all'Arsenale di La Spezia. Gli accordi del 2005 di assistenza alla Iraqi Coastal Defense Force sono sfociati nella consegna all'Iraq e un successivo riallestimento delle due corvette delle corvette che restarono ormeggiate a La Spezia e alla costruzione per l'Iraq di quattro pattugliatori di tipo Saettia. Nel 2014 la Fincantieri e il governo iracheno firmarono un accordo che lo risolveva la disputa di lunga data sulle due corvette ordinate da Baghdad nel 1980. La successiva imposizione di un embargo sulle armi delle Nazioni Unite a Baghdad ha causato la lunga permanenza delle due corvette nella base di La Spezia. L'ambasciata italiana a Baghdad ha facilitato i negoziati, annunciando il 15 maggio 2014 che la Fincantieri e il governo iracheno avevano raggiunto un accordo che apriva la strada alla chiusura della disputa, con la Fincantieri avrebbe curato il riallestimento di queste due corvette che raggiunsero l'Iraq nel 2017.\nUna nave simile all\"Etna\" \u00e8 stata invece costruita per la Marina Greca.\nAlla loro entrata in servizio le unit\u00e0 navali della classe sono state inquadrate nelle Forze d'altura. Lo \"Stromboli\" \u00e8 stato inquadrato nel 5\u00aa Squadriglia fregate della 2\u00aa Divisione navale presso la base di Taranto, il \"Vesuvio\" nella 7\u00aa Squadriglia fregate della 1\u00aa Divisione navale presso la base della Spezia.\nIn seguito alla riorganizzazione della Squadra Navale del 1999, le unit\u00e0 della classe erano inquadrate nel COMFORAL il Comando delle Forze d'altura a cui apparteneva anche l\"Etna\". Lo \"Stromboli\" veniva inquadrato nel COMSQUAFR1 dislocato presso la base di Taranto e il \"Vesuvio\" nel COMSQUAFR2 dislocato presso la base di La Spezia.\nIn seguito alle successive ristrutturazioni della flotta a partire dal giugno 2016 sono tornate le vecchie denominazione di COMDINAV UNO e COMDIVAV DUE, lo \"Stromboli\" \u00e8 stato inquadrato nel COMDINAV DUE insieme all\"Etna\" e il \"Vesuvio\" nel COMDINAV UNO.\nCaratteristiche.\n\"Stromboli\" e \"Vesuvio\" hanno la capacit\u00e0 di trasporto di 4.000 tonnellate di gasolio, 400 tonnellate di carburante avio, 300 tonnellate di altri rifornimenti. Le due unit\u00e0 dispongono di due stazioni di rifornimento e sono attrezzate per elirifornimento VERTREP (Vertical replenishment) cio\u00e8 per operazioni di rifornimento verticale in mare con l'elicottero in volo. Le unita sono state armate con un cannone Oto Melara da 76/62mm \"MMI\" a prua e con mitragliere da 25/90mm per la difesa antiaerea. La propulsione \u00e8 diesel, con 2 motori C428-SS della Grandi Motori Trieste che scaricano su un'unica elica 9.600 HP di potenza; la velocit\u00e0 \u00e8 di 18 nodi.\n\"Stromboli\".\nCostruzione.\nLa costruzione dello Stromboli \u00e8 avvenuta presso il cantiere navale di Riva Trigoso e l'unit\u00e0, impostata nel 1973 \u00e8 stata varata il 20 febbraio 1975 entrando in servizio il 31 ottobre dello stesso anno ricevendo la bandiera di combattimento a Palermo il 7 giugno 1978 da parte del locale gruppo dell'ANMI. Lo Stromboli \u00e8 contraddistinto dalla matricola A 5327.\nAttivit\u00e0 operativa.\nNei suoi 43 anni di attivit\u00e0 operativa alle spalle, Nave Stromboli continua ancora a fornire il suo contributo logistico alle unit\u00e0 della Squadra navale ed a quelle delle marine alleate, partecipando a molte missioni, alcune delle quali passate alla storia. Nell'Estate 1979 ha partecipato insieme al \"Vittorio Veneto\" e all\"'Andrea Doria\" a una missione di soccorso ai profughi vietnamiti. Dal settembre 1987 insieme ad altre unit\u00e0 della squadra navale ha preso parte a un'operazione per assicurare la libera navigazione ai mercantili italiani durante la guerra Iran-Iraq nel golfo Persico dove \u00e8 ritornata ad agosto 1990 per prendere parte all'operazione Desert Storm durante la guerra del golfo. Nel febbraio 1994 con il 25\u00ba Gruppo navale ha fornito supporto logistico in Somalia al contingente italiano impegnato nella missione Ibis II e tra il gennaio e il marzo 1995 con il 26\u00ba Gruppo navale \u00e8 stata impegnata nella missione Ibis III sempre nelle acque somale fornendo supporto all'evacuazione delle forze del contingente di pace delle Nazioni Unite. Dopo il 2000 ha preso parte alle missioni Active Endeavour nel Mediterraneo Orientale per la prevenzione del terrorismo internazionale e all'operazione Enduring Freedom.\nNome.\nQuesta \u00e8 la sesta unit\u00e0 a portare il nome Stromboli. La prima \u00e8 stata una corvetta di II rango a ruote costruita in Inghilterra e varata nel 1844 che dopo aver fatto parte della marina napoletana nel 1861 venne incorporato nella Regia Marina. Successivamente alla sbarco dei Mille cattur\u00f2 il piroscafo Piemonte rimorchiandolo fino a Napoli. Venne radiata nel 1865. \nLa seconda unit\u00e0 fu un ariete torpediniere costruito all'Arsenale di Venezia. Impostato nel 1884 e varato nel 1886 prest\u00f2 servizio nella Regia Marina dal 1888 fino al 1907 anno in cui venne radiato. \nLa terza unit\u00e0 fu un ex mercantile spagnolo dislocamento 268 t., varato nel 1892 con il nome Boheme, acquistato nel 1916, utilizzato come rimorchiatore e radiato nel 1919. \nLa quarta unit\u00e0 fu una nave da trasporto varata presso i Cantieri Navalmeccanica di Castellammare di Stabia nel 1940, affondato da unit\u00e0 britanniche presso Lampedusa nel 1943. \nLa quinta unit\u00e0 \u00e8 stata una nave da trasporto, della Classe Vesuvio costruita negli stabilimenti OTO della Spezia, che varata nel 1940 come nave mercantile, non completata, venne poi acquistata dalla Marina Militare nel 1948 ed impiegata, a partire dal 1953, dopo ampi lavori di modernizzazione e di trasformazione, come nave logistica potendo imbarcare quattro mezzi da sbarco.\n\"Vesuvio\".\nNave Vesuvio \u00e8 la seconda unit\u00e0 della classe Stromboli. La costruzione \u00e8 avvenuta negli stabilimenti del Muggiano presso La Spezia e l'unit\u00e0, contraddistinta dalla matricola A 5329 \u00e8 stata consegnata alla Marina Militare il 31 ottobre 1978.\nLa nave, come l'unit\u00e0 gemella \"Stromboli\" assolve il compito di rifornimento di combustibile e materiali vari, incluso viveri, a gruppi operativi di unit\u00e0 navali utilizzando un sistema di rifornimento in mare compatibile sia con le unit\u00e0 navali della Marina Militare che con gli standard della NATO e di numerose altre marine militari.\nQuesta \u00e8 la quinta unit\u00e0 a portare il nome \"Vesuvio\". \nLa prima unit\u00e0 con tale nome fu una corvetta di II rango a ruote costruita a Castellammare di Stabia e varata nel 1824 che dopo aver fatto parte della Marina Borbonica nel 1861 venne incorporata nella Regia Marina, ma essendo praticamente inutilizzabile venne subito radiata.\nLa seconda unit\u00e0 fu un ariete torpediniere costruito a Livorno tra il 1883 e il 1886, riclassificato incrociatore protetto di 2\u00aa classe al momento del varo ed in servizio dal 1888 fino al 1911.\nLa terza unit\u00e0 fu un incrociatore antiaereo ordinato nel 1938 dalla Thailandia costruito nel Cantieri Riuniti dell'Adriatico a Trieste e varato nel 1941 con il nome \"Naresuan\". Requisito dall'Italia nel 1942 e rinominato \"Vesuvio\", il suo progetto costruttivo venne notevolmente modificato per poterlo impiegare anche come trasporto veloce di truppe, ma la sua costruzione non venne mai ultimata. Catturato dai tedeschi all'armistizio, venne affondato da reparti italiani affinch\u00e9 i tedeschi non l'ultimassero. Il suo scafo venne poi recuperato dopo la guerra e demolito.\nLa quarta unit\u00e0 fu una nave logistica della Classe Vesuvio costruita come l'unit\u00e0 gemella \"Stromboli\" come nave mercantile e non completata, venne poi acquistata dalla Marina Militare nel 1948 per essere impiegata dopo ampi lavori di trasformazione a partire dalla seconda met\u00e0 degli anni cinquanta come nave logistica."}
{"id": "605794", "revid": "23117", "url": "https://it.wikipedia.org/wiki?curid=605794", "title": "Tom\u00e1s Andr\u00e9s Guzm\u00e1n", "text": ""}
{"id": "605797", "revid": "446353", "url": "https://it.wikipedia.org/wiki?curid=605797", "title": "Classe Tripartite", "text": "I cacciamine della classe Tripartite (chiamati anche CMT \"Chasseur de Mines Tripartite\") sono state una delle unit\u00e0 navali pi\u00f9 importanti della loro categoria degli anni '80 in poi. Ordinate in ben 10 esemplari dalla Francia, 15 per l'Olanda e 10 per il Belgio, essi hanno scafi in vetroresina, con qualit\u00e0 moderne.\nUna di esse, la francese la \"Orion\", ha particolarmente dimostrato il suo valore operativo durante la lotta antimine al largo del Kuwait a seguito della Guerra del Golfo del 1991,; complessivamente i cacciamine della classe \"Tripartite\" (francesi, belgi e olandesi) in quella campagna hanno distrutto 530 mine sulle 1.240 complessivamente distrutte.; 280 mine sono state distrutte dalla unit\u00e0 belghe."}
{"id": "605802", "revid": "648716", "url": "https://it.wikipedia.org/wiki?curid=605802", "title": "Classe Hunt (cacciamine 1978)", "text": "La classe Hunt \u00e8 una classe di cacciamine della Royal Navy britannica, composta da 13 unit\u00e0 entrate in servizio tra il 1979 ed il 1989. Nella marina britannica queste unit\u00e0 erano inizialmente classificate come \"Mine-countermeasure vessel\" (\"Vascello contromisure mine\" o MCMV), designazione che indica un battello dedicato alla distruzione di mine navali combinando in s\u00e9 le caratteristiche sia di un cacciamine che di un dragamine, ma in seguito le apparecchiature pi\u00f9 propriamente di dragaggio sono state rimosse e le unit\u00e0 ridotte a veri e propri cacciamine; secondariamente le unit\u00e0 della classe possono essere impiegate anche come pattugliatori.\nLe Hunt sono un modello di unit\u00e0 specializzata nella lotta contro le mine e la caccia agli ordigni celati sott'acqua, una versione molto pi\u00f9 sviluppata della coeva classe River; al momento della loro introduzione si trattava delle pi\u00f9 grandi unit\u00e0 dotate di uno scafo rinforzato in vetroresina, e furono le ultime ad imbarcare i motori diesel tipo Napier Deltic. Sulle Hunt vennero imbarcati sonar ad alta definizione, veicoli subacquei filoguidati con capacit\u00e0 di avvistare le mine e distruggerle con cariche esplosive, e un team di sommozzatori specializzati, oltre ad un leggero armamento difensivo (un cannone Bofors 40 mm e 3 mitragliatrici da 7,62 mm).\nNavi.\nTutte le unit\u00e0 furono realizzate nei cantieri Vosper Thornycroft di Southampton tranne due (la \"Cottesmore\" e la \"Middleton\") che invece furono costruite nei cantieri Yarrow Shipbuilders di Clyde; delle tredici unit\u00e0 realizzate otto rimangono in servizio con la Royal Navy, una \u00e8 stata ritirata dal servizio ed altre quattro vendute a marine estere: due alla marina militare greca e due alla marina militare lituana."}
{"id": "605803", "revid": "1782831", "url": "https://it.wikipedia.org/wiki?curid=605803", "title": "BBC Entertainment", "text": "BBC Entertainment, prima conosciuto come BBC Prime, \u00e8 un canale BBC di intrattenimento generale che attualmente trasmette in Europa, Africa e nel Medio Oriente. \u00c8 stato lanciato nel gennaio 1995, e ha cominciato a trasmettere in Africa nel marzo del 1999. Una versione del canale \u00e8 stata lanciata anche in Asia dal 1\u00ba dicembre 2004.\nBBC Entertainment trasmette film drammatici, comici, programmi \"lifestyle\" ed eventi (es. Eurovision Song Contest) via satellite e via cavo. Nel passato, trasmetteva sei ore al giorno programmi educativi da BBC Learning, pratica abbandonata da agosto 2006.\nIn Italia BBC Entertainment \u00e8 stato visibile su Sky (in lingua originale, e fino ai primi mesi del 2009 con alcuni programmi sottotitolati in italiano) sul canale 138 fino al 28 febbraio 2010. Dal 1\u00ba marzo 2010 il canale non \u00e8 pi\u00f9 visibile in Italia."}
{"id": "605805", "revid": "114778891", "url": "https://it.wikipedia.org/wiki?curid=605805", "title": "Ijiraq (astronomia)", "text": "Ijiraq \u00e8 un satellite naturale di Saturno irregolare scoperto dal team di John Kavelaars nel 2000. Il nome temporaneo fu S/2000\u00a0S\u00a06 ed \u00e8 noto come Saturn\u00a0XXII. \u00c8 stato chiamato in base a Ijiraq, una creatura della mitologia degli Inuit.\nIl satellite ha un diametro di circa 12 chilometri e orbita attorno a Saturno ad una distanza media di in 451,5 giorni, con un'inclinazione di 50\u00b0 sull'eclittica (31\u00b0 rispetto all'equatore di Saturno) e con un'eccentricit\u00e0 di 0,322. Fa parte del gruppo Inuit dei satelliti irregolari di Saturno.\nL'astronomo Kavelaars sugger\u00ec questo nome per uscire dalla tradizione nella nomenclatura astronomica dell'uso di nomi Greco-Romani. Effettu\u00f2 ricerche per mesi, cercando di trovare dei nomi che potessero essere multiculturali e canadesi. Nel marzo 2001, mentre leggeva una fiaba Inuit ebbe una rivelazione: nel racconto una creatura fantastica chiamata ijiraq gioca a nascondino, in analogia alle piccole lune di Saturno. Esse sono infatti difficili da trovare e fredde come l'artico Canadese (il gruppo di scopritori include canadesi, norvegesi e islandesi \u2014 la loro caratteristica in comune \u00e8 l'appartenenza a regioni nordiche). L'astronomo contatt\u00f2 l'autore di questa fiaba, Michael Kusugak per ottenere il suo consenso."}
{"id": "605808", "revid": "287204", "url": "https://it.wikipedia.org/wiki?curid=605808", "title": "Paaliaq", "text": "Paaliaq \u00e8 un satellite naturale di Saturno irregolare scoperto da Brett J. Gladman nel 2000. Dopo aver ricevuto il nome temporaneo S/2000\u00a0S\u00a02 esso venne chiamato in via definitiva con il nome di un gigante nella mitologia Inuit. \u00c8 anche noto come Saturno XX.\nPaaliaq ha un diametro di 22 chilometri e orbita attorno a Saturno ad una distanza media di 15,2 Gm con un periodo di 686,9 giorni e un'inclinazione di 45,13\u00b0 rispetto all'eclittica (74\u00b0 rispetto all'equatore di Saturno), e un'eccentricit\u00e0 di 0,364. Fa parte del gruppo Inuit dei satelliti di Saturno."}
{"id": "605811", "revid": "767487", "url": "https://it.wikipedia.org/wiki?curid=605811", "title": "Skathi (astronomia)", "text": "Skathi \u00e8 un satellite naturale di Saturno irregolare scoperto da Brett James Gladman e Kavelaars nel 2000 e ricevette il nome temporaneo S/2000\u00a0S\u00a08.\nSkathi ha un diametro di circa 8 km e orbita attorno a Saturno alla distanza media di 15,539 Gm con un periodo di 728,2 giorni, con un'eccentricit\u00e0 di 149\u00b0 rispetto all'eclittica (154\u00b0 rispetto all'equatore di Saturno), in direzione retrograda con un'eccentricit\u00e0 di 0,270.\nQuesto satellite, come Mundilfari e Thrymr potrebbe essere stato formato da detriti provenienti da Febe e scagliati nello spazio da grandi impatti nel passato.\nIl nome deriva da Ska\u00f0i, una gigantessa (poi diventata dea) della mitologia nordica, moglie del dio Nj\u00f6r\u00f0r.\nIl nome originalmente proposto nella circolare IAU 8177 era \"Skadi\", ma il working group sulla nomenclatura planetaria ha deciso in seguito di utilizzare una traslitterazione alternativa."}
{"id": "605812", "revid": "633110", "url": "https://it.wikipedia.org/wiki?curid=605812", "title": "Classe Mogami", "text": "La classe fu una classe di quattro incrociatori pesanti costruiti per la Marina imperiale giapponese.\nProgetto.\nLa classe Mogami fu progettata sotto i vincoli imposti dal trattato navale di Londra dell'aprile 1930. Queste navi dovevano rientrare in un dislocamento di 8.500 tonnellate, avere protezioni ai depositi munizioni in grado di resistere ai proietti navali da 203\u00a0mm mentre quelle delle sale macchine dovevano resistere ai proiettili da 155mm; le navi dovevano essere armate con quindici pezzi da 155\u00a0mm: simili richieste fecero aumentare il dislocamento massimo a 9.500 nel 1931, quando i progetti furono completati. A differenza dei Takao era presente un solo fumaiolo e la disposizione delle torri a prua era stata rivista. Al fine di ottenere una massiccia protezione antiaerea, fu prevista una discreta dotazione di armi adibite allo scopo e inoltre fu specificato che i cannoni da 155\u00a0mm potessero essere elevati sino a di +70\u00b0, per impiegarli contro i velivoli. Tali armi erano i Type 3 da 155\u00a0mm lunghi 60 calibri, capaci di sparare una granata pesante circa 55 chili alla distanza massima di 27.400 metri. Erano distribuiti in cinque torrette triple, due a poppa e tre prua, delle quali quella centrale era la pi\u00f9 bassa e poteva solo sparare di bordata.\nPer risparmiare peso venne utilizzata la saldatura elettrica e le sovrastrutture vennero realizzate in alluminio. Per soddisfare i limiti di peso vennero installate solo dieci caldaie (rispetto alle dodici delle precedenti classi Takao e Myoko) che scaricavano da un singolo fumaiolo. Le nuove turbine a impulso aggiungevano 22.000 CV rispetto alla classe Atago, permettendo di aumentare la velocit\u00e0 di 1,5 nodi. Non si risparmi\u00f2 neanche sulla protezione, la classe dimostr\u00f2 di poter assorbire danni sostanziali.\nI progettisti comunque esagerarono, il peso eccessivo delle strutture superiori port\u00f2 all'instabilit\u00e0 e le prove di tiro rivelarono crepe nelle saldature per l'elevata forza di rinculo dei cannoni. Vennero adattate delle controcarene al \"Mogami\" e al \"Mikuma\", mentre al \"Kumano\" e al \"Suzuya\" furono implementate a lavori in corso. La larghezza aument\u00f2 a 18,2 metri e il dislocamento a 11.380 t, la velocit\u00e0 fu ridotta a 35 nodi.\nA partire dal 1939 le unit\u00e0 della classe furono sostanzialmente ricostruite, rimpiazzando le torrette triple da 155\u00a0mm con torrette binate armate di cannoni Type 3 modello 2 da 203\u00a0mm L/50. Vennero aggiunte anche controcarene antisiluri, aumentando il dislocamento oltre le 13.000\u00a0t e riducendo la velocit\u00e0 a 34,5\u00a0nodi (63,8\u00a0km). Le torrette da 155\u00a0mm furono installate sulla nave da battaglia .\nServizio.\nNel giugno 1942 tutte e quattro le unit\u00e0 parteciparono alla battaglia delle Midway, dove la \"Mogami\" e la \"Mikuma\" entrarono in collisione tentando di evitare l'attacco di un sottomarino. La \"Mikuma\" venne finita il 6 giugno 1942 da aerei dell'USS \"Enterprise\" e della \"Hornet\". La \"Mogami\" riusc\u00ec a rientrare e trascorse dieci mesi nei cantieri navali durante i quali la parte posteriore venne completamente ricostruita e le torrette X e Y sostituite da un ponte di volo (con l'intenzione di operare 11 aerei).\nNell'ottobre 1944 le sopravvissute furono riunite alla battaglia del golfo di Leyte. La \"Mogami\" pesantemente danneggiata dalla collisione, fuoco d'artiglieria e attacchi aerei venne affondata dal cacciatorpediniere \"Akebono\", mentre la \"Kumano\" riusc\u00ec a riparare nel porto di Manila con una sola caldaia funzionante. Venne successivamente affondata da aerei della \"Ticonderoga\" il 25 novembre 1944 mentre era sottoposta a riparazioni a Santa Cruz, in seguito all'attacco di un gruppo di sottomarini. Quello stesso 25 novembre gli aerei della \"Ticonderoga\" danneggiarono gravemente la \"Suzuya\" che venne successivamente affondata dal cacciatorpediniere \"Okinami\" il 27 novembre.\nCritiche.\nLo staff della marina imperiale insistette che ogni nuova classe fosse superiore a tutto nella sua categoria, e questo pose un enorme fardello sulle spalle dei costruttori navali giapponesi e le difficolt\u00e0 di questa nave devono essere viste alla luce di questo fatto. La costruzione iniziale fu estremamente leggera per soddisfare i trattati navali e dovette essere compensata. Quando il direttore delle costruzioni navali della Royal Navy apprese dai servizi segreti britannici il dislocamento annunciato comment\u00f2 che le capacit\u00e0 che avrebbero dovuto avere non potevano essere raggiunte nei limiti di tale dislocamento e che i giapponesi \u00abo stavano costruendo le loro navi di cartone, o stavano mentendo\u00bb."}
{"id": "605816", "revid": "767487", "url": "https://it.wikipedia.org/wiki?curid=605816", "title": "Erriapo (astronomia)", "text": "Erriapo, o \"Erriapus\" secondo la denominazione ufficiale, noto anche come Saturno XXVIII, \u00e8 un satellite naturale di Saturno irregolare in direzione diretta, scoperto John Kavelaars nel 2000 con il nome temporaneo di S/2000\u00a0S\u00a010.\nErriapo ha un diametro di 10 km e orbita attorno a Saturno ad una distanza di 17,342 Gm in un periodo di 871,2 giorni, con un'inclinazione di 38\u00b0 rispetto all'eclittica (24\u00b0 rispetto all'equatore di Saturno), con un'eccentricit\u00e0 di 0,534. Fa parte del Gruppo Gallico dei satelliti irregolari.\nIl nome Erriapo deriva da un gigante della mitologia celtica."}
{"id": "605818", "revid": "287204", "url": "https://it.wikipedia.org/wiki?curid=605818", "title": "Classe Myoko", "text": "La classe Myoko fu costituita da quattro incrociatori pesanti, \"Myoko\", \"Nachi\", \"Ashigara\" e \"Haguro\", approvati con il programma di costruzione del 1922-1929 per la Marina imperiale giapponese. Furono i primi incrociatori giapponesi costruiti entro i limiti del trattato navale di Washington e il loro dislocamento iniziale era pari a 10.160\u00a0t (10.000\u00a0long ton), successivi aggiornamenti portarono il dislocamento a 13.209\u00a0t (13.000\u00a0long ton)\nTutte le unit\u00e0 combatterono pesantemente durante la seconda guerra mondiale e nessuna sopravvisse al conflitto.. Tre unit\u00e0 vennero affondate in combattimento.\nCaratteristiche.\nL'armamento all'entrata in servizio consisteva di:\nTra il 1934 e il 1936, come le altre navi della sua classe venne riadatto, rimuovendo i cannoni da 120\u00a0mm e sostituendoli con 8 cannoni da 5\"/40 (127\u00a0mm) Dual Purpose (antiaereo ed antinave) in montature binate e aggiunte 4 mitragliere da 13,2\u00a0mm. Inoltre vennero rimossi i 4 tubi lanciasiluri tripli fissi per sostituirli con due tubi lanciasiluri quadrupli in affusti rotanti e installata una seconda catapulta.\nTra il 1940 e il 1941 venne ulteriormente migliorato l'armamento antiaereo, portati a 16 i tubi lanciasiluri ed effettuate modifiche al ponte. Per mantenere la stabilit\u00e0 furono aggiunte delle controcarene. In conseguenza delle modifiche le prestazioni calarono a quelle indicate nella tabella a lato. L'armamento antiaereo venne successivamente aumentato a 25 mitragliere da 25\u00a0mm nel maggio 1944 e 52 nel luglio 1944. I tubi lanciasiluri furono dimezzati nel luglio 1944 e portati a 8.\nLe caratteristiche, prima delle modifiche del 1940-1941, erano: dislocamento di 10.160\u00a0t (10.000\u00a0long ton)13.371\u00a0t (13.160\u00a0long ton) alle prove, pescaggio 5,9\u00a0m, velocit\u00e0 35,5\u00a0nodi (65,7\u00a0km/h).\nServizio.\nTutta le navi della classe parteciparono alla battaglia del Golfo di Leyte.\nIl \"Myoko\" dopo la battaglia venne colpito da una salva di siluri lanciata dal sottomarino statunitense USS \"Bergall\" (SS-320) mentre in rotta per la baia di Cam Ranh; trainato a Singapore dal cacciatorpediniere \"Ushio\" dopo che questo ebbe attaccato e danneggiato il sottomarino, a causa dell'impossibilit\u00e0 di rimorchiarlo in Giappone, non venne mai riparato e termin\u00f2 la sua carriera come batteria galleggiante.\nL\"Ashigara\" successivamente alla battaglia del golfo di Leyte venne attaccato da bombardieri B-25 Mitchell mentre cercava con la forza di Kurita di attaccare le spiagge di Mindanao, il 26 dicembre 1944, e colpita da una bomba da 500 libbre, ma il giorno dopo bombard\u00f2 la spiaggia di San Jos\u00e8 con 200 colpi da 203mm; riparata in bacino, venne inviato a Batavia sotto la scorta del cacciatorpediniere \"Kamikaze\". Fu affondato l'8 giugno 1945 dal sommergibile HMS \"Trenchant\" nello stretto di Bangka."}
{"id": "605820", "revid": "767487", "url": "https://it.wikipedia.org/wiki?curid=605820", "title": "Siarnaq", "text": "Siarnaq, noto anche come Saturno XXIX \u00e8 un satellite naturale di Saturno irregolare in direzione diretta scoperto da Brett Gladman, John Kavelaars ed altri nel 2000 con il nome temporaneo di S/2000\u00a0S\u00a03.\nSiarnaq ha un diametro di e orbita attorno a Saturno ad una distanza di in un periodo di 895,55 giorni, con un'inclinazione di 46\u00b0 rispetto all'eclittica (60\u00b0 rispetto all'equatore di Saturno), con un'eccentricit\u00e0 orbitale di 0,295. Il nome deriva dal gigante Siarnaq (conosciuto anche come Sedna) nella mitologia Inuit e fa parte del Gruppo Inuit dei satelliti irregolari."}
{"id": "605822", "revid": "599013", "url": "https://it.wikipedia.org/wiki?curid=605822", "title": "Ond\u0159ej Herz\u00e1n", "text": "Carriera.\nClub.\nInizia a giocare a calcio nel 1998 nel Lazne Bohdanec, con cui non scende mai in campo nella seconda divisione ceca. Nel 2000 passa al Pardubice, altra formazione della seconda serie ceca con cui non colleziona presenze in campionato. Dal 2001 al 2004 gioca con lo Jablonec 97, nella prima divisione ceca, totalizzando 82 presenze e 8 gol in tre stagioni. Nel 2004 si trasferisce allo Sparta Praga, con cui disputa 5 partite senza segnare nel 2004-2005 e 7 partite realizzando una rete nel 2005-2006. Nell'estate 2006 \u00e8 acquistato dal , squadra italiana appena retrocessa in Serie B, dove debutta il 9 settembre 2006. Nell'agosto del 2007 passa all'Hellas Verona, e nel gennaio 2008 allo Spezia in compropriet\u00e0, verr\u00e0 poi riscattato dagli aquilotti il 25 giugno 2008, anche se tale operazione verr\u00e0 vanificata dal fallimento del club ligure. Dopo una breve parentesi nel Kladno, nel gennaio del 2009 torna allo Spezia in Serie D con cui sale in seconda divisione e nel 2010 in prima divisione. In seguito nel 2011 passa al Portogruaro, in Prima Divisione, con cui gioca 24 partite senza segnare; viene riconfermat nella squadra veneta anche per la stagione successiva.\nNazionale.\nHa fatto parte delle Nazionali Under-17, Under-20 d Under-21 del suo Paese."}
{"id": "605824", "revid": "767487", "url": "https://it.wikipedia.org/wiki?curid=605824", "title": "Tarvos (astronomia)", "text": "Tarvos, noto anche come Saturno XXI \u00e8 un satellite naturale di Saturno irregolare in direzione diretta, scoperto da Brett James Gladman e John Kavelaars nel 2000 con il nome temporaneo di S/2000\u00a0S\u00a04.\nTarvos ha un diametro di 13 km e orbita attorno a Saturno ad una distanza media di 17,982 Gm in un periodo di 926,1 giorni, con un'inclinazione di 35\u00b0 rispetto all'eclittica (39\u00b0 rispetto all'equatore di Saturno), con un'eccentricit\u00e0 di 0,536. Fa parte del Gruppo Gallico dei satelliti irregolari.\nIl nome Tarvos deriva da un gigante della mitologia celtica."}
{"id": "605825", "revid": "8596", "url": "https://it.wikipedia.org/wiki?curid=605825", "title": "Schl\u00e4ger", "text": ""}
{"id": "605828", "revid": "767487", "url": "https://it.wikipedia.org/wiki?curid=605828", "title": "Mundilfari (astronomia)", "text": "Mundilfari, noto anche come Saturno XXV \u00e8 un satellite naturale di Saturno irregolare in moto retrogrado, scoperto Brett J. Gladman nel 2000 con il nome temporaneo di S/2000\u00a0S\u00a09.\nMundilfari ha un diametro di 7 km e orbita attorno a Saturno ad una distanza di 18,418 Gm in un periodo di 951,6 giorni, con un'inclinazione di 170\u00b0 rispetto all'eclittica (157\u00b0 rispetto all'equatore di Saturno), con un'eccentricit\u00e0 di 0,208. Fa parte del Gruppo Gallico dei satelliti irregolari.\nQuesto satellite, come Skathi e Thrymr potrebbe essere stato formato da detriti provenienti da Febe e scagliati nello spazio da grandi impatti nel passato.\nIl nome deriva dal gigante della mitologia nordica, Mundilf\u0153ri, padre della dea S\u00f3l e del dio M\u00e1ni."}
{"id": "605829", "revid": "767487", "url": "https://it.wikipedia.org/wiki?curid=605829", "title": "Narvi (astronomia)", "text": "Narvi, noto anche come Saturno XXXI \u00e8 un satellite naturale di Saturno, scoperto da Scott S. Sheppard nel 2003 con il nome temporaneo di S/2003\u00a0S\u00a01.\nNarvi ha un diametro di 7 km e orbita attorno a Saturno ad una distanza di 19,007 Gm in un periodo di 1003,9 giorni, in moto retrogrado con un'inclinazione di 137\u00b0 rispetto all'eclittica (118\u00b0 rispetto all'equatore di Saturno), con un'eccentricit\u00e0 di 0,431.\nIl nome deriva dal personaggio della mitologia norrena, chiamato anche Narfi o Nari, figlio di Loki."}
{"id": "605831", "revid": "287204", "url": "https://it.wikipedia.org/wiki?curid=605831", "title": "Classe Cressy", "text": "La classe Cressy era una classe di sei incrociatori corazzati costruiti per la Royal Navy britannica tra il 1899 ed il 1904.\nProgetto.\nLe unit\u00e0 erano l'HMS \"Cressy\", \"Aboukir\", \"Bacchante\", \"Euryalus\", \"Hogue\", \"Sutlej\", sono stati il primo segno del rientro della categoria dell'incrociatore corazzato nella flotta britannica. Essi erano stati provvisoriamente sostituiti dai meno corazzati ma pi\u00f9 veloci incrociatori protetti, privi di cintura corazzata per riuscire a contenere i pesi, e quindi il pescaggio e la velocit\u00e0 massima. Essi sono stati realizzati come modifica dei tipi Diadem protetti, con un leggero aumento delle dimensioni.\nCon la nuova corazzatura Krupp, che a parit\u00e0 di protezione un peso molto inferiore, il che consent\u00ec di ottenere l'installazione di una corazzatura sullo scafo che, anche se era rastremata alle estremit\u00e0, era sufficiente contro i cannoni da 152\u00a0mm avversari alle medie distanze. Essa si estendeva per la maggior parte della nave, con l'inizio a 36,6m da prua fino a 27 m da poppa, lasciando per il resto solo una piastra di 51mm che non manc\u00f2 di attirare notevoli critiche al progetto. La corazza aggiuntiva, anche cos\u00ec pesava circa 1.200 tonnellate.\nIl ponte protetto era anch'esso di spessore differente a seconda della zona della nave da proteggere, ma in generale garantiva una buona protezione ai depositi munizioni e alle caldaie, anche se era meno spesso che sui Diadem, in quanto era ritenuto meno importante per la protezione della nave ora che vi era la cintura corazzata.\nLe caldaie erano 4 servite da altrettanti lunghi fumaioli al centro nave, che davano a queste navi un aspetto \u2018vittoriano\u2019, molto imponente. Grandi maniche d'aria per la ventilazione dei locali interni erano pure presenti in ragione di 4 per fianco, ma esse erano comunque di profilo ridotto rispetto ai tipi normali per ridurre i danni in caso di combattimenti.\nL'armamento principale era di 2 cannoni da 233\u00a0mm in torri singole, uno a prua e uno a poppa, come sugli incrociatori corazzati Powerful. Essi erano potenti a sufficienza (proiettili da 160\u00a0kg sparati a cadenza di 2 colpi al minuto ed una gittata di 13\u00a0km, limitata solo dall'alzo di appena 13 gradi) per minacciare anche la protezione delle corazzate di linea. Tuttavia essi non erano sufficienti per assicurare un volume di fuoco intenso e accurato ad ogni distanza di tiro utile, errore che sarebbe stato commesso quantomeno fino alle corazzate italiane classe Vittorio Emanuele o Regina Elena. Con 2 cannoni da 305mm.\nL'armamento secondario era costituito da 12 cannoni da 152mm che consentivano di sparare contro bersagli di piccola e media taglia, o le sovrastrutture delle navi maggiori. Tuttavia essi erano sistemati in casematte laterali, non esattamente l'ideale per un impiego in condizioni di mare grosso. Quattro di essi erano in casematte nella parte centrale dello scafo, ma gli altri otto erano su casematte sovrapposte ai lati delle fiancate, e i cannoni inferiori si ritrovavano totalmente allagati in caso di mare grosso, per cui essi non erano un armamento valido, alti poco oltre il livello del mare com'erano, e avevano anche un campo visivo ridotto nonostante le ampie possibilit\u00e0 di brandeggio.\nLa struttura generale delle navi era caratterizzata da una bassa plancia, un alto bordo libero ancorch\u00e9 con il castello prodiero piuttosto corto, e da 2 alberi tubolari molto alti e snelli, con coffe di tiro e osservazione sia dietro la plancia che dietro i fumaioli, cosa che inficiava il rendimento di quello poppiero.\nServizio.\nLe navi della classe \"Cressy\" hanno avuto un servizio bellico ridotto, perch\u00e9 non solo per il 1914 gli incrociatori corazzati erano in genere declassati dall'apparizione delle corazzate e incrociatori da battaglia, ma anche perch\u00e9 essi erano assai vecchi e troppo lenti.\nCinque di queste navi vennero assegnate alla 7\u00aa Squadra, dipendente dal Gruppo operativo di Nore, con il compito di dare supporto al gruppo navale di Harwich, e sorvegliando gli accessi settentrionali nella Manica.\nIl loro tragico primato \u00e8 stato quello di perdere 3 navi, met\u00e0 della classe, nel volgere di 90 minuti in quella che \u00e8 stata definita azione del 22 settembre 1914: 3 di questi incrociatori non scortati, \"Aboukir\", \"Cressy\" e \"Hougue\", stavano pattugliando un tratto di mare stretto, davanti alle coste olandesi, e limitato da un campo minato al largo. Ad un certo punto, alle 6,30, l\"Aboukir\", che al pari delle altre navi procedeva lentamente e senza zig-zagare, venne scosso da un'esplosione. Le altre navi si fermarono per dare assistenza, credendo che si trattasse di una mina uscita dagli ormeggi.\nInvece, si ritrovarono una dietro l'altra silurate dal sottomarino U-9 della Kaiserliche Marine al comando di Weddigen, che era in agguato. I sommergibili dell'epoca non erano, quando sommersi, nulla di pi\u00f9 di mine intelligenti appostate sul fondo, tanto i loro sensori e armi erano limitati, come anche la loro velocit\u00e0 e autonomia. Il pericolo dei sottomarini era gi\u00e0 noto ma venne ignorato. Per la Royal Navy le perdite vere furono non tanto le navi, obsolete e da rottamare al primo serio problema, ma quelle umane, di 60 ufficiali e 1400 uomini di equipaggio, e il segretario all'Ammiragliato ritenne un errore di giudizio la permanenza delle due unit\u00e0 rimaste ferme per soccorrere l'equipaggio dell\"Aboukir\", facile bersaglio dei siluri tedeschi. La corazza della cintura non era evidentemente rivolta alla protezione dai siluri ma solo da colpi di cannone e la compartimentazione subacquea, come normale per vecchie navi come quelle, non era concepita in modo cos\u00ec fitto da ovviare allo squarcio di vari metri quadrati prodotto da un siluro. Cos\u00ec anche colpi singoli le affondarono senza scampo e le 1200 tonnellate di corazzatura aggiuntiva di alta qualit\u00e0 servirono solo da zavorra.\nQuesta fu una delle prime azioni belliche portate a compimento da sommergibili."}
{"id": "605832", "revid": "767487", "url": "https://it.wikipedia.org/wiki?curid=605832", "title": "Suttungr (astronomia)", "text": "Suttungr, noto anche come Saturno XXIII \u00e8 un satellite naturale di Saturno, scoperto Brett J. Gladman nel 2000 con il nome temporaneo di S/2003\u00a0S\u00a012.\nSuttungr ha un diametro di 7 km e orbita attorno a Saturno ad una distanza media di 19,459 Gm in un periodo di 1016,7 giorni, in moto retrogrado con un'inclinazione di 174\u00b0 rispetto all'eclittica (159\u00b0 rispetto all'equatore di Saturno), con un'eccentricit\u00e0 di 0,114.\nIl nome deriva dal gigante Suttung dalla mitologia norrena, anche se il working group per la nomenclatura planetaria ha deciso in seguito di aggiungere il suffisso \"-r\" a \"Suttung\"."}
{"id": "605835", "revid": "6923", "url": "https://it.wikipedia.org/wiki?curid=605835", "title": "RuneScape", "text": "RuneScape \u00e8 un videogioco di ruolo online gestito e creato dalla societ\u00e0 inglese Jagex. Con pi\u00f9 di 260.000.000 account creati, tra cui 6.000.000 membri attivi (di cui 1.000.000 membri paganti), \"RuneScape\" nel 2008 \u00e8 entrato, per il secondo anno consecutivo, nel Guinness World Record come pi\u00f9 popolare MMORPG browser gratuito al mondo. Nel 2013 inoltre, si \u00e8 aggiudicato un altro record per il tempo totale di gioco dei suoi utenti: 443 miliardi di minuti in un anno, pari a circa 36.9 ore per giocatore. Essendo programmato in Java \u00e8 utilizzabile tramite qualsiasi browser dotato di piattaforma Java.\nIl gioco \u00e8 disponibile in lingua inglese, tedesco, francese e portoghese (brasiliano).\nL'ambientazione.\n\"RuneScape\" \u00e8 situato nell'immaginario scenario del mondo plasmato dal dio Guthix, Gielinor, all'inizio della Prima Era, ed \u00e8 composto dai regni di Misthalin, Asgarnia, Kandarin e Morytania, dall'isola tropicale di Karamja, dal deserto di Kharid e dalle Terre Selvagge (Wilderness). Altre zone importanti sono a sud le Feldip Hills, abitate da orchi, a nord la regione detta Troll Country, a ovest le terre degli elfi (Tirannwn), a nord ovest la provincia settentrionale di Fremennik che comprende anche varie isole.\nIl continente di Gielinor, pieno di castelli e torri di magia, \u00e8 ricco di particolari creature di cui si legge nelle fiabe, troll, goblin, draghi, nani, gnomi e altri personaggi fantastici, con cui conversare o combattere. Il periodo temporale \u00e8 un \"Medioevo fantastico\", intriso di mostri e magie come ogni fiaba che si rispetti, da vivere in prima persona attraverso il proprio personaggio, che agisce in animazione all'interno di ogni avventura.\nIl nome stesso di RuneScape (\"salva la runa\" o \"sfuggi alla runa\") d\u00e0 un quadro di paesaggio nordico (almeno come derivazione, dato che nel gioco troviamo anche giungla e deserti). Infatti per l'incantamento delle \"pietre magiche\" sono usate (incise sopra le pietre) le \"rune\", simboli alfabetici/mistici/magici appartenenti alle popolazioni orientali-nordiche e alla tradizione tolkieniana e della fiaba russa di magia.\nLa grafica.\nFino al 1\u00ba luglio 2008, la grafica del gioco era \"r\u00e8tro style\", caratterizzata cio\u00e8 da modelli poligonali essenziali e texture semplici, col risultato di figure stilizzate e a bassa definizione.\nLa qualit\u00e0 della grafica \u00e8 rimasta a lungo tale perch\u00e9 RuneScape deve poter essere supportato da un browser java e per lungo tempo la piattaforma non ha permesso una definizione maggiore. Il gioco, dunque, si distingueva rispetto ad altri simili che offrivano, per\u00f2, una grafica pi\u00f9 dettagliata, realistica e talvolta \"spettacolare\". Ci\u00f2 ha contribuito, specie nei primi anni, a creare una comunit\u00e0 di giocatori poco interessata alla qualit\u00e0 in s\u00e9 della grafica e maggiormente ai contenuti distribuiti attraverso vari e frequenti aggiornamenti: imprese (quest), trama, storia del mondo di Gielinor, abilit\u00e0 (skill) e cos\u00ec via. Lo stile \"r\u00e8tro\" rendeva inoltre il gioco user friendly, aspetto a cui una parte della comunit\u00e0 \u00e8 rimasta legata, tanto che la Jagex ha riaperto dapprima la versione Classics (le cui iscrizioni vennero chiuse nell'agosto del 2005), con la grafica originale, e in seguito i server 2007, ovvero server il cui contenuto - anche grafico - \u00e8 fermo all'agosto del 2007, cio\u00e8 prima del \"salto di qualit\u00e0\" fatto dalla ditta.\nIl 1\u00ba luglio 2008, infatti, visto il progressivo aumento di potenza dei processori, la Jagex ha reso disponibile un motore grafico completamente nuovo capace di effetti grafici migliori. Questo nuovo motore \u00e8 capace di creare ombre in movimento, maggiori poligoni, grafica pi\u00f9 fluida, acqua \"tridimensionale\" e altri gradevoli effetti. Di pregevole fattura anche la modellizzazione dei personaggi, aspetto a lungo ignorato da Jagex. I modelli e le texture sono completamente nuovi ed \u00e8 ora possibile anche giocare in modalit\u00e0 \"full screen\".\nTale opzione di visualizzazione non sostituisce ma integra le due visualizzazioni presenti, dando possibilit\u00e0 di sceglierla appena prima di giocare.\nIl Tutorial.\nUna volta registrati, scelto il nome del personaggio e la password, scelto il sesso, l'aspetto e l'abbigliamento, si affronta un breve tutorial di circa 30-45 minuti, in cui si prende confidenza con il gioco. Si impara a combattere, a tirare d'arco, ad usare la magia, a scavare in miniera, a fondere i minerali, a pescare, a cucinare, a tagliare alberi e ad accendere il fuoco.\nTerminato il tutorial, cambiato varie volte nel corso del tempo, comincia il gioco vero e proprio. Inizialmente, dopo essere rimasti su un'isola apposita (Tutorial Island), si sbarcava nel mondo di Gielinor, pronti per la partenza; da quando l'isola e questo tipo di tutorial sono stati rimossi, il gioco comincia direttamente in vari luoghi di Gielinor (Lumbridge, in due versioni non pi\u00f9 disponibili; Taverley e Burthorpe, in quella attuale).\nI Worlds (i mondi).\nUna caratteristica del gioco \u00e8 la presenza di vari \"mondi\" o \"server\", suddivisi in \"free\" (F2P, Free to Play, gratuiti) e \"member\" (P2P, Pay to Play, a pagamento).\nI mondi sono tutti uguali fra di loro e si pu\u00f2 indifferentemente giocare ed agire in un mondo o in un altro (al contrario di altri giochi on-line ove, se si inizia a registrarsi e a giocare in un mondo, si \u00e8 costretti a essere legati a quello, a meno di non essere disposti a perdere tutto e ricominciare da capo).\nSi pu\u00f2 quindi giocare e spostarsi da un mondo ad un altro a seconda dell'ispirazione del momento, scegliendo un mondo pi\u00f9 o meno affollato; ogni giocatore pu\u00f2 decidere se vuole restare da solo, se vuole incontrare molta gente, se avere prestazioni migliori dal gioco accettando il suggerimento della Jagex per essere collegati al server pi\u00f9 vicino al proprio paese.\nCambiando mondo (server) ci si ritrover\u00e0 esattamente nel punto corrispondente del mondo nuovo, e si trover\u00e0 tutto il paesaggio inalterato, case alberi e png (personaggi non giocanti). Tuttavia con grosse limitazioni. Infatti i giocatori membri possono spostarsi in qualunque mondo desiderino. I giocatori non paganti (free) possono spostarsi solo in altri mondi non a pagamento. Dove troveranno inoltre limitazioni di movimento, in quanto i mondi non a pagamento comprendono solo le zone di Asgarnia, Misthalin, una piccola parte di Karamja e una grande parte del Wilderness. Il resto del mondo di Runescape \u00e8 riservato ai membri.\nNaturalmente, con ogni cambio di mondo si ritrover\u00e0 inalterato l'ambiente di gioco. Non si troveranno invece inalterati gli eventi occasionali, come le apparizioni di certi fantasmi (i \"revenant\") che una volta si aggiravano nella Wilderness, gli eventi casuali (i \"random event\"), al momento rimossi, che davano premi o penalit\u00e0, e soprattutto gli stessi giocatori.\nEsistono inoltre alcuni mondi - o server - \"dedicati\" a particolari attivit\u00e0, cio\u00e8 mondi designati dalla stessa Jagex per un particolare \"minigame\" (ad esempio 20, 25, 44, 92, 93, 98, 107, 110, 119, 128, 140, 146 e 149 per Fist of Guthix) o scelti dagli stessi giocatori come ritrovo.\nOgni giocatore non pu\u00f2 stare che in un mondo alla volta, quindi, salvo accordi presi fra giocatori, cambiando mondo automaticamente si cambiano anche compagni di gioco. Di questi ultimi, tuttavia, se presenti nella lista di amici (\"friend list\") del giocatore, rester\u00e0 visibile accanto al nome il mondo nel quale si trovano. \u00c8 inoltre possibile raggiungere il mondo di un amico con l'opzione \"join\" oppure, se si \u00e8 nel suo stesso mondo, trovare la sua esatta posizione con l'opzione \"trail\". Non esistono, infine, limitazioni per parlare con giocatori da un server all'altro, nemmeno tra le varie versioni del gioco: RuneScape 2, RuneScape Classics, RuneScape Beta (rimosso), RuneScape Server 07.\nMembership.\nI mondi \"member\" sono riservati a chi ha sottoscritto un abbonamento mensile.\nNella modalit\u00e0 a pagamento il gioco \u00e8 molto pi\u00f9 vasto e ampio, e offre molte pi\u00f9 possibilit\u00e0, oggetti, spazio in banca, aree, personaggi, imprese e via dicendo. Si pu\u00f2 comunque giocare tranquillamente nei mondi free a lungo, prima di passare al gioco a pagamento; si pu\u00f2 anche decidere di non passare mai a quest'ultimo, dato che non ci sono limitazioni temporali ed \u00e8 comunque possibile raggiungere il massimo livello di combattimento. Ai cosiddetti \"giocatori free\" (non paganti), inoltre, \u00e8 offerta l'opportunit\u00e0 di provare per 14 giorni, gratuitamente tramite la \"versione trial\", tutti i servizi offerti ai membri.\nUna volta sottoscritto l'abbonamento, si pu\u00f2 (anche occasionalmente) tornare a giocare nei mondi \"free\", per incontrare qualcuno, per commerciare, per dedicarsi a giochi particolari.\nNei mondi \"free\" i giocatori membri sono soggetti alle medesime limitazioni dei giocatori free: non potranno attraversare i cancelli che comunicano col resto del mondo, non potranno usare armi, pozioni e magie riservate ai membri e in generale non potranno usare o indossare i propri oggetti se si tratta di quelli riservati ai membri.\nLo svolgimento.\nScopo del gioco \u00e8 naturalmente crescere in tutte le varie \"skill\", ossia le varie caratteristiche del personaggio, e risolvere le varie \"quest\" che ci vengono pian piano proposte dai vari personaggi che si incontrano nel gioco.\nUn altro obiettivo, come \u00e8 logico, \u00e8 quello anche di accumulare soldi, per poter riuscire ad comprare anche armature molto preziose o particolari, oppure per indossare oggetti importanti e fondamentali per il gioco, o anche solo come status symbol.\nLe skill/abilit\u00e0/arti per i giocatori non paganti sono: attacco, difesa, forza, costituzione, preghiera, magia, tiro con l'arco, estrazione mineraria, metallurgia, taglialegna, piromania, pesca, cucina, artigianato, esplorazione e runecreazione.\nLe altre (per i membri paganti) sono: agilit\u00e0, furto, falegnameria, erboristeria, agricoltura, costruzione, caccia, evocazione, divinazione e invenzione. Le abilit\u00e0 per i membri paganti possono essere portate dai membri non paganti fino al livello 5.\nRuneScape \u00e8 popolato, oltre che dai giocatori, da decine di tipi di mostri e personaggi controllati dai server, con cui i giocatori devono interagire. Per fare questo \u00e8 necessario esplorare tutto RuneScape, risolvendo le \"quest\" e spostandosi con le modalit\u00e0 permesse dal gioco: camminando, correndo, tramite mezzi di trasporto, o tramite il teletrasporto.\nOltre che nelle specifiche \"skill\" ogni personaggio pu\u00f2 decidere la sua strada e aumentare di livello in diversi tipi di combattimento:\nnel corpo a corpo (anche aumentando specificamente, o principalmente, solo difesa, attacco o forza), nel tiro con l'arco, nella magia.\nOgni tipo di attacco \u00e8 per\u00f2 potenzialmente vincente contro un altro, pi\u00f9 precisamente (in quello che \u00e8 detto il \"triangolo\" delle forze, ideato da jagex per bilanciare la potenza dei guerrieri):\ncorpo a corpo (mel\u00e9e) vince contro il tiro con l'arco - il tiro con l'arco vince contro la magia - la magia vince contro il corpo a corpo.\nIl Wilderness.\nIl \"Wilderness\" (la \"zona selvaggia\") si trova a nord di Asgarnia e di Mishtalin.\nQui \u00e8 possibile combattere, oltre che con i mostri previsti dal gioco, anche contro altri giocatori (PvP), accorsi in zona allo stesso scopo.\nNell'ottobre 2008 la Jagex ha creato anche dei mondi interamente PvP, dove in qualsiasi zona della mappa (non solo il Wilderness) si possono attaccare gli altri giocatori, ucciderli e ottenere non pi\u00f9 tutti i loro oggetti come una volta, ma un drop generato direttamente dal gioco in proporzione agli oggetti posseduti dall'avversario e al modo nel quale \u00e8 stato ucciso, nonch\u00e9 alla fortuna (un po' come i drop dei normali mostri).\nSono stati inoltre aggiunti dei drop \"speciali\", come oggetti che modificano le stats o armi molto potenti ma di breve durata.\nQuesta forma di drop \u00e8 stata adottata per contrastare il Real world trading. Nel 14 gennaio 2011 fu introdotto di nuovo sia il libero commercio che il Wilderness tradizionale dopo un referendum.\nIl commercio.\n\"RuneScape\" permette anche di commerciare con altri giocatori.\nIl commercio pu\u00f2 avvenire \"da persona a persona\" nelle varie banche, strillando (scrivendo) la propria offerta/richiesta fino a trovare un acquirente/venditore che accetta lo scambio ma pu\u00f2 avvenire molto lentamente.\nIl pi\u00f9 veloce metodo \u00e8 il \"Grande Mercato Generale\" (cd Grand Exchange, GE), ed avviene depositando nel GE i propri beni e impostando la propria offerta di vendita (oppure depositando il denaro per una offerta di acquisto); i beni sono a disposizione per l'acquisto da parte di chiunque in qualunque mondo. Un avviso ci dir\u00e0 quando abbiamo venduto (o acquistato) e ci fornir\u00e0 i beni richiesti (o il loro controvalore) senza alcuno scambio diretto e personale con altri giocatori.\nI server.\nI server di \"RuneScape\" sono collocati in quindici paesi: Stati Uniti d'America, Canada, Regno Unito, Paesi Bassi, Australia, Finlandia, Svezia, Belgio, Messico, Brasile, Irlanda, Danimarca, Nuova Zelanda, Francia e India.\nNella pagina iniziale del gioco viene data la possibilit\u00e0 di scegliere fra i vari mondi, quindi fra i vari server.\nAlcuni dicono che collegandosi ai server geograficamente pi\u00f9 vicini si ottiene una qualit\u00e0 migliore di gioco, poche sfalsature e maggiore velocit\u00e0. La cosa \u00e8 del tutto indimostrata. Infatti il collegamento sembra in grado di garantire una trasmissione uniforme sia delle immagini sia del movimento.\nEventuali malfunzionamenti possono pacificamente discendere da un malfunzionamento occasionale di un particolare server, da un malfunzionamento della linea internet o del pc stesso del giocatore. Le possibili lievi differenze dovute alla distanza (ammesso e non concesso che esistano) sono ampiamente soverchiate dai possibili malfunzionamenti dei singoli elementi detti.\nIn linea generale la scelta del mondo in cui giocare \u00e8 determinata da altre considerazioni, e principalmente dalla attivit\u00e0 che si vuole svolgere o dalla frequentazione dello specifico server."}
{"id": "605837", "revid": "287204", "url": "https://it.wikipedia.org/wiki?curid=605837", "title": "Thrymr (astronomia)", "text": "Thrymr, noto anche come Saturno XXX, \u00e8 un satellite naturale di Saturno, scoperto da Brett J. Gladman nel 2000, e inizialmente identificato con la designazione provvisoria di S/2000\u00a0S\u00a07.\nL'8 agosto 2003 l'Unione Astronomica Internazionale gli assegn\u00f2 il nome di \"Thrym\", poi mutato in Trymr, con l'aggiunta della \"-r\" finale che identifica il nominativo. Il nome deriva da quello del gigante \u00derymr della mitologia norrena.\nParametri orbitali.\nThrymr ha un diametro di 7\u00a0km e orbita attorno a Saturno ad una distanza media di 19,941 milioni di chilometri. Il periodo \u00e8 di 1094 giorni, in moto retrogrado, con un'inclinazione orbitale di 175\u00b0 rispetto all'eclittica (159\u00b0 rispetto all'equatore di Saturno), con un'eccentricit\u00e0 di 0,471.\nQuesto satellite, come Skathi e Mundilfari potrebbe essere stato formato da detriti provenienti da Febe e scagliati nello spazio da grandi impatti nel passato.\nParametri fisici.\nThrymr ha un diametro medio di 7\u00a0km. La sua densit\u00e0 \u00e8 di 2,3 g/cm3, relativamente alta in confronto a quella di altri satelliti di Saturno. Questo fa pensare che sia composto di ghiaccio d'acqua con un'alta percentuale di silicati.\nHa un basso valore di albedo 0,06, riflette cio\u00e8 soltanto il 6% della radiazione solare incidente. La sua magnitudine apparente di 23,9 lo rende un oggetto a bassa luminosit\u00e0."}
{"id": "605839", "revid": "287204", "url": "https://it.wikipedia.org/wiki?curid=605839", "title": "Ymir (astronomia)", "text": "Ymir, noto anche come Saturno XIX \u00e8 un satellite naturale di Saturno, scoperto Brett J. Gladman nel 2000; al momento della scoperta ricevette la designazione provvisoria di S/2000\u00a0S\u00a01.\nDenominazione.\nNell'agosto del 2003 ricevette dalla IAU la designazione definitiva con il nome di Ymir, derivato da quello di un personaggio della mitologia norrena, antenato degli j\u01ebtunn, i giganti di ghiaccio.\nQuesto rompeva con la tradizione instaurata nel 1847 da John Herschel di denominare i satelliti di Saturno con i nomi dei Titani, i fratelli di Crono. Tuttavia il parallelo con i giganti della tradizione nordica mantiene la continuit\u00e0 tematica del soggetto.\nCaratteristiche fisiche.\nYmir ha un diametro stimato di 18\u00a0km e una densit\u00e0 calcolata di 2,3 g/cm3, che \u00e8 relativamente alta in confronto ad altri satelliti di Saturno. La composizione \u00e8 presumibilmente a base di ghiaccio d'acqua con un'alta percentuale di silicati.\nLa superficie appare piuttosto scura dato il basso valore di albedo pari a 0,06, vale a dire che solo il 6% della radiazione solare incidente viene riflessa.\nLa magnitudine apparente di 21,7 lo rende un oggetto di luminosit\u00e0 particolarmente debole.\nParametri orbitali.\nYmir orbita attorno a Saturno ad una distanza di 23,041 milioni di chilometri con un periodo di 1315,4 giorni (corrispondenti a 3,6 anni terrestri); il moto \u00e8 moto retrogrado con un'inclinazione orbitale di 172\u00b0 rispetto all'eclittica (154\u00b0 rispetto all'equatore di Saturno) e con un'eccentricit\u00e0 di 0,335."}
{"id": "605840", "revid": "633110", "url": "https://it.wikipedia.org/wiki?curid=605840", "title": "Classe Lord Nelson", "text": "La classe Lord Nelson, o semplicemente classe Nelson, era una delle ultime classi navali di corazzate Pre-dreadnought costruite, e comprendeva due sole unit\u00e0, la \"Lord Nelson\" e \"Agamemnon\", impostate tra il 1904 e il 1905 e armate di 4 cannoni da 305 e 10 da 233mm, dopo che in extremis decadde l'idea di farne delle navi monocalibro con artiglierie tutte da 305mm; furono le ultime pre-Dreadnough della Royal Navy. \nA causa del loro varo in contemporanea con la \"Dreadnought\", queste navi divennero subito obsolete. Le navi di questa classe avevano un disegno simile a quello delle navi francesi dell'epoca, con un'alta sovrastruttura centrale e fumaioli di diverse dimensioni. La \"Lord Nelson\" vide un largo uso durante la prima guerra mondiale, distinguendosi nel bombardamento dei forti a guardia dello stretto dei Dardanelli il 7 marzo 1915. La \"Agamemnon\", durante la prima guerra mondiale, prest\u00f2 servizio nel Mediterraneo orientale e fu impiegata nei Dardanelli assieme alla sorella \"Lord Nelson\" e alle corazzate francesi \"Gaulois\", \"Charlemagne\", \"Bouvet\" e \"Suffren\". Entrambe le navi britanniche riuscirono a distruggere due forti turchi con il fuoco diretto dei loro cannoni. Durante le operazioni in quell'area la \"Agamemnon\" fu colpita oltre 60 volte e il 15 maggio 1916 il suo equipaggio riusc\u00ec ad abbattere il dirigibile \"L85\" a Salonicco. La \"Lord Nelson\" fu demolita nel 1920."}
{"id": "605841", "revid": "1573940", "url": "https://it.wikipedia.org/wiki?curid=605841", "title": "Crithagra mozambica", "text": "Il canarino del Mozambico o canarino frontegialla (Crithagra mozambica ()) \u00e8 un uccello passeriforme della famiglia dei Fringillidi.\nDescrizione.\nDimensioni.\nMisura 11-13 cm di lunghezza, per un peso di 8,5-16,2 g ed un'apertura alare di 21,5 cm.\nAspetto.\nSi tratta di uccelletti dall'aspetto paffuto, con testa arrotondata, becco conico, ali appuntite e coda dalla punta lievemente forcuta.\nIl piumaggio \u00e8 di colore grigio-verdastro su tutta l'area dorsale, con penne di remiganti e coda che si presentano nere con orli biancastri, mentre il codione \u00e8 giallo. Fronte, sopracciglia, guance, gola, petto, parte superiore del ventre e fianchi sono anch'essi di colore giallo, con mascherina e mustacchi nerastri ai lati del becco: basso ventre e sottocoda sono invece di colore biancastro.\nLe varie sottospecie presentano fra loro lievi differenze di taglia, proporzioni delle varie misure morfologiche (ali, coda, zampe, becco etc.), tonalit\u00e0 del piumaggio ed estensione delle varie colorazioni (mustacchi, sopracciglia, bande golari, giallo ventrale etc.).\nIl dimorfismo sessuale non \u00e8 molto evidente, coi maschi a parit\u00e0 d'et\u00e0 lievemente pi\u00f9 piccoli e dai colori pi\u00f9 vivaci rispetto alle femmine, che dal canto loro presentano talvolta una lieve banda golare bruna che congiunge i due mustacchi. In ambedue i seei, gli occhi sono di colore bruno scuro, le zampe sono di colore carnicino ed il becco \u00e8 dello stesso colore, con punta e parte superiore pi\u00f9 scure.\nBiologia.\nI canarini del Mozambico sono uccelletti vispi e vivaci, molto miti, i quali si muovono tendenzialmente da soli o in piccoli gruppi familiari, ma possono dimostrarsi anche piuttosto gregari, riunendosi talvolta all'infuori del periodo riproduttivo in stormi di un centinaio d'individui, talvolta in associazione con altre specie affini.\nI gruppi passano la maggior parte della giornata al suolo o fra l'erba alta alla ricerca di cibo, facendo poi ritorno sul fare della sera sempre agli stessi posatoi (generalmente alberi isolati) per passare la notte.\nI vari individui, sia nell'ambito dello stesso gruppo familiare che negli stormi, si tengono in costante contatto uditivo fra loro mediante cinguettii e pigolii: essi comunicano inoltre fra loro mediante la postura del corpo, in particolar modo dominanza o subalternit\u00e0 per quanto riguarda l'accesso alle fonti di cibo o di acqua.\nAlimentazione.\nSi tratta di uccelli essenzialmente granivori, la cui dieta si compone perlopi\u00f9 di semi di piante erbacee prelevati dalla pianta stessa: essi integrano tuttavia la propria dieta anche con altri alimenti, sia di origine vegetale (foglioline, germogli, bacche, frutta, petali, nettare) che animale (piccoli insetti, larve ed altri invertebrati di piccole dimensioni). La componente animale della dieta \u00e8 maggiore durante il periodo degli amori, quando il fabbisogno energetico \u00e8 accresciuto per via della fregola e dell'allevamento della prole.\nRiproduzione.\nConsiderando anche il vasto areale occupato dalla specie (che comprende ambedue gli emisferi terrestri), la stagione degli amori non \u00e8 univoca, ma cade in corrispondenza della stagione delle piogge locale (maggio-novembre in Africa occidentale, novembre-aprile in Zimbabwe, tutto l'anno in Africa orientale etc.).\nDurante il periodo riproduttivo i maschi cantano a squarciagola da posatoi in evidenza (rocce, alberi solitari) per attrarre le femmine: una volta sopraggiunte, esse vengono seguite incessantemente dallo spasimante, che tiene coda e testa erette con becco semiaperto, penne arruffate, ali semiaperte e puntate verso il basso, fino a quando l'amata non gli si concede, accovacciandosi e spostando lateralmente la coda. Si tratta di uccelli rigidamente monogami, le cui coppie rimangono assieme durante tutta la stagione degli amori e spesso anche oltre. Durante la stagione riproduttiva, le coppie possono dimostrare territorialit\u00e0 nei confronti di intrusi conspecifici: d'altro canto, non \u00e8 infrequente osservare anche pi\u00f9 nidi su un singolo albero.\nIl nido, a forma di coppa, viene costruito dalla sola femmina (col maschio che pu\u00f2 talvolta fornire parte del materiale da costruzione) intrecciando fibre vegetali alla biforcazione di un ramo o comunque in un posto riparato ed elevato (1-6 m dal suolo), foderando l'interno con lanugine vegetale o animale: al suo interno, essa depone 2-5 uova al ritmo di uno al giorno, covandole poi per circa due settimane, col maschio che rimane di guardia nei pressi del nido e si occupa di reperire il cibo per s\u00e9 e per la compagna.\nI \"pulli\", ciechi ed implumi alla schiusa, vengono accuditi ed imbeccati da ambedue i genitori. Essi sono in grado d'involarsi attorno alle due settimane e mezzo di vita: tuttavia, i giovani tendono a rimanere coi genitori (che in genere, qualora la disponibilit\u00e0 di cibo lo permetta, si stanno dedicando a una seconda covata) fino al mese e mezzo circa di vita, seguendoli nei loro spostamenti e continuando (sebbene sempre pi\u00f9 sporadicamente) a chiedere loro l'imbeccata, dopodich\u00e9 solitamente si disperdono.\nLa maturit\u00e0 sessuale viene raggiunta attorno ai sei mesi di vita: tuttavia \u00e8 raro che i giovani riescano a riprodursi con successo prima dell'anno di vita. Una coppia pu\u00f2 portare avanti anche due o tre covate l'anno.\nLa speranza di vita dei canarini del Mozambico in natura \u00e8 di circa 2-3 anni, con un singolo esemplare vissuto 8,5 anni in natura: in cattivit\u00e0, questi uccelli superano facilmente i 10-15 anni d'et\u00e0.\nDistribuzione e habitat.\nA dispetto del nome comune, il canarino del Mozambico \u00e8 diffuso in una vasta parte dell'Africa Subsahariana a sud del 17\u00ba parallelo nord, risultando assente solo dalle aree aride dell'Africa meridionale e dall'impenetrabile foresta pluviale del bacino del Congo. La specie \u00e8 stata inoltre introdotta con successo anche all'infuori del proprio \"range\" d'appartenenza: a Oahu, Porto Rico, S\u00e3o Tom\u00e9, Mafia, Mauritius, Rodrigues, Assumption e R\u00e9union.\nL\"'habitat\" di questi uccelli \u00e8 rappresentato dalle aree erbose aperte di savana con presenza di macchie alberate o cespugliose, al di sotto dei 2300 m di quota: questi uccelli si dimostrano tuttavia estremamente adattabili, colonizzando anche aree alberate con radure, mangrovieti, aree sabbiose con cespugli sparsi e soprattutto aree antropizzate, come campi coltivati, giardini e parchi urbani, dove risulta loro molto semplice reperire cibo ed acqua.\nSebbene tendenzialmente stanziali, i canarini del Mozambico possono affrontare piccoli spostamenti alla ricerca di cibo e acqua: ci\u00f2 avviene specialmente nelle aree settentrionali ed in generale meno ricche d'acqua dell'areale da essi occupato.\nSistematica.\nSe ne riconoscono dieci sottospecie:\nIn passato, la popolazione dell'isola di S\u00e3o Tom\u00e9 veniva considerata una sottospecie a s\u00e9 stante col nome di \"C. m. santhome\", tuttavia attualmente si tende a considerare questi uccelli come facenti parte della sottospecie \"tando\", diffusa nell'entroterra."}
{"id": "605842", "revid": "124421062", "url": "https://it.wikipedia.org/wiki?curid=605842", "title": "La concessione del telefono", "text": "La concessione del telefono \u00e8 un romanzo storico di Andrea Camilleri, edito da Sellerio nel 1998.\nTrama.\nLa storia si svolge nella Sicilia di fine Ottocento tra Palermo, Montelusa e Vigata, tra il 12 giugno 1891 e il 20 agosto 1892.\nFilippo Genuardi, piccolo commerciante di legnami, invia tre lettere al prefetto Vittorio Marascianno per richiedere l'installazione di una linea telefonica tra il suo magazzino e l'abitazione del suocero, ricco uomo d'affari.\nNon ottenendo risposta, cerca degli \"appigli\" nel Palazzo rivolgendosi a Calogero (don Loll\u00f2) Longhitano, pezzo da novanta della mafia vigatese, al quale rivela il luogo in cui si nasconde il suo ex amico Sas\u00e0 La Ferlita, che si era eclissato per non pagare il debito di gioco al fratello di Don Loll\u00f2 e per questo quindi braccato dal mafioso.\nUna serie di equivoci porteranno il Genuardi in una situazione molto pericolosa: da un lato il prefetto Marascianno, a causa di varie imprecisioni contenute nelle tre lettere ricevute e dell'atteggiamento prevenuto dei carabinieri, si convince che il Genuardi sia un agitatore socialista; dall'altro Sas\u00e0 La Ferlita, grazie all'aiuto del fratello e di un altro amico, riesce pi\u00f9 volte a scansare la cattura dei mafiosi, al punto che Don Loll\u00f2 inizia a pensare che egli e Filippo Genuardi siano in combutta tra loro e con i carabinieri per incastrarlo ed arrestarlo.\nSoltanto il delegato Spinoso della polizia, aiutato in parte dal questore e dal suo superiore, il commendatore Parrinello, cercher\u00e0 di aiutare il Genuardi, \"preso a mezzo fra lo Stato e la mafia\" per usare le parole del suocero.\nA queste vicende pubbliche si vanno ad aggiungere quelle private del Genuardi, non propriamente virtuose: l'uomo infatti ha una tresca amorosa con la moglie del suocero. Era infatti questo il motivo della richiesta dell'impianto telefonico: contattare l'amante non appena il marito fosse assente. Ma Sas\u00e0 La Ferlita, per vendicarsi contro l'ex amico, scrive una lettera anonima al suocero del Genuardi in cui rivela la tresca e questi pazzo di gelosia uccide il genero, suicidandosi poco dopo.\nDi quest'ultimo avvenimento approfittano i carabinieri, che in precedenza erano stati puniti per la loro attivit\u00e0 persecutoria nei confronti del Genuardi; i militari dell'Arma, ricostruendo a loro modo l'evento, anche con l'apposita esplosione di un ordigno, riescono a sostenere che il Genuardi era morto mentre costruiva una bomba per un qualche attentato, avvalorandone cos\u00ec la sua natura eversiva.\nLa storia termina con il trasferimento, per ironia della sorte nella stessa provincia, in Sardegna, (massima punizione nella burocrazia dello Stato sabaudo) del delegato Spinoso, del questore e del commendatore Parrinello.\nStruttura del romanzo.\n\"La concessione del telefono\" non segue i canoni classici del romanzo. Nell'opera, infatti, si alternano due forme di scrittura, che Camilleri chiama \"cose scritte\" e \"cose dette\": le \"cose scritte\", riportate tipograficamente nel testo del romanzo nella loro \"autenticit\u00e0\" grafica, sono lettere, siano esse richieste in carta bollata o missive fra amici o bigliettini segreti, articoli di giornale, circolari degli uffici pubblici; le \"cose dette\" sono i dialoghi fra i personaggi della storia, riportati come in un copione privo di indicazioni sceniche (in questo probabilmente c'\u00e8 una traccia della lunga esperienza di Camilleri come autore e regista teatrale).\nCose scritte e cose dette si alternano nel romanzo in maniera efficace, fondendosi solo nell'ultima parte, che vale come epilogo alla storia, non molto lunga ma intensa grazie al continuo intrecciarsi di incontri e scontri fra i personaggi principali e la fitta schiera delle comparse, che spesso appaiono per poche pagine, ma quanto basta per rendere sempre pi\u00f9 intricata la commedia degli equivoci che domina il romanzo.\nLa Sicilia del romanzo.\nLo stile leggero di Camilleri, i numerosi episodi divertenti e la miriade di personaggi pi\u00f9 o meno grotteschi non deve far pensare che \"La concessione del telefono\" sia un semplice \"divertissement\". In realt\u00e0, la finzione letteraria viene usata egregiamente dall'autore per descrivere i mali che gravavano e affliggono ancora oggi la Sicilia. \nCamilleri stesso racconta, sul frontespizio della copertina, di aver avuto l'idea per il romanzo dopo aver ritrovato tra le carte di casa un decreto ministeriale del 1892 per la concessione di una linea telefonica privata, documento che prevedeva una fitta rete di adempimenti burocratici e amministrativi.\nInfatti gli equivoci che creeranno la trappola mortale per il protagonista nascono appunto dalla difficolt\u00e0 di districarsi nella selva degli uffici pubblici e delle loro competenze, tanto che il Genuardi fa richiesta per la linea alla Prefettura, che non aveva competenza in materia.\nMa non \u00e8 solo la burocrazia\na creare guai: l'abitudine dello Stato post-unitario di spedire in Sicilia funzionari totalmente inesperti della realt\u00e0 locale, spesso poco preparati o comunque inadatti al ruolo provoca guasti fortissimi, nell'opera ben evidenziati dalla figura del paranoico prefetto Marascianno, che parla con i numeri della smorfia, vede complotti socialisti dappertutto e si crede vittima di fantomatici dileggi; dei tenenti dei carabinieri Lanza-Tur\u00f2 e Lanza-Scocca che dopo aver erroneamente ritenuto Filippo Genuardi un agitatore socialista cercano ugualmente di incriminarlo arrampicandosi sugli specchi e anche ricorrendo a mezzi illeciti; degli stessi superiori che di fronte alle tragicomiche vicende vigatesi non sanno reagire in altro modo che spedendo i colpevoli in Sardegna e sostituendoli con altri che si dimostreranno prevedibilmente ancora peggiori.\nI rari pubblici ufficiali che cercano di lavorare onestamente, impersonati su tutti dal delegato Spinoso, nonostante il loro impegno e alcuni effimeri successi sono destinati alla sconfitta. Non a caso Filippo Genuardi riesce ad uscire assolto da ogni accusa non grazie all'impegno delle forze dell'ordine oneste, ma per la volont\u00e0 di Don Loll\u00f2 Longhitano, uomo d'onore che ha amicizie in tutti i gangli della pubblica amministrazione, tanto che con la forza delle proprie raccomandazioni pu\u00f2 imporre il proprio volere a quasi tutti gli abitanti di Vigata. E coloro che, come Sas\u00e0 La Ferlita, cercano di sottrarsi ai propri impegni con lui, devono vedersela con i suoi uomini, veri e propri discendenti dei bravi manzoniani.\nGenuardi dunque, come i tre quarti dei siciliani, nota amaramente il delegato Spinoso, \u00e8 preso in mezzo senza possibilit\u00e0 di salvezza. Non a caso, quasi tutti i siciliani oltre al nome di battesimo hanno un soprannome ('ngiuria) totalmente diverso, utile per sottrarsi agli obblighi di legge, come viene spiegato diffusamente nella prima parte del romanzo.\nDel resto lo stesso protagonista, Filippo Genuardi, \u00e8 s\u00ec vittima di questo diabolico intreccio ma certo non \u00e8 un eroe o un protagonista positivo: marito fedifrago e commerciante parassita, per ottenere la concessione del telefono \u00e8 disposto a consegnare il suo ex migliore amico nelle mani della mafia, a minacciare con armi e ricatti i proprietari delle terre su cui mettere i pali per la linea telefonica, a corrompere chiunque nella pubblica amministrazione lo possa aiutare.\nMa non solo lui, praticamente tutti i personaggi che appaiono nel libro, anche se fugacemente narrati in poche righe, o con un ruolo positivo, hanno qualcosa di imbarazzante da nascondere. Qui, oltre alle riflessioni sui mali della Sicilia (quanto mai attuali) pare di intravedere anche un certo pessimismo pi\u00f9 generale sull'umanit\u00e0.\nCuriosit\u00e0.\nIl libro \u00e8 stato oggetto della prima transazione di e-commerce con carta di credito in Italia tramite la piattaforma IBS.it."}
{"id": "605843", "revid": "1610933", "url": "https://it.wikipedia.org/wiki?curid=605843", "title": "Canarino del Mozambico", "text": ""}
{"id": "605849", "revid": "4175", "url": "https://it.wikipedia.org/wiki?curid=605849", "title": "Sky News", "text": "Sky News \u00e8 un canale all-news britannico edito dal gruppo Sky.\nNato nel 1989 come canale televisivo all-news, nel tempo si \u00e8 evoluto in servizio multipiattaforma con un sito web, tramite radio e sui dispositivi mobili. Il canale \u00e8 inoltre presente su Apple TV, Roku e YouTube.\nDal 2006 \u00e8 diretta da John Ryley.\nStoria.\nSky News \u00e8 stato il primo canale interamente dedicato all'informazione a trasmettere nel Regno Unito e in Irlanda ed \u00e8 concorrente diretto di BBC News, mentre in Europa compete con diversi canali all-news nazionali oltre alle grandi testate internazionali CNN, BBC World News e Euronews.\nOltre alla versione britannica, Sky News \u00e8 presente in Australia e Nuova Zelanda con le rispettive versioni locali (Sky News Australia e Sky News New Zealand) e in tutto il mondo con la versione internazionale (Sky News International), visibile in Italia sulla piattaforma Sky al canale 522.\nSituato nel quartier generale Sky di Londra, Sky News ha iniziato le proprie trasmissioni il 5 febbraio 1989 insieme ad altri tre canali trasmessi dall'operatore satellitare Sky plc. Nel Regno Unito fornisce inoltre un servizio di radiogiornale a moltissime radio commerciali, sia locali che nazionali.\nOltre a sette uffici di corrispondenza nel Regno Unito e altri sparsi per il mondo, il canale si appoggia anche ai partner del gruppo News Corp come ad esempio Fox News negli Stati Uniti e Sky TG24 in Italia.\nSky News \u00e8 conosciuta per il suo tratto innovativo e vince regolarmente premi per questo oltre che per le proprie trasmissioni in generale.\nDal 6 maggio 2010 trasmette anche in alta definizione.\nSky News \u00e8 stata al centro di un tentativo da parte di News Corporation di acquisire il restante 60% di BSkyB ancora non posseduto dal gruppo di Murdoch. Per procedere all'acquisizione del 100% di BSkyB, a News Corp \u00e8 stato richiesto dal Governo di Sua Maest\u00e0 e dall'ente regolatore del mercato radio-televisivo (Ofcom) di scorporare Sky News dal resto di Sky TV e di sottrarlo all'offerta di acquisizione, in modo tale che Sky News rimanga indipendente dal controllo di News Corp e di fatto gestito autonomamente da un consiglio di amministrazione non nominato dalla holding americana.\nNell\u2019ambito della Pandemia di COVID-19 del 2020 in Italia una troupe guidata dal Capo Corrispondente Stuart Ramsay ha realizzato il pi\u00f9 importante approfondimento giornalistico sull\u2019emergenza, trasmettendo per primi globalmente 5 reportage, 1 special report e 1 documentario, acclamati dalla critica.\nSky News HD.\nSky ha lanciato nel Regno Unito la versione in alta definizione il 6 maggio 2010 in coincidenza con i risultati delle elezioni generali del 2010. Durante il periodo di implementazione del lancio sono stati effettuate diverse modifiche allo studio e alle altre sedi di corrispondenza nel Regno Unito e nel mondo per poter trasmettere in HD.\nIl canale Sky News HD \u00e8 stato messo in onda il 22 aprile 2010 in occasione del dibattito dei candidati alle elezioni generali del 2010. Al termine del dibattito un countdown ha ufficialmente lanciato l'attesa per la partenza ufficiale, le cui trasmissioni 24 ore su 24 sono iniziate alle 21 del 6 maggio 2010 con l'inizio della trasmissione sui risultati elettorali che \u00e8 proseguita ininterrotta per i successivi 5 giorni fino all'ingresso del nuovo Primo Ministro David Cameron a Downing Street.\nIl canale trasmette in simulcast con Sky News con alcune differenze grafiche rispetto al canale in definizione standard."}
{"id": "605851", "revid": "90900", "url": "https://it.wikipedia.org/wiki?curid=605851", "title": "Skadi (astronomia)", "text": ""}
{"id": "605852", "revid": "1610933", "url": "https://it.wikipedia.org/wiki?curid=605852", "title": "Canarino frontegialla", "text": ""}
{"id": "605855", "revid": "23", "url": "https://it.wikipedia.org/wiki?curid=605855", "title": "Raven Symon\u00e8", "text": ""}
{"id": "605856", "revid": "1442080", "url": "https://it.wikipedia.org/wiki?curid=605856", "title": ".geo", "text": ".geo \u00a0\u00e8 stato proposto come dominio di primo livello generico dalla SRI International, ma non ha ricevuto l'approvazione da parte dell'ICANN.\nL'uso previsto era come associazione fra un luogo del pianeta e la risorsa Internet.\nAd esempio un indirizzo poteva essere luogo.2e7n.22e34n.geo, in cui erano indicate il nome della locazione e le sue coordinate.L'indirizzo non doveva essere immesso dall'utente, ma era solo un metodo di raccordo, ad esempio, da un GPS ad un sito web con informazioni geografiche.Questo sistema \u00e8 stato criticato in quanto la destinazione d'uso pu\u00f2 essere coperta da sistemi gi\u00e0 esistenti. Ad esempio con sottodomini di .arpa, anzich\u00e9 creare un nuovo dominio; oppure inserendo dei metadata opportuni all'interno dei siti web.\nIl 16 marzo 2001 l'ICANN ha rifiutato definitivamente la proposta."}
{"id": "605871", "revid": "1442080", "url": "https://it.wikipedia.org/wiki?curid=605871", "title": ".kid", "text": ".kid \u00a0\u00e8 stato proposto come dominio di primo livello generico dal Parlamento europeo, ma non \u00e8 stato ancora approvato da parte dell'ICANN. Questo dominio \u00e8 stato proposto per siti con contenuti adatti a bambini e ragazzi, monitorati da una apposita autorit\u00e0.\nHa le stesse caratteristiche del dominio di secondo livello statunitense .kids.us."}
{"id": "605875", "revid": "767487", "url": "https://it.wikipedia.org/wiki?curid=605875", "title": "Sportklub Austria K\u00e4rnten", "text": "Lo Sportklub Austria K\u00e4rnten, detto semplicemente \"Austria K\u00e4rnten\" o \"SK Austria Kelag K\u00e4rnten\" per esigenze sponsorizzative (in italiano \"Austria Carinzia\") fu una societ\u00e0 calcistica di Klagenfurt, capoluogo della Carinzia in Austria. Fondata nel 2007 acquisendo il titolo dell'ASK\u00d6 Pasching, si sciolse tre anni pi\u00f9 tardi per via di problemi economici.\nI colori sociali erano il bianco, il nero e l'argento, che caratterizzavano lo stemma sociale sul quale campeggiavano tre leoni. La squadra gioc\u00f2 le partite casalinghe nel W\u00f6rthersee Stadion, uno dei quattro impianti austriaci sede di Euro 2008.\nStoria.\nSportklub Austria K\u00e4rnten.\nFondato nell'estate del 2007 dopo aver acquisito i diritti sportivi dell'ASK\u00d6 Pasching, il neonato Sportklub Austria K\u00e4rnten divenne il primo club calcistico della Carinzia ad arrivare ai massimi livelli del calcio austriaco. Nonostante nella sua prima stagione (2007-2008) ottenne la salvezza solo nelle ultime partite del campionato, l'imponente impegno finanziario della propriet\u00e0 permise di allestire una rosa di buon livello. Per la stagione 2008-2009 venne ingaggiato come allenatore l'ex-attaccante della Nazionale Walter Schachner, ma dati i pessimi risultati ottenuti il tecnico gi\u00e0 campione d'Austria con il Grazer AK fu sostituito da Frenkie Schinkels. Nonostante il cambio alla guida tecnica il club retrocesse in Erste Liga al termine del campionato 2009-2010, per la prima volta da quando riusc\u00ec a raggiungere la Bundesliga. Nel corso della stagione riusc\u00ec comunque a raggiungere le semifinali di coppa d'Austria dopo aver sconfitto ai quarti di finale il .\nIl 28 maggio 2010, con un comunicato ripreso dal sito ufficiale della lega, la societ\u00e0 annunci\u00f2 di non poter partecipare ai tornei professionistici per la stagione 2010-2011, scivolando cos\u00ec inizialmente in Regionalliga. In seguito il club fu radiato dai ranghi federali, ed il posto lasciato libero venne occupato da una nuova societ\u00e0, che riprese lo storico nome di Sportklub Austria Klagenfurt."}
{"id": "605877", "revid": "110157", "url": "https://it.wikipedia.org/wiki?curid=605877", "title": ".kids", "text": ".kids \u00a0\u00e8 stato proposto come dominio di primo livello generico dalla Kids Domain, ma non ha ricevuto l'approvazione da parte dell'ICANN.\nQuesto dominio era stato proposto per siti con contenuti adatti a bambini e ragazzi."}
{"id": "605907", "revid": "767487", "url": "https://it.wikipedia.org/wiki?curid=605907", "title": "Quarta (musica)", "text": "Quarto grado della scala diatonica e, nello stesso tempo, intervallo che comprende quattro gradi della stessa.\nSecondo un'altra classificazione, adottata da Hal\u00e9vy e dai suoi seguaci, l'intervallo di quarta giusta \u00e8 chiamato \"quarta minore\", la \"quarta aumentata\" o \"tritono\" \u00e8 chiamata \"quarta maggiore\". La \"quarta diminuita\" conserva il suo nome e la \"quarta pi\u00f9 che aumentata\" \u00e8 chiamata \"quarta aumentata\".\nLe denominazioni di \"maggiore\" e \"minore\", non si giustificano, per\u00f2 dato che questi intervalli restano immutati, nei due modi della musica moderna. Il movimento melodico di quarta, come quello di quinta \u00e8 uno dei pi\u00f9 naturali e pi\u00f9 diffusi in ogni epoca, soprattutto andando da una dominante armonica, sulla sua fondamentale allo stato acuto.\nNel canto gregoriano \u00e8 molto frequente sia ascendendo che discendendo:\nUgualmente nel XVIII secolo:\nConsonanza della quarta.\nL'intervallo di quarta giusta eseguito in un registro sufficientemente alto risulta consonante all'orecchio, ma non si tratta di una vera e propria consonanza: in un registro basso o se l'intervallo \u00e8 realizzato da note distanti (ad es. l'intervallo di undicesima) la quarta \u00e8 molto dissonante. Va trattata come dissonanza nella condotta a due parti.\nDurand la classifica con buone argomentazioni tra le consonanze invariabili (nei due modi), essendo uguale al maggiore e al minore, mentre altri la mettono tra le \"consonanze miste\", o \"consonanze appellative\", ma questi ultimi termini non hanno avuto fortuna e non sono stati adottati. \nNel contrappunto rinascimentale \u00e8 considerata un intervallo dissonante tra una parte qualsiasi e il basso. \u00c8 invece permessa tra due parti interne, anche in successione. Tipica \u00e8 infatti la figura del falsobordone, una successione di intervalli per moto congiunto (spesso discendente) in cui le due voci superiori si muovono in modo consonante rispetto al basso, con una successione di terze e seste parallele, ma con una successione di quarte tra di loro. Tuttavia \u00e8 bene tenere presente che nel contrappunto a tre parti si evita di sillabare l'intervallo di quarta, per evitare di porre un accento in una situazione considerata al limite della consonanza, che a tre parti risulta particolarmente evidente anche all'ascolto. Per le stesse ragioni nel contrappunto doppio all'ottava la quinta non pu\u00f2 considerarsi come un intervallo consonante, dal momento che rivoltate le parti darebbe origine ad una quarta con il basso."}
{"id": "605926", "revid": "125627366", "url": "https://it.wikipedia.org/wiki?curid=605926", "title": "Trasta", "text": "Trasta \u00e8 una frazione del Comune di Genova.\nUn tempo frazione del comune di Borzoli, entr\u00f2 a far parte del comune di Genova nel 1926 quando questo comune, insieme ad altri diciannove, fu accorpato al capoluogo ligure per costituire la cosiddetta Grande Genova. Nel 1927, subito dopo l'unificazione, nell'ambito della suddivisione amministrativa del comune di Genova fu accorpata alla circoscrizione (o \"delegazione\", come veniva chiamata fino al 1969) di Rivarolo.\nNella ripartizione amministrativa del comune di Genova in vigore dal 2005 \u00e8 compresa nell'\"unit\u00e0 urbanistica\" di Teglia del Municipio V - Valpolcevera, che contava complessivamente 4.732 abitanti al 31 dicembre 2016, per la maggior parte residenti nella zona di Teglia, ma non sono disponibili dati ufficiali disaggregati riguardanti la zona di Trasta.\nGeografia.\nTerritorio.\nIl territorio di Trasta occupa la parte pi\u00f9 a valle del versante destro della valle dell'omonimo torrente, affluente di destra del Polcevera. Il nucleo principale del borgo sorge alla confluenza del torrente Trasta nel Polcevera ed \u00e8 attraversato dalla strada in sponda destra della val Polcevera e collegato da un ponte stradale e da una passerella pedonale con il centro di Teglia, situato sulla sponda opposta del Polcevera. Il borgo \u00e8 costituito da un nucleo di case attorno alla chiesa di N.S. dell'Aiuto e da case sparse sulla collina retrostante e sul fondovalle del torrente Trasta.\nIl torrente Trasta, formato dalla confluenza dei rivi Vaccariv\u00e0 e Fontanelle che nascono dal retrostante monte Teiolo, confluisce nel Polcevera dopo un percorso di circa un chilometro, dopo aver ricevuto alla sinistra le acque del rio Ciliegio. Il fossato di Vaccariv\u00e0 e il torrente Trasta dividono la zona di Trasta da quella di Murta, che comprende invece il versante sinistro della valle.\nTrasta \u00e8 a sua volta suddivisa in sottozone, i cui nomi, patronimici di famiglie che un tempo avevano possedimenti nella zona, non vengono pi\u00f9 menzionati nelle mappe ufficiali, ma sopravvivono nel comune parlare della gente locale e nei nomi di alcune strade della zona. Cos\u00ec al centro del borgo si ha la zona detta \"dei Barabini\" (in lingua ligure \"Barabin\") che comprende la piazza della chiesa e le case ai suoi piedi; la zona di Monticelli (in genovese \"Muntexellu\") che comprende Salita Ca' dei Trenta e Salita della Cittadina; pi\u00f9 distaccate sono le zone del \"Pavian\", della \"Noce\" (\"N\u00f4xe\" in genovese, che deve il suo nome alla presenza, un tempo, di un albero di noci in corrispondenza dell'intersezione tra via Trasta e via Adda) e di \"Villa Rosa\".\nOrigine del nome.\nLa zona, come scrive lo storico Persoglio nelle \"Memorie della parrocchia di Murta\", prende il nome dal torrente Trasta che dal monte Teiolo scende a sfociare nel Polcevera e nel suo tratto finale divide il territorio di Trasta da quello di Murta.\nIl toponimo Trasta, di origine latina, indicherebbe l'esistenza di un guado sul torrente in direzione di Teglia e sarebbe una corruzione del nome \"Tulelasca\", o \"Trasca\". La desinenza \"asca\", di derivazione celtica o iberica, avrebbe il significato di \"luogo posto tra due correnti d'acqua\", appunto il torrente Trasta ed il Polcevera.\nStoria.\nLa localit\u00e0 \u00e8 citata per la prima volta in due documenti del 1143 e del 1186, dove \u00e8 chiamata con il nome di \"Trasto\" e \"Tresto\". Il borgo sorgeva all'intersezione di alcune frequentate vie, come quella che correva sulle colline della destra del Polcevera e da Murta scendeva per attraversare il torrente Trasta e risalire poi verso Fegino e Sestri Ponente oppure guadando il Polcevera portava a Teglia e risaliva il versante opposto della valle, collegandosi attraverso la Costa di Teglia con le vie dirette a Genova\nNel XVII secolo il sestiere di Trasta era propriet\u00e0 di alcune famiglie genovesi; tra queste si ricordano le famiglie dei Serra, dei Barabini e dei Monticelli alle quali, erano state dedicate ai primi una piazza e agli altri una via. Queste facoltose famiglie avevano installato nella borgata filatoi e molini azionati dalle le acque del torrente Trasta; ancora oggi esiste una chiusa che dava acqua ai molini ed agli appezzamenti agricoli della zona. In particolare, scrive sempre il Persoglio i Barabino nel 1640 possedevano quattro mulini e ben 47 appezzamenti di terreno.\nAi tempi dell'assedio di Genova, tra il 1746 e 1747, gli assedianti austriaci avevano occupato la val Polcevera e posto il loro quartier generale nella sovrastante villa Bonarota (oggi conosciuta come villa Clorinda) sulla collina di Murta mentre le loro truppe si erano accampate nel letto del torrente Trasta, occupando il borgo che adibirono a deposito di cavalli e munizioni e in quella circostanza bruciarono alcune case.\nNelle alluvioni del 1883 molte antiche e nobili case rimasero gravemente danneggiate a causa del forte aumento di flusso d'acqua del torrente Trasta, giunto pressoch\u00e9 allo stesso livello del Polcevera.\nNel 1914 fu costruita una linea ferroviaria, a servizio dei grandi complessi industriali della val Polcevera e destinata al solo traffico merci, che collegava Sampierdarena e Bolzaneto percorrendo la sponda destra del Polcevera. Questa linea nel 1927 venne limitata a Campi di Cornigliano. All'altezza di Trasta un ponte collegava questa linea con la linea ferroviaria Genova-Torino, che percorre la sponda opposta del torrente. Proprio nel centro di Trasta si trovava una stazione ferroviaria (il cui edificio \u00e8 ancora esistente), utilizzata esclusivamente per il traffico merci. Nel 2006 la linea ferroviaria e le annesse infrastrutture sono state dismesse, l'area \u00e8 al momento (2017) occupata da uno dei campi base del cantiere del terzo valico.\nNelle vicinanze di Trasta, ma amministrativamente gi\u00e0 in territorio di Bolzaneto, in un'ampia zona pianeggiante ai piedi della collina di Murta, si trovava la \"Squadra Rialzo di Trasta\", dove erano svolte operazioni di manutenzione e riparazione di carri ferroviari e vetture passeggeri. Durante la prima guerra mondiale questo spazio era stato utilizzato come pista d'atterraggio per il collaudo degli aerei S.V.A., costruiti dall'Ansaldo. L'area, gi\u00e0 di propriet\u00e0 della stessa Ansaldo, venne espropriata per ragioni di pubblica utilit\u00e0 nel 1929 e tra il 1940 e il 1942 venne realizzato il grande centro di manutenzione delle ferrovie, dismesso nel 2006. Nell'autunno del 2021 sono iniziati i lavori di demolizione degli edifici esistenti per realizzare nell'area una piattaforma logistica della societ\u00e0 della GDO Sogegross.\nPer lo sviluppo industriale della val Polcevera e per l'aumento demografico la zona di Trasta da borgata a carattere prevalentemente residenziale nel secondo dopoguerra ha visto l'insediamento di attivit\u00e0 di tipo commerciale e industriale.\nIl Centro di solidariet\u00e0 di Trasta.\nA Trasta esisteva da tempo una sede della \"Casa del giovane lavoratore\", pensionato per studenti e lavoratori dell'Opera Don Orione, ceduta nel 1973 al \"Centro di solidariet\u00e0 di Genova\", fondato da Bianca Bozzo Costa (1928-2006) e legato al CEIS di don Mario Picchi, e trasformata in un centro di recupero per tossicodipendenti, in quegli anni settanta del Novecento in cui la dipendenza dall'eroina era divenuta una delle emergenze pi\u00f9 gravi. Dal 1998 il centro ospita anche malati di AIDS e pi\u00f9 recentemente minori stranieri non accompagnati.\nInfrastrutture e trasporti.\nStrade urbane.\nIl quartiere \u00e8 raggiungibile attraverso le due strade a scorrimento veloce in sponda del torrente Polcevera, realizzate negli anni novanta del Novecento, per chi proviene da Sampierdarena quella in sponda sinistra, con senso di marcia da mare a monte termina con un ponte in corrispondenza di Trasta, proseguendo poi verso nord sulla sponda destra. In direzione Genova si pu\u00f2 percorrere la strada in sponda destra, con senso di marcia da monte a mare, che attraversa il quartiere, assumendo in questo tratto la denominazione di via S. Don\u00e0 di Piave.\nFerrovie.\nIl quartiere \u00e8 attraversato dalla ferrovia Genova-Torino (linea cosiddetta \"Succursale\", oggi percorsa dai treni a lunga percorrenza), che corre a mezza costa sulla retrostante collina e scavalca il torrente Trasta con un alto viadotto in mattoni.\nLa zona \u00e8 interessata dai lavori per la costruzione della linea ferroviaria Tortona/Novi Ligure-Genova, conosciuta come \"terzo valico\", che proprio in corrispondenza di Trasta si distacca dalla \"Succursale\" e dopo una breve galleria denominata \"Campasso\" ed un brevissimo tratto scoperto che supera il rio Vaccariv\u00e0, imbocca la lunga galleria di valico (circa 27 km) che terminer\u00e0 nella zona di Libarna (provincia di Alessandria). I lavori di costruzione dell'infrastruttura ferroviaria hanno comportato alcuni espropri nella zona.\nLa stazione ferroviaria della rete nazionale pi\u00f9 vicina a Trasta \u00e8 quella di Genova Bolzaneto, a circa 1 \u00a0km di distanza."}
{"id": "605929", "revid": "124557775", "url": "https://it.wikipedia.org/wiki?curid=605929", "title": ".scot", "text": ".scot \u00e8 un dominio di primo livello generico, proposto dalla DotSCO, ed approvato da parte dell'ICANN.\nA seguito del successo avuto da codice_1 \u00e8 stato proposto questo dominio per siti in scots e gaelico scozzese o che trattano della cultura della Scozia.\nInizialmente, alla fine del 2005, la societ\u00e0 dotSCO aveva avviato una campagna per costruire il supporto per un nuovo dominio di primo livello tra la comunit\u00e0 scozzesi in tutto il mondo: codice_2. Successivamente questa campagna \u00e8 stata abbandonata in favore del nuovo dominio codice_3 poi approvato.\nIl 15 luglio 2014, \u00e8 stato lanciato ufficialmente il dominio codice_3, Il primo sito web attivato in questa data \u00e8 stato calico.scot.\nA partire dal 12 settembre 2014, \u00e8 entrato in funzione una versione di prova del sito mygov.scot del governo scozzese. Il 17 febbraio 2015, il governo scozzese ha migrato il suo sito web da scotland.gov.uk a gov.scot."}
{"id": "605932", "revid": "1318658", "url": "https://it.wikipedia.org/wiki?curid=605932", "title": "Castello di Montebello (Bellinzona)", "text": "Il castello di Montebello\nsi trova a Bellinzona. I suoi nomi precedenti erano \"Castello piccolo\", \"Castello nuovo\" e \"Castello di mezzo\" dal XIV al 1506, poi Castello di Svitto fino al 1818 e infine Castello di San Martino. Il complesso medievale di cui fa parte, che include Castelgrande, Sasso Corbaro e le mura che li collegano, a partire dal 2000 fa parte del patrimonio mondiale dell'umanit\u00e0 dell'UNESCO. Oggi ospita la sezione di Archeologia e Storia delle origini della citt\u00e0 del Museo Civico.\nStoria.\nLa costruzione del castello, il secondo pi\u00f9 antico di Bellinzona, risale probabilmente al XIII secolo, quando fu realizzato dal casato Rusca, signoria di Como, che vi si rifugi\u00f2 durante l'occupazione milanese, su una roccia che domina la parte pi\u00f9 antica della citt\u00e0. La prima menzione risale per\u00f2 al 1313, quando ne fu segnalata indirettamente l'esistenza. All'epoca, per\u00f2, del castello esistevano solo il mastio a forma di trapezio, due cortili e alcune abitazioni. Nel XIV secolo furono realizzati i merli ghibellini, che subirono un ulteriore ampliamento fra il 1462 e il 1490, quando furono realizzate nuove mura con torri tonde o poligonali con l'apertura rivolta verso l'interno. Nel corso dello stesso intervento furono realizzati il rivellino, un secondo fossato e un camminamento di ronda nel quale si aprono alcune caditoie.\nA ridosso del fossato pi\u00f9 antico si trovano un parapetto e una torre a forma di pentagono che segna l'inizio delle mura, che lo circondano a sud, a nord-ovest e nella parte che lo separa dal borgo.\nNel XVII secolo alle strutture esistenti venne aggiunto un oratorio intitolato a San Michele, che nel 1934 fu ristrutturato da Giuseppe Weith. Nel XX secolo, del resto, il castello sub\u00ec importanti interventi: fu completato il mastio originario e fra il 1902 e il 1910 fu consolidato da una commissione guidata da Eugen Probst. L'ultimo intervento risale infine al 1974, quando fu realizzata una struttura sospesa in acciaio per ospitare il Museo civico."}
{"id": "605940", "revid": "124196280", "url": "https://it.wikipedia.org/wiki?curid=605940", "title": "Fotbal Club Rapid Bucure\u0219ti", "text": "Il Fotbal Club Rapid Bucure\u0219ti, nota in italia come Rapid Bucarest, \u00e8 una societ\u00e0 calcistica rumena con sede nella citt\u00e0 di Bucarest.\nFondata nel 1923, ha vinto 3 campionati rumeni, 13 Coppe di Romania, 4 Supercoppe di Romania e una Coppa di Lega rumena. A livello internazionale vanta 2 Coppe dei Balcani e i quarti di finale della Coppa UEFA 2005-2006.\nNel luglio 2016 il club \u00e8 andato in bancarotta ed \u00e8 stato sostituito in massima serie dall'ACS Poli Timi\u0219oara. Nel giugno 2018 il titolo sportivo del Rapid fu comprato dall'Academia Rapid, che dunque ottenne il diritto di fregiarsi del titolo di erede del Rapid.\nIl club gioca in Liga I, primo livello del campionato rumeno di calcio.\nStoria.\nFondata nel settembre 1923 da un gruppo di lavoratori dei magazzini di Grivi\u021ba con il nome di \"Associazione Culturale e Sportiva C.F.R.\" (in rumeno \"Asocia\u0163ia cultural\u0103 i sportiv\u0103 C.F.R.\"), ha vinto 3 campionati rumeni e 13 Coppe di Romania, oltre a 4 supercoppe nazionali, 2 coppe dei Balcani e una Coppa di Lega rumena. Inoltre si \u00e8 piazzata 12 volte al secondo posto in campionato, l'ultima delle quali nel 2005-06.\nFu la prima squadra rumena a raggiungere una finale di coppa internazionale, la Coppa Mitropa del 1940, sebbene la finale contro il Ferencv\u00e1rosi non si disput\u00f2 a causa della seconda guerra mondiale. Malgrado questi successi, il Rapid retrocesse pi\u00f9 volte, per un totale di dieci annate fra i cadetti, in seconda divisione durante il regime comunista, allorquando era divenuta propriet\u00e0 del poco potente ministero dei trasporti. Nel 2006 \u00e8 diventata una societ\u00e0 per azioni, la maggior parte delle quali \u00e8 in possesso del magnate rumeno George Copos.\nNel maggio del 2013, nonostante il piazzamento a centro classifica, il club \u00e8 retrocesso in seconda divisione per problemi finanziari. Risalito, \u00e8 nuovamente retrocesso nel 2015. Il 28 luglio 2016 il FC Rapid, promosso in massima serie sul campo, \u00e8 stato escluso dalla Liga I 2016-2017 per inadempienze finanziarie, e questa volta \u00e8 stato dichiarato definitivamente fallito dal tribunale. Al suo posto \u00e8 stato ripescato l'ACS Poli Timi\u015foara.\nA seguito di questi eventi, l'ex direttore marketing del club ha fondato una nuova societ\u00e0 con il nome di \"AFC Rapid Bucure\u0219ti,\" sostenendo di detenere i diritti in capo al ministero dei trasporti, antecedenti la privatizzazione. Mettendo insieme un gruppo di giovani juniores, la squadra ha vinto il campionato di Liga V, il pi\u00f9 basso del campionato rumeno. La Federazione non si \u00e8 ancora espressa in merito alla continuit\u00e0 col vecchio club.\nNell'agosto del 2017, Daniel Tudorache, sindaco del Settore 1 della citt\u00e0 di Bucarest annuncia la rifondazione del Rapid Bucarest. Entro il mese di ottobre vengono acquisiti tramite un'asta i colori, i marchi e i record della squadra fallita. Il giocatore-presidente Daniel Niculae viene affiancato da Daniel Pancu come responsabile tecnico e da Ovidiu Burc\u0103 come direttore generale. L'allenatore invece \u00e8 Constantin Schumacher.\nNel giugno 2021 conquista la promozione in Liga 1 dopo 6 anni di assenza.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata al 19 gennaio 2021.\"\nRosa 2019-2020.\n\"Aggiornata al 14 marzo 2020.\"\nRosa 2013-2014.\n \n \n \n "}
{"id": "605943", "revid": "729019", "url": "https://it.wikipedia.org/wiki?curid=605943", "title": "English Electric Lightning", "text": "LEnglish Electric Lightning (\"Fulmine\"), successivamente BAC Lightning, \u00e8 stato un caccia intercettore britannico supersonico, in servizio presso la RAF principalmente tra gli anni sessanta e settanta; gli ultimi esemplari furono radiati dall'11\u00b0 Squadron nel 1988.\nQuest'aereo era rinomato principalmente per la sua velocit\u00e0 (era capace di volare a velocit\u00e0 supersoniche senza ricorrere al postbruciatore), la rapidit\u00e0 di salita in quota (poteva salire a 15.000 m in meno di un minuto), l'agilit\u00e0 di manovra e trov\u00f2 impiego, oltre che nella RAF, anche presso l'aviazione saudita e quella del Kuwait (Kuwait Air Force).\nStoria.\nSviluppo.\nLe origini del Lightning risalgono agli anni cinquanta, quando il progettista Teddy Petter, gi\u00e0 capo disegnatore alla Westland Aircraft, inizi\u00f2 ad ideare un aereo in grado di soddisfare la specifica F.23/49 rilasciata dall'Air Ministry. Questa era stata preceduta dalla specifica E.24/43, che aveva portato allo sviluppo del Miles M.52, progetto poi abbandonato nel 1946. Si trattava di un aereo sperimentale supersonico, da cui il futuro Lightning eredit\u00f2 le innovazioni aerodinamiche, tra le quali la pi\u00f9 importante fu la presa d'aria a cono.\nIl Lightning fu progettato per essere utilizzato come caccia intercettore da difesa locale, capace di tempi di reazione limitati, al fine di difendere il territorio inglese da eventuali incursioni di bombardieri. Per ottenere tali prestazioni, l'aereo fu disegnato con una fusoliera di sezione il pi\u00f9 ridotta possibile, anche a scapito della capacit\u00e0 del serbatoio. Si tent\u00f2 di sopperire a ci\u00f2 riempiendo di carburante ogni spazio non utilizzato per altri scopi, perfino i flap. Anche i pneumatici del carrello furono previsti delle minori dimensioni possibili, per non sottrarre spazio al carburante.\nSempre per ottimizzare le prestazioni, i due motori furono disposti l'uno sull'altro verticalmente, sfalsati (per evitare di concentrare tutto il peso nella coda dell'aereo), con quello inferiore pi\u00f9 in avanti di quello superiore. Questa disposizione permise di minimizzare la resistenza aerodinamica: si otteneva il doppio della spinta incrementando il diametro della fusoliera solo della met\u00e0.\nIl primo prototipo, il P.1, vol\u00f2 per la prima volta il 4 agosto 1954 dalla base RAF di MoD Boscombe Down, nello Wiltshire. Al terzo volo, l'11 del mese, il pilota riusc\u00ec a spingerlo oltre Mach 1, nonostante i motori, due Armstrong Siddeley Sapphire Sa.5, fossero sprovvisti di postbruciatore.\nIl secondo prototipo, il P.1A, fu presentato al pubblico durante il Farnborough Air Show del 1955. Il P.1A era semplicemente un P.1 con cannoncino da 30mm e in seguito dotato di un'\"escrescenza\" ventrale, che incrementava la capacit\u00e0 del serbatoio.\nLa versione successiva, P.1B, fu dotata dei pi\u00f9 potenti motori Rolls-Royce Avon, la presa d'aria assunse sezione rotonda (prima era a forma d'uovo) con il tipico cono, e l'impennaggio verticale fu ingrandito. Inizialmente furono ordinati 3 P.1B ed in seguito altri 20 (1954), per valutare l'efficacia della macchina nel ruolo di intercettore; il primo esemplare di questa preserie ebbe il battesimo del volo il 4 aprile 1957, e bench\u00e9 non avesse il serbatoio ventrale i successivi velivoli ne furono dotati.\nDa notare che contemporaneamente il ministro della difesa britannico dichiar\u00f2 in un documento (la \"White Paper\") che era finita l'epoca del caccia pilotato e che la difesa della Gran Bretagna sarebbe stata garantita, da allora in avanti, dai missili terra-aria. Questo ebbe un impatto negativo su tutta la produzione aeronautica inglese, ma non sul progetto della English Electric, il cui sviluppo non fu arrestato.\nNell'ottobre del 1958 la RAF assegn\u00f2 all'aereo della English Electric il nome ufficiale di Lightning: era il primo aereo britannico a superare Mach 2.\nIl primo Lightning entr\u00f2 in servizio nel dicembre del 1959, presso la base RAF di Coltishall, nella contea di Norfolk: in realt\u00e0 era un P1.B di preserie. I primi Lightning di serie (F Mark 1) furono consegnati, a partire dall'anno successivo, al 74\u00b0 Squadron in sostituzione degli Hawker Hunter. Vista la difficolt\u00e0 di pilotare un aereo cos\u00ec innovativo, nel 1961 fu fatta entrare in linea una versione (T Mk.1) da addestramento biposto della F Mk.1.\nLe versioni successive del Lightning furono pi\u00f9 che altro aggiornamenti dell'avionica, dei sistemi d'arma, dei motori e aggiustamenti delle superfici aerodinamiche; l'aereo comunque non sub\u00ec modifiche sostanziali.\nIl Lightning usc\u00ec di produzione nel dicembre 1969, ma rimase in servizio presso la RAF fino alla sua ufficiale radiazione il 30 luglio 1988. Fu rimpiazzato principalmente dai Tornado, ma anche dagli F-4 Phantom.\nImpiego operativo.\nIl Lightning era il principale intercettore inglese durante il periodo culminante della guerra fredda, dispiegato presso ben 10 Squadron, sparsi tra Inghilterra, Malta, Cipro, Germania e Singapore. Non fu mai impiegato in nessuna operazione di guerra; comunque, dovette pi\u00f9 di una volta, come altri aerei NATO, intercettare bombardieri sovietici a lungo raggio, come i Tu-20, che saggiavano i sistemi di difesa occidentali.\nRAF.\nLa Royal Air Force ha impiegato il Lightning dal 1959 al 1988.\nSquadre per esibizioni aeree\nSquadriglie:\nBasi aeree:\nRSAF.\nNel dicembre 1965 la Royal Saudi Air Force ordin\u00f2 in Gran Bretagna, nell'ambito di un ampio pacchetto di forniture militari, 34 caccia monoposto BAC Lightning F.Mk.53, dotati di secondarie capacit\u00e0 di attacco al suolo e ricognizione, e 6 biposto da conversione operativa T.Mk.55. Il Lightning era stato presentato dal pilota collaudatore Jimmy Dell nel cielo di Riyad alla presenza del Ministro della Difesa del Regno, principe Sultan bin 'Abd al-'Aziz Al Sa'ud. Il capo pilota dall'aeronautica saudita, tenente Hamdam si rec\u00f2 poi in Gran Bretagna dove vol\u00f2 un'unica volta bordo di un caccia monoposto Lightning F.Mk.2 della RAF, raggiungendo con il velivolo la velocit\u00e0 di Mach 2,1, e rimanendone favorevolmente impressionato. A un passo dalla guerra aperta con l'Egitto, per via delle tensioni con quel paese derivate dalla guerra civile nello Yemen, il Regno Saudita emise subito un ordine per l'acquisto dell'aereo, che secondo le intenzioni delle autorit\u00e0 militari saudite doveva contrastare efficacemente i MiG-21 impiegati dall'aeronautica egiziana. Il programma di acquisto fu denominato in codice \"Magic Carpet\", e nel luglio 1966 arrivarono in Arabia Saudita 4 F.Mk.52 (ex F.Mk.2), cui segu\u00ec la consegna di un altro esemplare l'anno successivo, e due T.Mk.54 (ex T.Mk.4). Le incursioni aeree egiziane in Yemen terminarono prima dell'arrivo di questi velivoli, ma determinarono un'accelerazione dell'ingresso in servizio operativo del modello. Il prototipo della versione F.Mk.53, realizzato per conversione di un caccia F.Mk.6, and\u00f2 in volo per la prima volta il 19 ottobre 1966. Le consegne degli aerei iniziarono nel luglio 1968 e terminarono qualche tempo dopo, con tutti gli aerei consegnati al No.2 Squadron RSAF (F.53 e T.55), No.6 Squadron RSAF (F.52 e F.53) e No.13 Squadron RSAF (F.52, F.53 e T.55) dotati di colorazione in metallo naturale. Durante il conflitto nello Yemen, tra la fine del 1969 e gli inizi del 1970, gli aerei eseguirono missioni di attacco al suolo, rivelandosi sorprendentemente efficaci in questo ruolo. Un velivolo F.Mk.53 fu abbattuto dalla contraerea e il pilota si salv\u00f2 usando il seggiolino eiettabile. A partire dal 1971, con l'inizio delle consegne dei cacciabombardieri Northrop F-5 Freedom Fighter, i Lightning vennero assegnati alla difesa aerea e qualche tempo dopo lasciarono anche il ruolo di ricognitori. I Lightning lasciarono formalmente il servizio attivo nel corso del 1986, e dei 47 aerei consegnati (oltre a due andati persi prima della consegna), 18 erano andati persi per incidenti vari, mentre 22 furono restituiti al Regno Unito nel 1985, dopo la firma dell'ordine per l'acquisizione dei Panavia Tornado, e destinati alla consegna e all'esposizione presso vari musei.\nKAF.\nVerso la fine del 1966 la Al-Quwwat al-Jawwiyya al-Kuwaytiyya emise un ordine per l'acquisizione di 12 caccia monoposto Lightning F.Mk.53K e due biposto da conversione operativa T.Mk.55K. Le consegne dell'aereo iniziarono nel 1968 e terminarono l'anno successivo. Le autorit\u00e0 militari kuwaitiane trovarono il velivolo soddisfacente alle loro esigenze, ma il personale a terra non disponeva dell'addestramento necessario alla manutenzione di aerei cos\u00ec complessi, ne i piloti erano addestrati ad impiegarli al meglio delle loro possibilit\u00e0. Gi\u00e0 nel 1973 il governo del Kuwait tent\u00f2 di venderli, e nel 1977 decise di radiarli e sostituirli con i meno complessi Mirage F.1 di provenienza francese, pi\u00f9 corrispondenti alle reali necessit\u00e0 del paese. Alcuni esemplari furono poi esposti staticamente, ed alcuni di essi andarono distrutti nel corso della guerra del Golfo del 1990-1991.\nPrestazioni.\nIl Lightning vantava delle prestazioni invidiabili, anche quando giunse alla fine della carriera.\nLa velocit\u00e0 di salita, 15\u00a0km in un minuto, superava quella dei Mirage III (9\u00a0km/min), dei MiG-21 (11\u00a0km/min), dei Tornado (13\u00a0km/min) e dei Draken.\nAnche la tangenza massima, ufficialmente indicata come superiore a 18.000 m, sembra che sia stata testata in 26.600 m. Comunque \u00e8 documentato il fatto che durante un'esercitazione NATO, nel 1984, un F Mk.3 intercett\u00f2 un U-2, a 26.800 m di quota.\nIn un test contro un F-104 Starfighter, il Lightning si dimostr\u00f2 superiore in tutte le prove di \"tempo per altezza\" e perfettamente alla pari nel caso dell'accelerazione supersonica a bassa quota.\nQueste notevoli capacit\u00e0 di volo del Lightning erano per\u00f2 associate a capacit\u00e0 belliche ridotte: un pannello degli strumenti con un design degli anni cinquanta, un radar (il Ferranti AI-23) non molto efficiente, la capacit\u00e0 di trasportare solo due missili, nessun tipo di contromisure e un raggio di azione limitato.\nVersioni.\nVersioni esportate:"}
{"id": "605946", "revid": "92723", "url": "https://it.wikipedia.org/wiki?curid=605946", "title": "Leopoldo Franchetti", "text": " Filantropo e studioso meridionalista, \u00e8 stato deputato e senatore del Regno d'Italia.\nBiografia.\nNasce in una famiglia ebraica livornese nel 1847. I Franchetti, mercanti internazionali, si erano stabiliti nella citt\u00e0 toscana dalla Tunisia negli ultimi decenni del XVIII secolo e fino alla seconda met\u00e0 degli anni trenta dell'Ottocento furono una delle pi\u00f9 importanti famiglie della locale comunit\u00e0 ebraica. Il padre di Leopoldo, Isacco, viene insignito del titolo sabaudo di barone, dal re d'Italia Umberto I. \nFrequenta le scuole primarie e secondarie a Parigi, per poi, nel 1865 iscriversi alla facolt\u00e0 di legge dell'Universit\u00e0 di Pisa, dove ha come docente Pasquale Villari e come compagno di studi Sidney Sonnino, con i quali - nell'ambiente fiorentino degli anni settanta dell'Ottocento, sotto l'influsso intellettuale del positivismo di Alexis de Tocqueville e di Stuart Mill - costituir\u00e0 un gruppo di intellettuali conservatori, preoccupati della crisi politica della Destra storica e contrari all'avvento della Sinistra al potere, ma nello stesso tempo attenti ai problemi sociali. Laureatosi in legge nel 1870, decide di avviarsi alla vita politica, andando all'estero per studiare meglio l'organizzazione amministrativa inglese e tedesca. Da questa esperienza nasce la sua prima pubblicazione di rilievo, \"Dell'ordinamento interno dei comuni rurali in Italia\" uscita a Firenze nel 1872, in cui pone l'accento sui vantaggi del decentramento e dell'autogoverno.\nVita privata.\nNel 1900 si unisce in matrimonio con Alice Hallgarten (nata a New York nel 1874), conosciuta a Roma. Gli Hallgarten sono a loro volta una importante famiglia ebraica tedesco-americana, impegnata anche in attivit\u00e0 filantropiche.\nNel 1880, con il fratello Giulio, su disegno dell'architetto Giuseppe Baccini e sotto la direzione di Alberto Testi, d\u00e0 avvio su una collina a tre chilometri da Citt\u00e0 di Castello, alla costruzione della sua futura residenza, Villa Montesca, ultimata nel 1900. Qui tra il 1901 e il 1902 viene creata una scuola elementare alla quale possono accedere gratuitamente i figli dei contadini fino alla sesta classe; nel 1909 Maria Montessori \u00e8 chiamata a tenere i primi corsi in cui trova applicazione il suo innovativo metodo didattico. Nel 1908 i coniugi Franchetti istituiscono a Citt\u00e0 di Castello il Laboratorio della Tela Umbra.\nAlice Franchetti Hallgarten muore il 22 ottobre 1911. Leopoldo, gi\u00e0 molto colpito dalla prematura scomparsa della moglie, muore suicida a Roma il 4 novembre 1917. \u00c8 sepolto con la moglie, nel Cimitero acattolico del Testaccio a Roma. \nLa Villa della Montesca \u00e8 attualmente di propriet\u00e0 della Regione dell'Umbria, che la utilizza come sede di un proprio Centro di Studi e Formazione.\nDeputato e senatore del Regno d'Italia.\nFiducioso nelle istituzioni monarchico-parlamentari create nel 1861, ritiene che il regime liberal-costituzionale sia la forma migliore di organizzazione politica. Nel 1882 inizia la carriera parlamentare come deputato per l'Unione Liberale Monarchica, eletto per la XV legislatura nel collegio di Perugia I, dove viene confermato nelle due legislature successive. Dalla XVIII legislatura viene eletto nel collegio di Citt\u00e0 di Castello e confermato nelle cinque legislature successive, sempre aderendo al gruppo della Destra. Nella sua attivit\u00e0 politica sostene provvedimenti di riforma istituzionale avanzate, che non a caso non ebbero immediata applicazione, come la riduzione del potere dell'esecutivo a favore del parlamento; la riforma tributaria a favore delle classi agricole, e la riforma alla magistrature. Viene nominato senatore del Regno il 4 aprile 1909. \nLa Questione meridionale.\nSi interessa, in particolare, al problema della riforma agraria, evidenziando la necessit\u00e0 di un intervento economico nel settore. Sottolinea l'importanza del miglioramento delle condizioni culturali e di vita dei contadini. Ritiene la questione meridionale il pi\u00f9 grande problema nazionale postunitaria. Respinge il luogo comune dell'indolenza dei contadini meridionale, sottolineandone la laboriosit\u00e0 e l'onest\u00e0 e, dall'altra parte, la condizione di ignoranza, di mancanza di conoscenza dei propri diritti e superstizione in cui vivono. Denuncia la corruzione delle autorit\u00e0 locali e la loro collusione con la mafia. Nel 1875 pubblica il suo libro d'inchiesta sul meridione \"Condizioni economiche ed amministrative delle province napoletane\". Le sue inchieste descrivono un mondo isolato, sotto scacco dalla mafia. Il problema della criminalit\u00e0 organizzata non si pu\u00f2, secondo lui, risolvere solo con misure di polizia, ma con interventi di riforma tesi a cambiamenti delle condizioni di lavoro e di vita. Il riscatto del meridione, infatti, passa anche per uno sviluppo di tipo industriale, per la divisione dei demani pubblici e del latifondo privato, per la concessione dei crediti agricoli. L'obiettivo \u00e8 creare una classe di piccoli e medi proprietari. Nel 1876 realizza insieme a Sonnino un'inchiesta, sulle condizioni politiche e amministrative della Sicilia. Il volume, \"La Sicilia nel 1876\", si inserisce nel dibattito sulla questione meridionale, facendo conoscere alla politica nazionale l'esistenza della mafia che i viaggiatori hanno verificato dominare i rapporti sociali nelle campagne dell'isola. L'esigenza di approfondire lo studio dei problemi della societ\u00e0 italiana spinge Franchetti e Sonnino a dar vita alla rivista \"Rassegna settimanale\", pubblicata dal 1878 al 1882 e trasformata poi nel quotidiano \"La Rassegna\", pubblicata dal 1882 al 1886 sotto la direzione di Michele Torraca.\nInsieme a Giustino Fortunato fonda l'Associazione per gli interessi del Mezzogiorno (ANIMI), che vede coinvolti alcuni dei massimi esponenti del meridionalismo italiano, come Giustino Fortunato, Gaetano Salvemini, Benedetto Croce, Giuseppe Lombardo Radice. L'associazione interviene su problemi sociali. Franchetti ne \u00e8 il presidente dal 1910 al 1917.\nIncarichi nell'Africa italiana.\nEritrea.\nNel 1889 riceve, come deputato del governo Crispi, l'incarico di guidare l'Ufficio per la colonizzazione dell'Eritrea. In questa veste d\u00e0 vita ad un progetto di intervento pubblico a sostegno delle famiglie italiane. Scopo del governo, infatti, \u00e8 quello di coniugare l'espansionismo in Africa con l'esigenza di dare una soluzione all'emigrazione italiana, procedendo all'indemaniamento di 500.000 ettari di terre in Eritrea distribuite con contratti di piccole concessioni in latifondi (come nei territori di Asmara, Godofelassi e Gura.\nDescrive l'altopiano eritreo come ricco di terreni coltivabili, povero di abitanti, e mal gestito. Ritenendo di poter volgere i dissensi locali a favore del dominio coloniale, rifiuta di riconoscere i diritti degli autoctoni sull'esproprio fondiario, convinto che ci sia spazio per tutti, cittadini italiani da insediare nelle terre incolte e abbondanti e sudditi eritrei. La sua visione rimane legata alla dicotomia tra razze inferiori e dominanti. Sperimenta la coltivazione dei prodotti agricoli italiani. Si oppone all'immigrazione transfrontaliera degli africani perch\u00e9 improduttiva per gli interessi coloniali.\nIl 14 dicembre 1894, giorno delle sue dimissioni causate da divergenze di visione con il governo di Roma, scoppia la rivolta di Batha Hagos, contro il dominio italiano. La sconfitta di Adua e il mancato ottenimento del protettorato sull'Etiopia chiudono anche il progetto di colonizzazione dell'altipiano eritreo.\nSomalia.\nDal 1906 inizia ad occuparsi dei possedimenti italiani nella penisola somala, per verificare la possibilit\u00e0 di indirizzare l'emigrazione degli italiani verso il Benadir. Nel 1908 \u00e8 a Mogadiscio per studiare il contesto. \u00c8 dubbioso sull'impatto sanitario che il clima e le malattie possono avere sull'insediamento di contadini italiani nella Somalia meridionale, progetto che negli anni successivi, sar\u00e0 destinato al fallimento per una serie di concause.\nNella neonata colonia \u00e8 in corso un conflitto locale tra i civili e i militari in Bimaal. Si pronuncia a favore di un intervento militare italiano contro l'insorgenza bimaliana.\nLibia.\nNel 1913 visita la Libia, alla guida di una spedizione incaricata di studiare le potenzialit\u00e0 economiche e agricole della colonizzazione della Tripolitania, che, da questo punto di vista, dati i risultati del sopralluogo, si trova a sconsigliare.\nPrima guerra mondiale.\nSegue con attenzione le vicende della Prima guerra mondiale. Manifesta un sentimento antitedesco dopo l'avvicinamento al Trentino delle truppe bavaresi. Ritiene che la decisione di entrare o meno in guerra debba essere assunta in piena autonomia dal governo, lontano dalla pressione delle piazze o dei giornali. Solo l'esecutivo, infatti, \u00e8 cosciente della situazione internazionale.\nLa sua convinzione colonialista si accentua negli anni della guerra. Crede che, nell'ambito della futura spartizione dell'Impero ottomano, l'Italia debba puntare a ottenere uno spazio in Asia minore. In effetti, il patto di Londra promette all'Italia, anche se in termini vaghi, una ricompensa territoriale in cambio dell'appoggio militare. Gli accordi anglo-francesi Sykes-Picot sulla spartizione dell'impero ottomano pregiudicheranno le rivendicazioni italiane. In questo contesto, Franchetti difende la legittimit\u00e0 delle richieste italiane con l'argomentazione della tutela del principio di equilibrio tra le potenze europee. Ritiene, infatti, che un solo Paese non possa avere possedimenti sulle due sponde degli Stretti e rivendica l'attribuzione all'Italia dei porti sul Mare Egeo e quello Mediterraneo dell'Asia minore.\nFilantropia.\nInfluenzato dalla moglie Alice, si impegna in opere filantropiche, continuando a occuparsi di queste attivit\u00e0 anche dopo la morte della compagna e in sua memoria. Sostiene progetti come la casa dei bambini \"Alice Franchetti\" a Castiglione di Sicilia, a cui segue la Colonia montana \"Leopoldo Franchetti\" e un'altra casa per i bambini orfani di Citt\u00e0 di castello. Paga, inoltre, la retta mensile per molti anziani alla Congregazione di Carit\u00e0. Dall'inizio della grande guerra fino al 1917, le famiglie bisognose di Citt\u00e0 di Castello possono ritirare a sue spese il pane ai forni.\nLascia scritto nel suo testamento che le sue tenute nell'Alta Valle del Tevere passino di propriet\u00e0 ai contadini che le coltivano al momento della sua morte, e che siano condonati tutti i debiti contratti da questi ultimi nei suoi confronti.\nArchivio personale.\nUna parte delle sue carte \u00e8 conservata e inventariata presso l'Associazione nazionale per gli interessi del Mezzogiorno d'Italia."}
{"id": "605947", "revid": "110157", "url": "https://it.wikipedia.org/wiki?curid=605947", "title": "PowerNow!", "text": "PowerNow! \u00e8 una funzione dei processori AMD K6-2+, K6-III+, Mobile Athlon 4, Athlon XP-M e Turion 64 che consiste nel decrementare la velocit\u00e0 di clock della CPU e del core quando il computer \u00e8 sotto basso carico o idle, per salvare la carica della batteria e ridurre il calore. La tecnologia \u00e8 simile a quella SpeedStep di Intel. L'adattamento di PowerNow! per le CPU desktop di AMD \u00e8 chiamata Cool'n'Quiet. I nuovi Opteron utilizzano anche un adattamento di PowerNow! chiamato Optimized Power Management."}
{"id": "605949", "revid": "1543377", "url": "https://it.wikipedia.org/wiki?curid=605949", "title": "Tetrabromobisfenolo", "text": "Il tetrabromobisfenolo \u00e8 un ritardante di fiamma brominato. Si tratta di un composto chimico utilizzato per aumentare la resistenza termica delle plastiche esposte spesso a fonti di calore. \u00c8 ritenuto altamente inquinante per l'ambiente, ed \u00e8 usato soprattutto nella produzione delle plastiche dei telai di computer portatili e player MP3/CD.\nIl nome viene abbreviato anche in TBBPA ( o TBBP-A o TBBA ).\nSi pu\u00f2 considerare un derivato bromurato del Bisfenolo A."}
{"id": "605953", "revid": "1632387", "url": "https://it.wikipedia.org/wiki?curid=605953", "title": "Jet (gruppo musicale australiano)", "text": "I Jet sono un gruppo musicale rock di Melbourne, in Australia, salito alla ribalta nel 2003 con l'album di debutto \"Get Born\", che ha venduto oltre 3,5 milioni di copie in tutto il mondo.\nSulla band \u00e8 evidente l'influsso di storici gruppi rock quali Beatles, Sex Pistols, Kinks, AC/DC, The Doors, Oasis, Rolling Stones e Led Zeppelin. I singoli pi\u00f9 conosciuti sono \"Are You Gonna Be My Girl\" e \"Rollover DJ\". Fino al 2009 la band ha venduto 6,5 milioni di dischi in tutto il mondo. La band si sciolse nel 2012, per poi riformarsi nel 2016.\nStoria.\nI fratelli Nic e Chris Cester, di origini italiane, sono cresciuti a Melbourne ascoltando rock classico degli anni sessanta e settanta, come i The Who, The Easybeats, The Faces e soprattutto Rolling Stones e Beatles. Decisero di formare una band con Cameron Muncey e Mark Wilson. Il gruppo prese il nome da una canzone dei Wings, dall'album \"Band on the Run\" (1973). Cominciarono a suonare nei locali nei pressi di Melbourne. Il brano \"Radio Song\", dal loro album \"Get Born\" parla delle difficolt\u00e0 che il gruppo incontrava in quel periodo a farsi conoscere.\nI Jet entrarono nei Sunset Sound Studios a Los Angeles con Dave Sardy per produrre il loro album di debutto \"Get Born\", fortemente influenzato dalle rock band classiche anni sessanta come Rolling Stones e Beatles. Sardy aveva gi\u00e0 prodotto per artisti come Oasis, Marilyn Manson e The Dandy Warhols. L'album prende il suo nome da un verso dalla canzone di Bob Dylan \"Subterranean Homesick Blues\" da \"Bringing It All Back Home\". A met\u00e0 delle registrazioni la band fu chiamata dai Rolling Stones, che offrirono loro di fare da apertura per i concerti in Australia del loro tour del 2003.\nNel settembre 2005 la band fece da supporto agli Oasis durante il tour della band di Liam e Noel Gallagher negli USA.\nNell'ottobre 2006 fu pubblicato l'album \"Shine On\", preceduto gi\u00e0 in agosto dal singolo di successo \"Put Your Money Where Your Mouth Is\" e ad ottobre da \"Bring It On Back\". La band partecip\u00f2 alla colonna sonora del film \"TMNT\" con il brano \"Rip it Up\", stessa canzone adottata dalla WWE come sigla per il SummerSlam 2010.\nI membri del gruppo aprirono anche alcune date del tour di \"A Bigger Bang\" dei Rolling Stones del 2007, tra cui il concerto londinese alla O2 Arena del 23 agosto.\nIl 25 agosto 2009 i Jet pubblicarono l'album \"Shaka Rock\", anticipato dal singolo \"She's a Genius\".\nNel dicembre 2009 i Jet aprirono i concerti dei Green Day nelle tappe australiane del tour mondiale di \"21st Century Breakdown\".\nL'8 giugno 2010 Nic Cester prese parte, allo stadio di San Siro, ad un live dei Muse cantando \"Back in Black\" degli AC/DC con Matthew Bellamy alla chitarra. Nello stesso tour, in altre date, ci furono altre collaborazioni con la band inglese.\nDa settembre a novembre 2010 i Jet si esibirono in Australia a supporto del Sunsets Farewell Tour dei Powderfinger.\nNic Cester e Cameron Muncey si presero una pausa, mentre Wilson e Chris Cester formarono una band doom-disco di nome DAMNDOGS e pubblicarono il loro primo album, \"Strange Behaviour\", il 9 agosto 2011 su iTunes.\nIl 26 marzo 2012, con un comunicato sul proprio sito ufficiale, la band annunci\u00f2 lo scioglimento affinch\u00e9 i suoi componenti potessero \"seguire percorsi creativi separati\".\nNel settembre 2016 \u00e8 stato annunciato che i Jet si sarebbero riformati e che avrebbero aperto, nel 2017, cinque date per Bruce Springsteen e la Street Band. Ad ottobre fu annunciato che i Jet avrebbero tenuto il loro primo concerto dopo sei anni al Taronga Zoo di Sydney nel febbraio 2017.\nIl 31 gennaio 2017 i Jet sono tornati ufficialmente sulle scene esibendosi al Gasometer Hotel di Melbourne. La scaletta conteneva 23 brani tratti dai tre dischi della band."}
{"id": "605956", "revid": "1833487", "url": "https://it.wikipedia.org/wiki?curid=605956", "title": "Wella", "text": "Wella \u00e8 un gruppo industriale tedesco specializzato nel settore della cosmetica, in particolare nella cura dei capelli, nello styling e nei coloranti venduti a privati e parrucchieri. Fondato nel 1880 da Franz Stroher, ha sede a Darmstadt, in Germania.\nStoria.\nWella fu fondata nel 1880 da Franz Str\u00f6her, un parrucchiere della Sassonia, nella Germania orientale. La societ\u00e0 originariamente produceva tulle, la base utilizzata per realizzare parrucche. Nel 1890 invent\u00f2 il Tullemoid Waterproof, una tecnica che ha permesso al cuoio capelluto di respirare. Nel 1894 apr\u00ec la sua prima fabbrica a Rothenkirchen, in Germania orientale, e presto i suoi figli Karl e George Str\u00f6her entrarono a far parte dell'azienda.\nNel 1924, gli Str\u00f6her registrarono il nome Wella presso l'ufficio brevetti tedesco. Mentre le parrucche erano ormai fuori moda, l'azienda si rivolse a prodotti per realizzare l'onda permanente; il nome Wella fu preso da Dauer Wella Pparat, che significa \"dispositivo a onda permanente\" in tedesco. Nel 1927, fu introdotto il primo apparecchio per la permanente e fu fornito ai saloni. Negli anni '30 Wella svilupp\u00f2 i primi asciugacapelli con motori integrati e tubi mobili che consentivano il movimento della testa durante il processo di asciugatura. Sempre negli anni '30, Wella present\u00f2 Wella Junior, un asciugacapelli portatile.\nDopo la seconda guerra mondiale, la Repubblica Democratica Tedesca sequestr\u00f2 la fabbrica di Wella e tutti i suoi brevetti furono dichiarati di propriet\u00e0 statale. La famiglia Str\u00f6her e alcuni membri dello staff decisero di riavviare l'attivit\u00e0 da zero a H\u00fcnfeld, nell'Assia. La produzione inizi\u00f2 di nuovo nel 1945 e, alla fine del decennio, la nuova Wella AG contava 50 dipendenti.\nNel 2003 Procter &amp; Gamble ha acquistato il controllo di Wella AG, ottenendo una presenza maggiore nel segmento della cura dei capelli professionale. L'azienda \u00e8 stata controllata da Procter &amp; Gamble dal 2003 al 2015, quando fu venduta al gruppo americano di profumi e cosmetici Coty Inc. insieme ad altri 40 altri marchi P&amp;G. Nel maggio 2020, la maggioranza di Wella \u00e8 passata per tre miliardi di dollari sotto il controllo dell'investitore finanziario KKR mentre una partecipazione di minoranza del 40% \u00e8 rimasta a Coty."}
{"id": "605959", "revid": "154893", "url": "https://it.wikipedia.org/wiki?curid=605959", "title": "Elfi scuri", "text": ""}
{"id": "605962", "revid": "46931", "url": "https://it.wikipedia.org/wiki?curid=605962", "title": "Siarnaq (astronomia)", "text": ""}
{"id": "605983", "revid": "767487", "url": "https://it.wikipedia.org/wiki?curid=605983", "title": "Paolo Pressacco", "text": "Carriera.\nPressacco muove i primi passi, nei primi anni settanta, con la palla al cesto in una squadretta di quartiere. Viene notato dall'allora allenatore dei juniores della Snaidero Udine che lo convince ad entrare in squadra. Nella stagione 1975-76 debutta in Serie A con il club friulano.\nIn seguito emigra in Veneto. Dapprima a Padova, per un biennio, dove oltre a giocare per la Virtus Padova, squadra di serie B, studia geologia all'Universit\u00e0 di Padova. Nel 1978 passa a Treviso, dove gioca con un'altra squadra di serie B. A Treviso rimane per undici anni (con una parentesi a Mestre nel 1985-86), dove contribuisce non solo alla promozione in serie A della squadra trevigiana, ma anche, tra i primi, a renderla grande nel basket italiano.\nLe ultime due stagioni della sua carriera le gioca con la Reyer Venezia, squadra di serie A2. Si \u00e8 ritirato nel 1991. Ora \u00e8 dirigente del Benetton Pallacanestro Treviso."}
{"id": "605988", "revid": "79968", "url": "https://it.wikipedia.org/wiki?curid=605988", "title": "CaDPat", "text": "Il CaDPat (Canadian Disruptive Pattern) \u00e8 lo schema mimetico in uso presso l'esercito canadese ed \u00e8 il primo micromimetismo concepito. \nFino all'introduzione del CaDPat gli schemi mimetici erano basati su interpretazioni di processi naturali o addirittura creazioni artistiche. La comprensione di come effettivamente il mimetismo lavori nello spettro visivo ha permesso, tramite sofisticate elaborazioni al computer, la creazione di pattern in grado di massimizzare le qualit\u00e0 mimetiche in ogni ambiente. Le divise in CaDPat hanno sostituito le divise verde oliva dell'esercito canadese degli anni sessanta, rispetto alle quali sono del 40% pi\u00f9 efficienti. Sulla scia del CaDPat poco tempo dopo gli United States Marine Corps hanno adottato la MARPAT. Entrambi i materiali sono anti-IR, ovvero non rilevabili attraverso visori ad infrarossi.\nVariazioni del tessuto.\nLa CaDPat esiste in tre varianti: TW (\"temperate woodland\", per le aree bosco se a clima temperato), AR (\"arid region\", per le aree desertiche) e WA (\"winter/arctic\", per le aree nevose)"}
{"id": "605989", "revid": "712828", "url": "https://it.wikipedia.org/wiki?curid=605989", "title": "Oglala Sioux", "text": ""}
{"id": "605996", "revid": "93556", "url": "https://it.wikipedia.org/wiki?curid=605996", "title": "Locomotiva FS 851", "text": "Le locomotive del gruppo 851 sono state un gruppo di locomotive a vapore delle Ferrovie dello Stato (FS).\nFurono progettate e fatte costruire dalla Rete Adriatica (RA) quali macchine per il servizio di linea. Nel 1905, insieme alle locomotive dei gruppi poi FS 290, 600 e 870 anch'esse ex RA, vennero inserite tra quelle che le FS reputarono meritevoli di ulteriori commesse nell'attesa del completamento dei progetti dei nuovi gruppi idonei a fronteggiare lo sviluppo del traffico viaggiatori e merci conseguente alla statalizzazione.\nL'avvento delle locomotive del gruppo 940 le releg\u00f2 al ruolo di locomotive da manovra. Con una distribuzione geografica complementare a quella del gruppo 835, queste \"interessanti macchine\"&lt;ref name=\"Greggio1977/138\"&gt;.&lt;/ref&gt; prestarono servizio fino al termine dell'era della trazione a vapore in Italia negli anni settanta.\nPremesse.\nAlla fine dell'Ottocento il completamento delle linee Sulmona\u2013Isernia e Candela\u2013Potenza e l'aumento delle composizioni dei treni e delle masse delle carrozze viaggiatori determinarono la dirigenza della Rete Adriatica al progetto di un nuovo gruppo di locomotive a vapore destinato a sostenere, collocandosi in testa o in coda ai convogli, lo sforzo di trazione delle macchine titolari specialmente sulle acclivi linee di valico. Perci\u00f2 furono studiate locomotive-tender&lt;ref name=\"Abate1924/718-731\"&gt;.&lt;/ref&gt; dotate di buone massa aderente, potenza e velocit\u00e0 e di autonomia sufficiente per quei tipi di servizi&lt;ref name=\"Cornol\u00f21998/489\"&gt;.&lt;/ref&gt;&lt;ref name=\"Riccardi2008/2 7\"&gt;.&lt;/ref&gt;&lt;ref name=\"Turchi2016/18\"&gt;.&lt;/ref&gt;&lt;ref name=\"Pedrazzini2016MF348/54\"&gt;.&lt;/ref&gt;.\nInserite nel nuovo gruppo RA 270 e consegnate nel 1898 in un primo sottogruppo di 18 unit\u00e0, esse furono destinate alle citate linee Sulmona\u2013Isernia e Candela\u2013Potenza e ai tronchi Terni\u2013Ancona della Roma\u2013Ancona e Pescara\u2013Avezzano della Roma\u2013Pescara.\nI buoni risultati d'esercizio indussero a costruire un secondo sottogruppo in due distinti lotti di 18 e 24 unit\u00e0, che furono consegnati fra il 1900-01 e nel 1904&lt;ref name=\"Riccardi2008/27-28\"&gt;.&lt;/ref&gt;&lt;ref name=\"Turchi2016/19\"&gt;.&lt;/ref&gt;.\nLe FS, subentrate nel 1905 alle precedenti societ\u00e0 private, dovettero impostare rapidamente i piani di sviluppo e di rinnovo del loro parco. Mentre l'Ufficio Studi e Collaudi del Servizio Trazione progettava nuovi tipi costruttivi riprendendo anche studi precedenti, si decise di commissionare altre unit\u00e0 dei tipi preesistenti eventualmente con le modifiche suggerite dalla pratica dell'esercizio (gruppi FS 290, 320, 600, 630, 670, 750, 830, 851, 870, 904 e 910; inoltre si vollero saggiare le tecniche costruttive statunitensi ordinando le 20 macchine dei gruppi 666 e 720)&lt;ref name=\"Cornol\u00f21998/38-44\"&gt;.&lt;/ref&gt;&lt;ref name=\"RiccardiNascimbene2005/6-13\"&gt;.&lt;/ref&gt;. Tra essi furono scelte le ex RA 270, che costituirono il gruppo 851 FS&lt;ref name=\"Pedrazzini2016/54-56\"&gt;.&lt;/ref&gt;\n. La costruzione continu\u00f2 fino al 1911 per complessive 207 unit\u00e0, che dal 1917 vennero numerate 851.001-207&lt;ref name=\"Riccardi2008/28-29\"&gt;.&lt;/ref&gt;&lt;ref name=\"Turchi2016/18-19\"&gt;.&lt;/ref&gt;.\nProgetto.\nIl progetto delle RA 270 fu sviluppato dall'Ufficio Studi di Firenze della Rete Adriatica e in alcuni particolari dimostra un rapporto col coevo gruppo 350 bis RA, poi FS 290\nCome tipico della \"scuola fiorentina\"&lt;ref name=\"Diegoli1961/671-680\"&gt;.&lt;/ref&gt; fu privilegiata la semplicit\u00e0 di progetto, specialmente del motore e del meccanismo della distribuzione. Tale scelta gener\u00f2 una significativa economicit\u00e0 dell'esercizio, che ebbe tra le sue conseguenze anche un marcato apprezzamento da parte del personale di macchina e di officina&lt;ref name=\"Diegoli1961/674-675\"&gt;.&lt;/ref&gt;&lt;ref name=\"Cornol\u00f21998/36\"&gt;.&lt;/ref&gt;.\nSecondo l'ingegner Bruno Bonazzelli le RA 270, poi FS 851, si possono considerare la versione migliorata delle locomotive del gruppo RA 250, poi FS 827. Il parere \u00e8 condiviso da Giovanni Cornol\u00f2&lt;ref name=\"Cornol\u00f21998/461\"&gt;.&lt;/ref&gt; e da Gian Guido Turchi, che fanno notare la comune destinazione al servizio di rinforzo, in testa o in coda ai treni, sulle rampe pi\u00f9 acclivi delle linee transappenniniche.\nCaratteristiche.\nPer i servizi che si prevedeva dovessero espletare su linee di montagna con pendenze fino al 28 per mille e numerosi tronchi armati con rotaie della massa di 27\u00a0kg per metro&lt;ref name=\"Abate1924/721\"&gt;.&lt;/ref&gt; fu scelto un rodiggio (UIC) C con ruote di 1\u00a0510\u00a0mm di diametro, interasse fra le sale estreme di 4\u00a0000\u00a0mm, massa tutta aderente e un modesto carico per sala (14,3 e 14,4\u00a0t nel primo sottogruppo e 14,6 e 14,7\u00a0t nel secondo sottogruppo)&lt;ref name=\"Riccardi2008/29\"&gt;.&lt;/ref&gt;.\nNelle macchine del secondo sottogruppo la considerazione della possibilit\u00e0 di frequenti soste per il rifornimento spinse a ridurre le scorte d'acqua da 5\u00a0700\u00a0l a 5\u00a0000\u00a0l e quelle di carbone da 1,4 a 1,2\u00a0t (l'aumento della massa complessiva fu dovuto all'irrobustimento del telaio).\nIl generatore di vapore era del tipo normale in uso all'epoca della progettazione. Il forno aveva una graticola con una superficie di 1,53\u00a0m\u00b2. Il corpo cilindrico della caldaia era lungo (compresa la camera a fumo) 4,41\u00a0m e conteneva 213 tubi bollitori lunghi 3,2\u00a0m tra la piastra del forno e quella della camera a fumo.\nLa caldaia, che conteneva 2,9\u00a0m\u00b3 d'acqua, aveva una superficie di riscaldamento di 94,16\u00a0m\u00b2, di cui 87,8\u00a0m\u00b2 dei tubi bollitori e 6,36\u00a0m\u00b2 della parte del forno sopra la graticola (\"cielo del forno\"). Generava vapore saturo con una produzione di 4\u00a0700\u00a0kg all'ora.\nIl motore era a semplice espansione, con due cilindri esterni gemelli, aventi alesaggio di 430\u00a0mm e corsa dello stantuffo di 580\u00a0mm, meccanismo Walschaerts e distributori a cassetto.\nCome le locomotive poi FS 290 tutte le 851 erano dotate di uno scappamento variabile, per\u00f2 del tipo \"a pera\".\nLa potenza normale era di 294\u00a0kW a 30\u00a0km/h (ci\u00f2 spiega il successivo impiego nella manovre: nella trazione a vapore la potenza, e quindi il carico trainabile, \u00e8 massima nell'intervallo centrale delle velocit\u00e0 sviluppabili).\nIl primo sottogruppo fu dotato del freno a vuoto. Successivamente, in ottemperanza agli obblighi legislativi, dapprima le macchine di nuova costruzione e poi le altre furono dotate del freno ad aria compressa automatico e moderabile del tipo Westinghouse, con installazione del compressore (monostadio) sul lato destro&lt;ref name=\"Riccardi2008/28\"&gt;.&lt;/ref&gt;.\nTutte le macchine erano predisposte per erogare il vapore per il riscaldamento delle carrozze viaggiatori.\nLe macchine della prima fornitura avevano una cabina aperta sul lato posteriore, poi chiusa con una parete dotata di tre ampi finestrini di cui quello centrale era apribile per aumentare la ventilazione in cabina.\nGli schemi di verniciatura adottati furono quelli utilizzati normalmente prima della RA e poi delle FS&lt;ref name=\"Cornol\u00f21998/164-167, 600-603\"&gt;.&lt;/ref&gt;. Ad alcune fu applicato lo schema, in grigio, utilizzato provvisoriamente per le riprese fotografiche a fini di documentazione dell'attivit\u00e0 delle industrie costruttrici&lt;ref name=\"Cornol\u00f21998/489-491, 600-603\"&gt;.&lt;/ref&gt;.\nPrestazioni.\nLe prestazioni assegnate dal Servizio Materiale e Trazione FS e pubblicate nelle \"Prefazioni generali all'orario di servizio\" (PGOS) erano le stesse per i gruppi 851 e 981 (fonte:&lt;ref name=\"PGOS1963/267\"&gt;.&lt;/ref&gt;):\nCostruzione.\nLe locomotive furono costruite dal 1898 al 1911 in complessive 207 unit\u00e0. Numerate dapprima RA 2701-2760&lt;ref name=\"Kalla-Bishop1986/86\"&gt;.&lt;/ref&gt;, poi FS 8511-8699 e 85290-86307, dal 1917 assunsero la numerazione definitiva FS 851.001-207, applicata praticamente nel 1919 (le ex RA 2732-2755 diventarono le FS 851.001-024; le ex RA 2701-2712, 2718-2731, 2713-2717 e 2756-2760, seguendo l'ordine di consegna, diventarono le FS 851.079-114)&lt;ref name=\"Turchi2016/21\"&gt;.&lt;/ref&gt;.\nAltre quattro macchine corrispondenti al gruppo 851 furono costruite nel 1924 dall'Ansaldo per la ferrovia Siena\u2013Buonconvento\u2013Monte Antico che fu riscattata dalle FS nel 1956. Le tre macchine rilevate (l'unit\u00e0 02 era stata danneggiata durante il conflitto mondiale e fu demolita nel 1947&lt;ref name=\"Turchi2016/23\"&gt;.&lt;/ref&gt;&lt;ref name=\"RiccardiSartoriGrillo2013/324\"&gt;.&lt;/ref&gt;) avevano la numerazione 851.01 e 03\u201304 e la mantennero fino alla loro radiazione che avvenne tra il 1958 e il 1961 (Peter Michael Kalla-Bishop accenna alla possibilit\u00e0, non attuatasi, della loro rinumerazione come FS 851.208-210).\nInoltre la Societ\u00e0 Anonima Strade Ferrate Sovvenzionate (SFS), esercente la Ferrovia della valle Caudina (linea Benevento\u2013Cancello), nel 1911 fece costruire dalle Officine Meccaniche sei locomotive identiche alle 851 FS&lt;ref name=\"Cornol\u00f21998/490-491\"&gt;.&lt;/ref&gt;&lt;ref name=\"Turchi2016/22\"&gt;.&lt;/ref&gt;.\nLe FS suddivisero le proprie 851 in due sottogruppi: il primo comprendeva quelle costruite nel 1898 che, nel 1917, ricevettero la nuova numerazione 851.079-090 e 105-109 e il secondo tutte le altre.\nLa ripartizione delle unit\u00e0 fra i costruttori e la successione delle numerazioni \u00e8 nella seguente tabella&lt;ref name=\"RiccardiSartoriGrillo2011/285\"&gt;&lt;/ref&gt;&lt;ref name=\"RiccardiSartoriGrillo2013/327-332\"&gt;&lt;/ref&gt;. La numerazione delle ex RA 2701-2772 fu mantenuta dalle ricostituite Strade Ferrate Meridionali (SFM), che tra il 1903 e il 1906 assunsero l'esercizio della Rete Adriatica in attesa della sua statalizzazione, avvenuta nel 1906. \nLe unit\u00e0 851.139-158 furono costruite dalle Officine Meccaniche nel loro stabilimento di Napoli.\nSecondo il Briano nel 1906 erano in servizio 72 unit\u00e0 su un totale di 409 locomotive-tender presenti nel parco FS&lt;ref name=\"Briano1977B/138\"&gt;.&lt;/ref&gt;. Gian Guido Turchi, invece, scrive che nel 1906 le unit\u00e0 in esercizio erano 88, pi\u00f9 altre 26 in costruzione.\nModifiche.\nDiversamente dalle altre locomotive di rodiggio C pervenute alle FS nel 1905-1906&lt;ref name=\"Cornol\u00f21998/33-34\"&gt;.&lt;/ref&gt;) le 851, progettate per servizi di rinforzo sulle linee di valico, si dimostrarono sufficientemente potenti, veloci e versatili da potere espletare anche servizi di linea con treni viaggiatori diretti. Perci\u00f2 le FS stabilirono che, in occasione delle grandi riparazioni, le loro caldaie fossero sostituite con quelle del gruppo 875, progettato nel 1911 per il traino di treni merci e viaggiatori su linee secondarie a scarso traffico&lt;ref name=\"Cornol\u00f21998/499\"&gt;.&lt;/ref&gt;.\nIl montaggio sull'851.181 di una caldaia di 870, eseguito nell'Officina Grandi Riparazioni di Pietrarsa nel marzo 1930, fu probabilmente dovuto a necessit\u00e0 contingenti piuttosto che di sperimentazione.\nOltre alla sostituzione del freno a vuoto con quello ad aria compressa e a quella della caldaia, la modifica pi\u00f9 importante subita da alcune 851 fu quella della predisposizione per la combustione mista (nafta e carbone). Ispirata dalla pratica d'esercizio con le locomotive del gruppo 736 lasciate in Italia dall'United States Transportation Corps, alimentate a nafta, essa fu studiata per ridurre il consumo di carbone (la nafta veniva usata per il servizio normale e il carbone per l'accensione e per il fuoco di stazionamento). Tra il 1947 e il 1948 almeno 122 locomotive di vari gruppi (835, R.302&lt;ref name=\"NascimbeneRiccardi1995/14\"&gt;.&lt;/ref&gt; e 27 unit\u00e0 del gruppo 851) furono cos\u00ec modificate a cura dell'OGR di Verona Porta Vescovo e dell'Officina Grandi Riparazioni di Rimini. Furono dislocate principalmente negli impianti di smistamento di Napoli, Bologna, Reggio di Calabria, Bari, Roma e Parma, e arrivarono quasi tutte con questa modifica fino alla radiazione.\nEsercizio.\nServizi.\nLe 851 espletarono i servizi per cui erano state progettate fino agli anni venti. Poi l'aumento delle composizioni dei treni e l'introduzione nel parco d'un numero crescente di carrozze a cassa metallica, insieme a quella delle locomotive del gruppo 940, suddivise fra i depositi di Sulmona e Campobasso, permise di ritirare le 851 da molti servizi di linea (in alcuni dei quali avevano dovuto essere impegnate in doppia e in tripla trazione a causa dell'aumento delle masse da trainare) e di assegnarle a quelli di manovra, specialmente nell'Italia centrale e meridionale. In essi ebbero modo di fare apprezzare le loro buone caratteristiche di potenza e di velocit\u00e0 massima, che grazie alla massa tutta aderente permettevano l'erogazione di prestazioni significative, migliori di quelle delle 835, anche nel regime di funzionamento tipico delle manovre&lt;ref name=\"Cornol\u00f21998/490\"&gt;.&lt;/ref&gt;&lt;ref name=\"RiccardiNascimbene2005/36\"&gt;.&lt;/ref&gt;&lt;ref name=\"Riccardi2008/30\"&gt;.&lt;/ref&gt;.\nTra gli ultimi servizi di linea si cita quello al traino di treni passeggeri locali svolto sulla Rovigo-Chioggia fino al 1969 circa&lt;ref name=\"Turchi2016/25\"&gt;.&lt;/ref&gt;.\nLe locomotive 851.011, 040, 121 furono noleggiate al Ministero della Marina dal 1939 fino a una data ignota&lt;ref name=\"Riccardi2008/34 e 39\"&gt;.&lt;/ref&gt;.\nFurono vendute le locomotive: 851.006 al Ministero della Marina nel 1935, 037 alla Breda nel 1939, 181 e 187 alla Societ\u00e0 Italiana per le Strade Ferrate Meridionali nel 1930&lt;ref name=\"Riccardi2008/34\"&gt;.&lt;/ref&gt;. Gian Guido Turchi aggiunge alle precedenti unit\u00e0 la 150, venduta ai Raccordi Ferroviari di Marghera nel 1943.\nConservazione museale.\nLa longevit\u00e0 del gruppo, dovuta alle sue qualit\u00e0, favor\u00ec i sostenitori della conservazione di alcune sue unit\u00e0.\nLa locomotiva 851.110, restaurata dall'officina del deposito locomotive di Bologna Centrale, \u00e8 conservata nel Museo nazionale ferroviario di Pietrarsa&lt;ref name=\"FS1982/62-63\"&gt;.&lt;/ref&gt;.\nAltre sono conservate presso privati o in giardini pubblici. \nNel 1992 la situazione era la seguente:\n851.043 in consegna al Centro per la storia delle ferrovie e tramvie, Bologna; 057 monumento a Osnago; 066 presso l'Impresa Furlanis, Fossalta di Portogruaro; 074 di propriet\u00e0 dell'Associazione Treni Storici Emilia-Romagna-Adriavapore a Rimini; 103 monumento nel Museo Bersano di Nizza Monferrato; 105 monumento a Faenza; 112 monumento a Mestre, sede del Gruppo Fermodellistico Mestrino; 113 monumento a Bitonto; 130 monumento a Rapallo; 186 monumento a Como; 203 a Bologna Centrale in attesa di trasferimento a Guastalla per monumentazione.\nNel 2013 la situazione era la seguente&lt;ref name=\"Marini2013/5\"&gt;.&lt;/ref&gt;:\n851.036 monumento a Laghi di Sibari; 043 di propriet\u00e0 dell'associazione Amici della Ferrovia Suzzara-Ferrara a San Benedetto Po; 851.057 di propriet\u00e0 dell'associazione Gruppo ALe 883 a Tirano; 066 di propriet\u00e0 dell'Impresa Furlanis a Fossalta di Portogruaro; 074 di propriet\u00e0 dell'Associazione Treni Storici Emilia-Romagna-Adriavapore a Rimini; 097 monumento a Ponton di Domegliara; 103 monumento a Nizza Monferrato; 105 monumento a Faenza; 112 monumento a Mestre; 113 monumento a Palagianello; 130 monumento a Rapallo; 186 monumento a Como; 203 monumento a Novafeltria.\nNel 2016 la situazione era invariata, con l'eccezione delle unit\u00e0 036, demolita al principio del 2015, e 203, spostata a Perticara.\nRiproduzioni modellistiche.\nModelli delle locomotive 851 FS sono stati prodotti da diverse ditte specializzate tra cui la Rivarossi a partire dal 1964. Modelli completamente nuovi, in scala H0, sono stati immessi sul mercato nel 2016 da parte delle ditte LE Models&lt;ref name=\"ProveiT2016397/42-45\"&gt;.&lt;/ref&gt;&lt;ref name=\"HME2016tT2016312/49\"&gt;.&lt;/ref&gt;&lt;ref name=\"HME2016MF348/15, 34-36\"&gt;.&lt;/ref&gt;&lt;ref name=\"8512016MF348/60-62\"&gt;.&lt;/ref&gt;, Hornby (sotto il marchio Lima)&lt;ref name=\"HME2016iT2016397/50-51\"&gt;.&lt;/ref&gt;&lt;ref name=\"HME2016tT2016312/48\"&gt;.&lt;/ref&gt;&lt;ref name=\"HME2016MF348/15, 38-39\"&gt;.&lt;/ref&gt; e OsKar&lt;ref name=\"HME2016iT2016397/53\"&gt;.&lt;/ref&gt;&lt;ref name=\"HME2016tT2016312/50\"&gt;.&lt;/ref&gt;&lt;ref name=\"HME2016MF348/15\"&gt;.&lt;/ref&gt;."}
{"id": "606002", "revid": "547034", "url": "https://it.wikipedia.org/wiki?curid=606002", "title": "American Shorthair", "text": "L'American shorthair o americano a pelo corto, \u00e8 una razza di gatto originaria del Nord America, fra le pi\u00f9 comuni negli Stati Uniti.\nStoria.\nNel Nord America, prima dell'arrivo dei coloni europei, non esistevano gatti. Forse trasportati dalla nota nave Mayflower, i primi gatti avevano il compito di proteggere le case e il cibo uccidendo un gran numero di roditori. Questi gatti poterono cos\u00ec evolversi senza interferenze umane durante tutto il XIX secolo, rafforzando la struttura corporea e sviluppando il mantello protettivo.\nDescrizione.\nSebbene non sia un gatto estremamente atletico, l'American shorthair ha un corpo grande e potente. Secondo gli standard della Cat Fanciers' Association, l'americano a pelo corto ha tutte le carte in regola per essere definito un gatto \"da lavoro\". Il muso \u00e8 tondo e le orecchie corte. Questi gatti sono generalmente facili da mantenere, in salute, affezionati ai padroni ed amichevoli con gli estranei. I maschi sono molto pi\u00f9 grandi delle femmine. Con la giusta dieta e una dose sufficiente di coccole, attenzioni ed amore, possono vivere pi\u00f9 di 15 anni. La loro struttura \u00e8 molto solida, potente e muscolare, con spalle e busto ben sviluppati. L'americano pu\u00f2 manifestare pi\u00f9 di 80 colorazioni diverse, dal marrone al tabby, dal bianco allo smoke fino al calico van.\nCarattere.\n\u00c8 un gatto intelligente, affettuoso, casalingo ed amico dei bambini. Eccellente arrampicatore e saltatore, l'istinto della caccia \u00e8 in lui irrefrenabile. Anche quando ha mangiato a dovere, \u00e8 sempre pronto ad acchiappare topi di ogni dimensione. \u00c8 perci\u00f2 addirittura considerato \"gatto da lavoro\". Si affeziona senza distinzioni a tutti i membri della famiglia, purch\u00e9 lo trattino con rispetto e lo lodino quando porta in casa dei \"regalini\" acchiappati al volo.\nNon disdegna la vita d'appartamento, purch\u00e9 gli venga ogni tanto concessa la possibilit\u00e0 di muoversi su un terrazzo o di scorrazzare su un tetto. Ma sar\u00e0 pi\u00f9 felice se potr\u00e0 disporre di spazi pi\u00f9 ampi. Anche se si allontana per qualche ora, il forte senso dell'orientamento e l'amore per la casa lo fanno puntualmente tornare dai padroni.\nCaratteristiche fisiche.\nLe zampe sono medie in lunghezza ed ossatura, molto muscolose. Viste da dietro le zampe sono tutte dritte e parallele con la punta delle zampe rivolta in avanti. La punta delle zampe \u00e8 ferma e pienamente arrotodanta, cuscinetti ben sviluppati.Il corpo \u00e8 solido, possente e muscoloso. Spalle, petto e posteriore ben sviluppati. Il dorso \u00e8 ampio, dritto e livellato.L\u2019American Shorthair \u00e8 un gatto di taglia variabile da media a grande che da adulto pu\u00f2 raggiungere un peso compreso tra i 5 e gli 8 chilogrammi per gli esemplari maschi e tra i 2,5 e i 5 chilogrammi per gli esemplari femmine.La testa dell\u2019American Shortair \u00e8 grande, le guance piene danno l\u2019impressione di una forma oblunga di poco pi\u00f9 lunga che larga. Espressione dolce e aperta.La fronte forma una curva continua liscia, moderatamente convessa che scorre dalla sommit\u00e0 della testa al collo.Il naso \u00e8 di media lunghezza e presenta la stessa larghezza per tutta la sua lunghezza. Una curva leggera si alza dal ponte del naso alla fronte.Le orecchie sono di media grandezza, leggermente arrotondate in punta, non eccessivamente aperte alla base. La distanza delle orecchie tra angoli interni \u00e8 il doppio di quella tra gli occhi. Gli occhi sono grandi e ampi, la palpebra superiore ha la forma di mezza mandorla tagliata in lunghezza, quella inferiore possiede la forma di una curva ben arrotondata. La distanza tra gli occhi \u00e8 uguale alla dimensione di un occhio. Gli angoli esterni degli occhi sono leggermente pi\u00f9 alti di quelli interni.La coda \u00e8 di media lunghezza, larga alla base e affusolata in punta.L\u2019American Shortair \u00e8 un gatto a pelo corto, spesso, ben distribuito e dalla consistenza dura. Abbastanza denso da proteggere dall\u2019umidit\u00e0, dal freddo e dalle ferite superficiali. Pu\u00f2 subire variazioni in spessore a seconda delle stagioni.\nIl pelo dell American Shortair pu\u00f2 presentarsi in molti colori e schemi, inclusi: solid, shaded, smoke, particolor, bicolor, tortoiseshell, cameo, van, tabby (classic, mackerel e patched), tabby e bianco."}
{"id": "606003", "revid": "228587", "url": "https://it.wikipedia.org/wiki?curid=606003", "title": "Callipo", "text": "Callipo \u00e8 un gruppo italiano produttore di tonno e altre conserve ittiche, fondato a Pizzo, all'epoca afferente alla provincia di Catanzaro e oggi a quella di Vibo Valentia, nel 1913, con stabilimento produttivo a Maierato. Fa parte di un gruppo composto da: Callipo Group, Giacinto Callipo Conserve Alimentari, Popilia Country Resort, Callipo Gelateria, Callipo Sport, Callipo Turismo.\nCallipo \u00e8 stata la prima azienda in Calabria e tra le prime in Italia ad inscatolare il pregiato Tonno del Mediterraneo.\nStoria.\nCallipo Conserve Alimentari fu fondata a Pizzo Calabro (VV) nel 1913 da Giacinto Callipo, prima in Calabria e tra le prime in Italia ad inscatolare il pregiato Tonno del Mediterraneo, pescato con il sistema delle \u201ctonnare fisse\u201d. Nel 1926 l'azienda ottiene il brevetto di fornitore ufficiale della Real Casa.\nLa Callipo effettua la lavorazione, in tutte le sue fasi, esclusivamente in Italia nel proprio stabilimento di Maierato (VV) che si estende su una superficie di circa , dei quali coperti.\nLa capacit\u00e0 produttiva giornaliera \u00e8 di circa scatole e vasetti di vetro, per un totale di circa tonnellate all'anno.\nNel 2008 il Gruppo Callipo inizia una forte diversificazione: oggi, oltre alle conserve ittiche, produce confetture e composte con il brand Callipo Dalla Nostra Terra, i rinomati gelati della tradizione di Pizzo di Calabria con la Callipo Gelateria e gestisce una struttura turistico alberghiera a quattro stelle denominata Popilia Country Resort in localit\u00e0 Cut\u00e0- Maierato .\nRiconoscimenti.\nNel corso degli anni, l'azienda ha ottenuto diversi riconoscimenti e raggiunto importanti traguardi:\nDati economici.\nNel 2018 i ricavi sono stati di 57 milioni di euro, mentre nel 2019 hanno toccato i 63 milioni con un aumento del 10%."}
{"id": "606005", "revid": "1728", "url": "https://it.wikipedia.org/wiki?curid=606005", "title": "Trisungo", "text": "Trisungo \u00e8 una frazione del comune di Arquata del Tronto in provincia di Ascoli Piceno, nella regione Marche ed appartiene all'ente territoriale della Comunit\u00e0 montana del Tronto.\nIl piccolo centro si allunga ai bordi della vecchia consolare Salaria, sulla riva destra del fiume Tronto, godendo del panorama del paese e della Rocca di Arquata del Tronto.\nGeografia fisica.\n\u00c8 situato a 601 m s.l.m. nell'alta Valle del Tronto, stretto dalle alte vette che lo circandano tra le quali quella del monte Vettore (2476 m s.l.m.) Il contesto ambientale \u00e8 inserito all'interno di due aree protette, il Parco nazionale del Gran Sasso e Monti della Laga e il Parco nazionale dei Monti Sibillini. La zona \u00e8 ricca di sorgenti, verdi prati, grandi aree boschive e pascoli d'alta quota.\nToponimo.\nIl toponimo risulterebbe dalla variazione dei lemmi: \u00ab\"tres\"\u00bb e \u00ab\"jungo\"\u00bb e quindi composto dalle parole: \u00ab\"tre\"\u00bb e \u00ab\"congiunto\"\u00bb, utili per indicare il punto dove si incontravano le tre strade che attraversavano il paese, quali: il \u00ab\"Vorsus\"\u00bb, il sentiero che si dirigeva a Borgo di Arquata e proseguiva per Forca di Presta, la Salaria e la strada che portava a Colle. Anche il piccolo centro era diviso in tre rioni, quali: \u00ab\"Contrada Ponte\"\u00bb, la pi\u00f9 vecchia, \u00ab\"Vicinato\"\u00bb e \u00ab\"Trisungo\"\u00bb.&lt;br&gt;\nGiulio Amadio attribuisce il significato di questo toponimo alla parola \u00ab\"trisulco, equivalente a trifido\"\u00bb. L'autore spiega come al lemma latino trifido corrisponda la parola greca \u00ab\"triglifo\"\u00bb (\"tr\u00edglyphos\"), un elemento architettonico e decorativo dell'ordine dorico. Secondo questa interpretazione etimologica, l'insediamento urbano dovrebbe essersi sviluppato intorno ad un edificio che mostrava questo tipo di fregio.\nStoria.\nCronologia storica essenziale.\nDogana di Bollettone.\nNell'anno 1786, nell\"'Editto Generale sulle gabelle alle Dogane dei Confini dello Stato Pontificio\", il paese di Trisungo risulta sede di una Dogana di Bollettone della Soprintendenza di Ascoli, nel territorio dello Stato Pontificio ai confini col Regno di Napoli. \nNell'ambito della direzione territoriale ascolana, nell'anno 1832, nel \"Manuale di legge organica, ossia Istruzione elementare ad uso degli impiegati delle dogane dello Stato Ecclesiastico\", si trovavano complessivamente 7 dogane, compresa quella della citt\u00e0, e tra le restanti 6 si annoverava anche quella di Trisungo. \nNella descrizione si legge: \u00ab\"Nel centro del paese di aria salubre \u00e8 posta la Dogana distante dalla Soprintendenza 15 miglia, dal confine 4 miglia, da Roma 185 miglia, e dopo 7 miglia si trova la Terra d'Accumoli di Regno. Questa Dogana \u00e8 di qualche importanza per l'introduzione, ed estrazione dei Commestibili, pi\u00f9 che ogni merce estera.\"\u00bb \nNel 1837, Antonio Tosti, Tesoriere Generale della Reverenda Camera Apostolica, nella compilazione dello \"Stradale Finanziero\" con cui notificava a papa Gregorio XVI l'elenco \"de' Porti, Scali e Strade legali\" e stabiliva i posti doganali lungo il confine del Regno di Napoli con la Soprintendenza Doganale di Ascoli includeva Trisungo come \u00ab\"Bollettone di Prima classe, fino a miglior collocazione.\"\u00bb Il Bollettone era una barriera doganale che riscuoteva tasse, rilasciava ricevute di transito, \u00ab\"ma non poteva autorizzare la costituzione di convogli legali d'importazione\"\u00bb\nAlla dogana di Trisungo si poteva arrivare attraverso il percorso di due strade: la \u00ab\"non rotabile da Grisciano, Dogana Napolitana\"\u00bb, che con il suo percorso attraversava il Tronto e passava per la Villa di Vezzano e l'altra strada che attraversava il paese di Poggio d'Api nel Regno di Napoli e proseguiva per Colle di Arquata, Spelonga e Faete per arrivare direttamente a Trisungo.\nMonumenti e luoghi d'interesse.\nArchitetture religiose.\nChiesa di Santa Maria delle Grazie.\nNel XVI secolo nella frazione era gi\u00e0 esistente la chiesa dedicata a san Giacomo divenuta troppo piccola per contenere tutta la popolazione durante le funzioni e per questa ragione si sent\u00ec l'esigenza di costruire un nuovo edificio religioso.Le 25 famiglie Petrucci, residenti nel paese, scrissero una petizione ai canonici di San Giovanni in Laterano per ottenere il consenso di edificare una nuova chiesa sull'altra sponda del fiume adducendo testualmente: \"riusciva incomodo al popolo del Rione Ponte partecipare a tutte le funzioni religiose, specie d'inverno quando per l'abbondanza delle acque era pi\u00f9 che mai difficile per i vecchi, per i fanciulli e per le donne incinte guatar fiume.\"\nNell'anno 1580 fu concesso l'ordine di poter costruire una chiesa dedicata a Santa Maria delle Grazie, ultimata nel 1585. L'edificio, dalle dimensioni modeste, si presenta con una facciata semplice e priva di ornamenti. Il portale del XVI secolo reca alcuni elementi decorativi del '400. Il campanile aguzzo, il portale e l'altare, dedicato alla Madonna delle Grazie, sono realizzati in conci di pietra arenaria tipica del luogo.\nLa chiesa si sviluppa in una sola navata coperta da un tetto a capanna. Ai lati dell'ingresso due finestre rettangolari danno luce all'ambiente. Il suo interno era stato decorato con pitture murali che risalirebbero ai secoli XVI e XVII, danneggiati da una piena del fiume Tronto avvenuta nel XVIII secolo, quando la chiesa per questa necessit\u00e0 ha subito i primi restauri. Nel 1832, sulla parete di sinistra \u00e8 stata scavata una nicchia per ospitare una tomba gentilizia. Un'altra nicchia \u00e8 stata aperta per accogliere l'altare ligneo dedicato alla Madonna Addolorata ed al Cristo morto.\nUn altro importante restauro ha avuto luogo nel 1932, quando sono stati rinvenuti sette affreschi ricoperti dopo la piena del fiume. Meritevole di interesse \u00e8 quello centrale della parete di destra, raffigurante sant'Antonio abate, ritratto in atteggimento benedicente, riconoscibile sia dal \"tau\" apposto sulla pellegrina gialla, simbolo che durante il medioevo identificava il santo eremita, e sia dalla campanella sul pastorale e dal muso del maialino che si osserva in basso. Lo sfondo dell'affresco descrive un paesaggio agreste con greggi, ovini e pastori, voli di uccellini ed in alto a destra una chiesa. Ai lati due candelieri ed in basso sotto la cornice la scritta: \"TEMPORE REVENNI PIETRAGNILI PETRUTTII\".\nA fianco di sant'Antonio abate vi \u00e8 l'affresco di san Giovanni Battista con la scritta: \"QUESTA OP. A. F. FARE JOVAN VINCENZO DE IOVANO P. VOTO 1595\". Altri affreschi raffigurano la Madonna col Bambino e tre santi, quali: sant'Agostino d'Ippona, san Pietro e san Paolo.\nArhitetture civili.\nLa casa pi\u00f9 antica del paese del 1500.\nNel \"Rione Ponte\" si trova la casa pi\u00f9 antica del paese. Discretamente conservata, mostra una nicchia affrescata sopra all'ingresso e uno scudo murato con incisa la data 1515. Sulla facciata principale sono presenti anche il volto alato di angelo scolpito su un architrave ed una civetta che sorregge un altro architrave.\nIl Cippo miliare.\nLa pietra miliare, rinvenuta a Trisungo, appartenuta alla via Salaria nel corso del I secolo a.C., \u00e8 attualmente murata a ridosso di uno spigolo di casa Laudi, dimora privata settecentesca, situata lungo la riva destra del fiume Tronto.&lt;br&gt;\nIl cippo reca incisa un'epigrafe, databile tra il 16-15 a.C., che documenta gli esiti della delibera di un Senato Consulto, del 22 a.C. con cui l'imperatore Augusto ha disposto un intervento risarcitorio e conservativo della consolare lungo la Valle del Tronto. Il reperto archeologico \u00e8 stato trovato il 13 gennaio 1831 nel letto del fiume Tronto, nel tratto che scorre dirimpetto a casa Laudi. A rinvenire il miliario romano, rotolato nell'alveo del corso d'acqua e di cui non si conosce l'esatta ed originale collocazione, \u00e8 stato l'ingegner Provinciali, responsabile delle opere di fortificazione presso questo villaggio sottoposto al Governo d'Arquata. Dagli scritti di Gabriele Lalli si apprende che lo stesso ingegnere, con sollecitudine, dopo aver disegnato e descritto il miliario ha inviato, in data 29 maggio 1831, il suo elaborato alla Commissione Ausiliaria di Belle Arti della Delegazione apostolica di Ascoli in osservanza dell'art. 56 dell'editto del cardinale camerlengo Bartolomeo Pacca, promulgato il 7 aprile 1820, per la \u00ab\"cura degli antichi monumenti e la protezione delle arti.\"\u00bb La norma sanciva il divieto assoluto di \u00ab\"guastare gli avanzi di delle antiche celebri strade, interessando sommamente la loro conservazione\"\u00bb. &lt;br&gt;\nLa notizia di questa scoperta \u00e8 stata resa nota nel \"Bullettino dell'Instituto di corrispondenza archeologica\", pubblicato nell'anno 1831, in cui compare la relazione redatta da Carlo Fea, Commissario delle antichit\u00e0. La pietra \u00e8 costituita da un frammento di rocchio di una colonna in travertino, rastremata verso l'alto, larga alla base 74,5 cm ed alla sommit\u00e0 64 cm. Aveva lo scopo di esprimere la distanza progressiva dal punto di origine della strada. In questo caso segnava il novantanovesimo miglio della via Salaria da Roma. Oltre alla distanza, vi si trova scolpito anche il nome dell'imperatore Augusto che ha restaurato la strada.&lt;br&gt; \nNel testo dell'epigrafe miliaria, scandita in 5 righe, si legge:\nDall'interpretazione epigrafica si ricava che la pietra miliare \u00e8 stata posta sul ciglio della consolare durante l'XI consolato di Augusto per segnare il XCVIIII miglio da Roma. \nNel \"Bullettino dell'Instituto di corrispondenza archeologica\" del 1867, la descrizione della lapide miliare di Trisungo \u00e8 stata pubblicata a cura di Otto Hirschfeld, archeologo ed epigrafista tedesco, che l'ha elencata come la terza pietra ritrovata ed appartenuta alla via Salaria, segnata col numero 99 e distante 20 miglia da Ascoli. Ricorda che, oltre al Rea, anche Theodor Mommsen ha dedicato attenzione a questo reperto, ragionando cos\u00ec: \u00ab\"Centesimus lapis ubi fuerit cum ex XCVIIII Trisungi reperto satis constet, sequitur inde Asculum aliquanto plures lapides stetisse quam indicat itinerarium; accedit vicus Quintodecimo III M p. distans a Trisungo, sic dictus omonimo, quod XV M. p. ab Asculo aberat, unde clare apparet centesimum lapidem ab Asculo post septendecim alios stetisse. Quae emendatio debetur Kiperto.\"\u00bb Hirschfeld adduce che l'analisi di Heinrich Kiepert risulta errata poich\u00e9 Trisungo dista da Quintodecimo 5 miglia e non 3 mentre Ascoli dista 20 miglia e non 18. Considera che per questa lapide, non essendo stata ritrovata nella sua collocazione originaria, \u00e9 complicato individuarne la primitiva ed esatta ubicazione. Per questo si affida alle parole di Giorgio Paci che gli indica la presenza di una localit\u00e0, vicina a Trisungo, chiamata \u00ab\"Centesimo\"\u00bb che ritiene sia l'antica \u00ab\"Statio Ad Centesimum\"\u00bb segnata nell'Itinerario antonino. Adalberto Bucciarelli cita le parole dello storico Castelli che, riguardo all'indicazione delle miglia scriveva che si potesse accennare: \u00ab\"non ad un luogo determinato ma ad un limite teorico ed ufficiale a cui si arrestava la giurisdizione della Prefettura romana nel raggio di cento miglia attorno a Roma.\"\u00bb Il miliario \u00e8 stato annoverato anche nell'elenco dei monumenti notevoli dell'Ascolano da Gabrielli che lo rappresenta come una \u00ab...\"colonna romana del tempo di Augusto, con iscrizione\"\u00bb.&lt;br&gt;\nIl Ponte di Trisungo.\nIl ponte, realizzato con blocchi squadrati di pietra, che attualmente attraversa il corso del fiume Tronto e collega la statale Salaria con la viabilit\u00e0 minore diretta verso le frazioni di Faete, Spelonga e Colle, \u00e8 una costruzione databile nel corso del XIX secolo, nel periodo compreso tra il 1850 ed il 1881. Questa collocazione temporale \u00e8 desumibile dalle carte documentali del Catasto gregoriano che non riportano la presenza del manufatto nel foglio n. 2 della mappa di Spelonga del Comune di Arquata, presumibilmente redatta intorno alla met\u00e0 dell'Ottocento. Il rilevamento dell'infrastruttura compare nella mappa dell'anno 1881, nell'allegato A.\nMulino a cilindri.\nLungo il corso del fiume Tronto, era stato costruito lo scomparso mulino ad acqua, appartenuto alla famiglia Calvelli, che \u00e8 stato acquistato, agli inizi del Novecento dalla famiglia Petrucci, attualmente proprietaria del mulino a cilindri.\nArchitetture militari.\nNel tessuto urbano del paese \u00e8 ancora riconoscibile l'edificio della torre-dogana, una delle torri di avvistamento della Rocca di Arquata."}
{"id": "606006", "revid": "52076", "url": "https://it.wikipedia.org/wiki?curid=606006", "title": "High school musical", "text": ""}
{"id": "606008", "revid": "110157", "url": "https://it.wikipedia.org/wiki?curid=606008", "title": "Chiesa di Nostra Signora dell'Aiuto", "text": "La chiesa di Nostra Signora dell'Aiuto \u00e8 un edificio religioso cattolico dell'arcidiocesi di Genova, vicariato di Rivarolo, in val Polcevera. \u00c8 situata nell'omonima via del quartiere di Trasta e venne edificata tra il 1915 ed il 1919, aperta al culto il 19 ottobre 1919 ed infine eretta in parrocchia il 24 febbraio 1927.\nAlla base della devozione a Nostra Signora dell'Aiuto vi \u00e8 una curiosa storia.\nLa storia di Maria Monticelli.\nIl 9 agosto 1708 una donna, Maria Monticelli, trovava vicino ad un lago formatosi nel torrente Polcevera, nel distretto della parrocchia di Fegino, un'immagine in marmo rappresentante la Madonna e, poich\u00e9 tale immagine aveva bisogno di essere restaurata, l'avvolse in un sacco e, caricatala su una giumenta, la trasport\u00f2 a Genova per farla ripulire da mani esperte.\nGiunta a Genova, mentre si accingeva a scaricare dal basto della giumenta il prezioso carico, la donna non trov\u00f2 pi\u00f9 n\u00e9 il sacco n\u00e9 l'immagine della Vergine. La cosa addolor\u00f2 non poco Maria Monticelli. Di quel modesto bassorilievo non si seppe pi\u00f9 nulla per due anni e la pia donna non riusc\u00ec a spiegarsi il motivo di quella sparizione.\nTrascorsi i due anni, un mattino, alzatasi di buon'ora per dare assetto ai suoi mulini, la Monticelli, aperta la porta di casa, trovava appoggiato al muro dell'ingresso di casa il sacco con l'immagine della Madonna. Superato il comprensibile momento di commozione, la donna fece costruire a proprie spese una piccola cappella nelle vicinanze del lago dove aveva rinvenuto il bassorilievo in marmo della Vergine per esporre alla venerazione dei fedeli quell'immagine che da allora viene invocata con il nome di Nostra Signora dell'Aiuto.\nLa devozione a Nostra Signora dell'Aiuto.\nI discendenti di Maria Monticelli, nonostante oggettive difficolt\u00e0, continuarono a promuovere il culto della Madonna dell'Aiuto rimanendo, ovviamente, i proprietari tanto dell'immagine quanto della cappella costruita a loro spese. E le offerte dei fedeli che diventavano sempre pi\u00f9 abbondanti per le numerose grazie ottenute, vennero usate coscienziosamente per l'abbellimento e l'ampliamento della cappella. In seguito, con il beneplacito della competente autorit\u00e0 ecclesiastica ottennero di poter erigere un altare per la celebrazione di messe in suffragio delle anime del Purgatorio.\nNei secoli successivi lo straordinario rinvenimento, la zona della val Polcevera conobbe, per l'incremento di industrie e commerci del primo Novecento, un notevole aumento nella popolazione, tale da determinare il desiderio di avere una propria chiesa poich\u00e9 la distanza dalla parrocchiale di Fegino, che abbracciava anche la zona di Trasta, rendeva difficile, specie nel periodo invernale, la frequenza sia per la messa festiva sia per la catechesi.\nPer giungere alla costruzione della nuova chiesa venne costituito un apposito comitato promotore, presieduto dal prevosto di Fegino don Gerolamo Denegri."}
{"id": "606010", "revid": "287204", "url": "https://it.wikipedia.org/wiki?curid=606010", "title": "Agaricus silvicola", "text": "\"Agaricus silvicola\" (Vitt.) Peck, \"Rep. N.Y. St. Mus. nat. Hist.: 97 (1872)\".\nAgaricus silvicola \u00e8 un fungo commestibile piuttosto apprezzato appartenente alla cosiddetta \"famiglia\" dei \"prataioli\". Non molto diffuso, deriva il suo nome dalla suo habitat forestale e non praticolo.\nDescrizione della specie.\nCappello.\nFino a 12\u00a0cm di larghezza, a volte tuttavia raggiunge dimensioni di poco maggiori; inizialmente chiuso, poi si apre e diventa emisferico, infine piano-convesso.\nDi colore bianco, liscio, fibrilloso. Spesso presenta macchie giallastre qua e l\u00e0, virante al giallo se sfregato.\nLamelle.\nPiuttosto fitte, fragili, libere. Dapprima bianche, poi rosa candido, infine brune e nerastre per via della sporata.\nGambo.\nCilindrico, piede pi\u00f9 largo a forma di bulbo, 12 x 3\u00a0cm.\nA volte presenta tonalit\u00e0 giallastre.\nAnello.\nDi colore bianco, a forma di gonnellino e dentellato. Membranoso.\nCarne.\nFragile, di colore bianco. Con tonalit\u00e0 rosso chiaro in prossimit\u00e0 del gambo.\nHabitat.\nFruttifica in autunno e primavera, indifferentemente in boschi di latifoglie o conifere, su terreni ricchi di humus, in pochi esemplari alla volta.\nCommestibilit\u00e0.\nOttima. Pu\u00f2 essere consumato anche crudo.\nEtimologia.\nDal latino \"silvicola\" = pertinente alla \"selva\", ossia ai boschi, per via dell'habitat."}
{"id": "606011", "revid": "15756", "url": "https://it.wikipedia.org/wiki?curid=606011", "title": "Bigolino", "text": "Bigolino \u00e8 una frazione di Valdobbiadene, in provincia di Treviso. Con circa duemila residenti, \u00e8 il secondo abitato del comune dopo il capoluogo. \nNel 2001 l'ISTAT contava 1.399 residenti nel centro abitato di Bigolino, ma questo conteggio non si riferisce all'intero territorio della frazione, che comprende tuttavia anche altre localit\u00e0 e numerose \"case sparse\". In assenza di dati ufficiali, si \u00e8 fatto riferimento alla popolazione della parrocchia (reperibile nel sito della Diocesi), il cui territorio coincide sostanzialmente con quello della frazione.\nGeografia fisica.\n\u00c8 la frazione pi\u00f9 meridionale del comune, distando circa 4,5\u00a0km dal capoluogo. Si sviluppa lungo la SP 2 \"Erizzo\", in una delle rare zone pianeggianti del territorio. L'abitato \u00e8 addossato a una scarpata di circa trenta metri oltre la quale si estende l'ampio letto del Piave.\nDi fronte, sulla riva opposta, si trova Onigo di Pederobba\nOrigini del nome.\nIl suo nome sembra derivare dal termine longobardo bigollum, ovvero \"territorio del natante\"\nLa strada principale, un tempo, era l'ormai semicoperta Calmaor: Callis Major significa, appunto, strada maggiore, principale e, sicuramente, si trattava di un percorso antico ed importante, forse una succursale della Claudia Augusta Altinate. (Fonte: dal libro \"Bigolino - documenti e materiali per una storia\", 1986. Inoltre, il pi\u00f9 credibile tracciato della Via Claudia Augusta Altinate \u00e8 stato ripercorso totalmente a piedi, da Augsburg (Germania), fino ad Altino (Venezia) ed \u00e8 riportato nel libro: \"Sulla Via Claudia Augusta Altinate\", di Neri-Vernaccini, 1998)\nStoria.\nFu \"Regola Comunale\" dal 1807 al 1812.\nMonumenti e luoghi d'interesse.\nArchitetture religiose.\nChiesa di San Michele.\nL'intitolazione a San Michele Arcangelo fa pensare a un'antica origine, riferibile all'epoca longobarda.\nGi\u00e0 nel 1085 e nel 1223 si hanno notizie di una chiesa sul greto del Piave, dedicata a San Michele Arcangelo e detta \"Cappella della Pieve di Valdobbiadene\". Venne travolta da una piena del fiume nell'Ottocento. Alla chiesa si lega un fatto miracoloso, ricordato dal vescovo Pietro Barozzi, in visita a Bigolino il 26 settembre 1488: l'ostia consacrata custodita nel tabernacolo era rimasta intatta in seguito a un incendio che aveva distrutto l'altare maggiore.\nUna seconda chiesa fu edificata nel 1590 sulla riva del Piave, con la facciata in granito di sassi di diversi colori. Fu abbattuta nel 1868, quando ormai era abbandonato e in rovina. Tutt'oggi resistono alcuni ruderi delle fondamenta. Il campanile, ricostruito nel 1752 dopo che dodici anni prima un fulmine aveva abbattuto il precedente, rimase in piedi sino alla Grande Guerra. Dopo i combattimenti, venne ritrovata integra solo una delle campane.\nResse questa chiesa don Girolamo Argentino, nominato poi vescovo di Veglia.\nLa costruzione dell'ultima chiesa fu iniziata il 29 settembre 1857. La prima messa pot\u00e9 essere celebrata la notte di Natale del 1868; la benedizione avvenne il 30 maggio 1869 e la definitiva consacrazione il 5 ottobre 1884 ad opera di monsignor Giuseppe Callegari (come riporta una lapide). L'edificazione si deve in larga parte agli stessi parrocchiani che utilizzarono materie prime locali, in particolare sassi del Piave a vista. Le due statue ai lati dell'altare maggiore sono opere dello scultore padovano Tommaso Bonazza. La Pala del Santo \u00e8 opera del prof. Giuseppe Apolloni di Treviso.\nIl campanile fu riedificato nel 1924. Le quattro campane hanno i nomi, dalla pi\u00f9 grande alla pi\u00f9 piccola, Michelina, Maria, Antonia e Angelina.\nOratorio della Madonna della Rosa.\nUna tradizione riferisce che, in tempi immemorabili, venne ritrovata sul greto del Piave, in localit\u00e0 San Pellegrino, una statua lignea raffigurante una Madonna con Bambino, entrambi con una rosa in mano. La statua fu portata in paese su di un carro trainato da buoi ma a un certo punto gli animali si fermarono e non vollero pi\u00f9 proseguire: l\u00ec fu eretto l'oratorio, il pi\u00f9 antico, inizialmente detto \"della Mistica Rosa\". Abbattuto durante Prima Guerra Mondiale, fu riedificato pochi anni dopo e terminato nel 1926. Ogni seconda domenica di maggio la statua, ornata da moltissimi fiori, viene portata in processione lungo le vie del paese (fino ai primi anni '90 veniva trasportata su un carro trainato da cavalli). Ad intervalli regolari diurni e per i 15 giorni precedenti vengono suonate le campane a festa, con una modalit\u00e0 particolare e unica; queste melodie sono chiamate \"Allegrezze\" e col blasone popolare \"Bigolin Legr\u00ece\" si indicano i festaioli abitanti.\nOratorio dei Santi Filippo e Giacomo.\nDi epoca sconosciuta, era propriet\u00e0 della famiglia dell'abate don Angelo Antonio Giobatta Fabbro, nativo di Valdobbiadene e bibliotecario del Seminario di Padova, nonch\u00e9 professore di Diritto all'Universit\u00e0 di Padova. Si ritir\u00f2 per dispiaceri nella sua fattoria, mor\u00ec il 28 dicembre 1787 e fu sepolto nella chiesetta. Il 1\u00ba maggio si celebra la festa dedicata ai due apostoli titolari.\nOratorio di San Rocco.\nIn stile neogotico, fu progettato da don Fortunato Cerato, cappellano di Bigolino, ed eretto nel 1908, al posto di un capitello. Il 16 agosto di ogni anno si celebra la festa dedicata al santo, protettore dalla peste e dal colera, che nel 1854 dimezz\u00f2 la popolazione.\nSacelli.\nDisseminati per il territorio vi sono inoltre molti antichi capitelli votivi, segni della devozione popolare.\nArchitetture civili.\nLa piazza.\nLa piazza principale \u00e8 intitolata a Monsignor Guadagnini, ex arciprete del paese, che qui pass\u00f2 tutta la sua vita sacerdotale, dal 1869 al 1920. Durante la sua attivit\u00e0 sacerdotale ha fondato il \"Probandato del Cottolengo\", che dur\u00f2 per circa quarant'anni e dove, attualmente, ha sede la scuola materna.\nAree naturali.\nIl Settolo Basso.\nA Bigolino, lungo il letto del Piave, \u00e8 stata di recente istituita l'area naturalistica del \"Settolo Basso\", caratterizzata per la presenza di ambienti umidi, habitat ideali per varie specie di uccelli. L'area ha anche importanza storica ed etnografica in quanto i suoi corsi d'acqua erano sfruttati da mulini e da zattere che trasportavano il legname verso Venezia.\nInfrastrutture e trasporti.\nPosta lungo la via Erizzo, dal 1913 al 1931 Bigolino fu servita da una stazione della Tranvia Montebelluna-Valdobbiadene, che rappresent\u00f2 al tempo un importante strumento di sviluppo per l'economia della zona."}
{"id": "606014", "revid": "124896024", "url": "https://it.wikipedia.org/wiki?curid=606014", "title": "Struttura proteica", "text": "Le proteine sono catene di amminoacidi costituite da 20 L-\u03b1-amminoacidi diversi, denominati anche residui, che si ripiegano in strutture tridimensionali uniche. La forma in cui una proteina si ripiega naturalmente \u00e8 definita \u201cstato nativo\u201d, che \u00e8 determinato dalla sua sequenza di amminoacidi. Al di sotto di circa 40 residui \u00e8 pi\u00f9 frequentemente usato il termine peptide anzich\u00e9 proteina. Un certo numero di residui \u00e8 necessario per eseguire una certa funzione biochimica, ed il limite basilare per una dimensione funzionale sembra essere intorno ai 40-50 residui. Le dimensioni di una proteina vanno da questo limite a diverse migliaia di residui nelle proteine plurifunzionali e strutturali. Comunque, la comune stima per la media della lunghezza di una proteina \u00e8 intorno ai 300 residui. Aggregati molto grandi possono essere anche formati da subunit\u00e0 proteiche, ad esempio molte migliaia di molecole di actina si assemblano in un filamento di actina. Si ritrovano inoltre grandi proteine complessate con RNA nelle particelle ribosomiali, cos\u00ec da costituire, appunto, i ribosomi.\nDescrizione.\nI biochimici si riferiscono a quattro distinti aspetti per la struttura di una proteina:\nIn aggiunta a questi livelli di struttura le proteine possono spostarsi tra diverse strutture simili durante la realizzazione della propria funzione biologica. Nel contesto di questi riarrangiamenti funzionali, le strutture terziarie e quaternarie sono comunemente definite \u201cconformazioni\u201d, e le transizione tra di esse sono chiamate \u201ccambiamenti conformazionali\u201d.\nLe strutture primarie sono rette da legami peptidici covalenti, che vengono formati durante il processo di traduzione. Le strutture secondarie sono invece mantenute da legami idrogeno. La struttura terziaria \u00e8 sorretta primariamente da interazioni idrofobiche e poi da legami idrogeno, interazioni ioniche e ponti disolfuro.\nLe due terminazioni delle catene amminoacidiche sono definite \u201cterminazione carbossilica\u201d (C-terminale) e \u201cterminazione amminica\u201d (N-terminale) e sono basate sulla natura dei gruppi liberi delle due estremit\u00e0.\nStabilit\u00e0 proteica.\nLa stabilit\u00e0 delle proteine dipende da alcuni fattori come 1) Interazioni elettrostatiche non covalenti 2) Interazioni idrofobiche Queste energie di interazione sono dell'ordine di 20-40 kJ / mol. Le proteine sono molto sensibili al cambiamento delle temperature e un cambiamento della temperatura pu\u00f2 causare lo spiegamento o la denaturazione. La denaturazione delle proteine pu\u00f2 causare perdita di funzionalit\u00e0 e perdita dello stato nativo.\nLa cristallografia a raggi X e la calorimetria indicano che non esiste un meccanismo generale che descriva l'effetto del cambiamento di temperatura sulle funzioni e sulla struttura delle proteine. Ci\u00f2 \u00e8 dovuto al fatto che le proteine non rappresentano una classe uniforme di entit\u00e0 chimiche da un punto di vista energetico. La struttura e la stabilit\u00e0 di una singola proteina dipendono dal rapporto tra i suoi residui polari e non polari. Contribuiscono alle entalpie conformazionali e di rete delle interazioni locali e non locali.\nPrendendo in considerazione le deboli interazioni intermolecolari responsabili dell'integrit\u00e0 strutturale, \u00e8 difficile prevedere gli effetti della temperatura perch\u00e9 ci sono troppi fattori sconosciuti che contribuiscono all'ipotetico bilancio di energia libera e alla sua dipendenza dalla temperatura. I collegamenti interni del sale producono stabilit\u00e0 termica, e se la temperatura fredda non determina la destabilizzazione di questi collegamenti \u00e8 sconosciuta.\nIn linea di principio, l'energia libera di stabilizzazione delle proteine globulari solubili non supera 50-100 kJ / mol. La stabilizzazione si basa sull'equivalente di pochi legami idrogeno, coppie ioniche o interazioni idrofobiche, anche se numerose interazioni intramolecolari risultati in stabilizzazione. Prendendo in considerazione l'elevato numero di legami idrogeno che avvengono per la stabilizzazione delle strutture secondarie e la stabilizzazione del nucleo interno attraverso le interazioni idrofobiche, l'energia libera di stabilizzazione emerge come una differenza piccola tra numeri molto grandi. Pertanto, la struttura di una proteina nativa non \u00e8 ottimizzata per la massima stabilit\u00e0."}
{"id": "606016", "revid": "2048534", "url": "https://it.wikipedia.org/wiki?curid=606016", "title": "Marco Pinotti", "text": "Laureato in ingegneria gestionale, \u00e8 stato nel consiglio direttivo dell'Associazione Corridori Ciclisti Professionisti Italiani in qualit\u00e0 di revisore dei conti, e in quello della Federciclismo in quota atleti. Dal 2015 al 2018 \u00e8 stato direttore sportivo del team BMC, mentre dal 2021 \u00e8 ds del Team BikeExchange.\nCarriera.\nPassa professionista nel 1999 con la squadra Lampre, dopo alcuni mesi a fine 1998 come stagista al Team Polti: nello stesso 1999 si aggiudica il Gran Premio d'Europa, cronometro a coppie insieme a Raivis Belohvo\u0161\u010diks. Nel 2003 vince una frazione alla Vuelta al Pa\u00eds Vasco. Nel 2005 passa alla formazione spagnola Saunier Duval-Prodir, e in stagione si laurea campione italiano a cronometro. L'anno dopo \u00e8 campione italiano di inseguimento individuale su pista.\nNel 2007 si trasferisce alla tedesca T-Mobile (nota come Columbia e HTC negli anni seguenti). Al Giro d'Italia di quell'anno, con una fuga nella tappa da Tivoli a Spoleto, conquista la sua prima maglia rosa lasciando la tappa a Luis Laverde; difender\u00e0 il primato per 4 giorni, per poi cedere la maglia ad Andrea No\u00e8 nella tappa del Santuario di Nostra Signora della Guardia Ai campionati italiani arriva secondo a cronometro ma, causa la seguente positivit\u00e0 del vincitore Luca Ascani, bissa il titolo tricolore di due anni prima. Anche nel 2008 si conferma specialista delle corse contro il tempo, vincendo il suo terzo titolo italiano a cronometro a Montichiari; l'anno dopo fa suo il quarto titolo italiano a cronometro, nella Settimana Tricolore di Imola, il terzo consecutivo, oltre a conquistare una tappa in linea alla Vuelta al Pa\u00eds Vasco (come gi\u00e0 nel 2003).\nNel 2010 comincia subito la stagione classificandosi quarto al Tour of Oman e quinto alla Vuelta al Pa\u00eds Vasco. Per prepararsi al meglio al Giro d'Italia prende parte al Giro di Romandia come capitano della Columbia, vincendo il prologo della corsa e concludendo settimo in graduatoria generale. Al Giro d'Italia si classifica nono, suo record, arrivando insieme ai migliori nelle salite pi\u00f9 dure e concludendo molto bene anche le cronometro: \u00e8 infatti decimo posto nel prologo di Amsterdam, terzo con la sua squadra nella cronosquadre di Cuneo, quarto nella settima tappa, quella di Montalcino con gli sterrati delle \"strade bianche\", settimo nella dodicesima frazione, difendendo la \"Top 10\" generale sullo Zoncolan e nella cronoscalata a Plan de Corones; nella cronometro conclusiva di Verona \u00e8 infine secondo, battuto da Gustav Larsson per soli due secondi. A giugno conquista la prova a cronometro nella Settimana Tricolore di Treviso battendo Dario Cataldo e Adriano Malori. Convocato dal c.t. Paolo Bettini per i campionati del mondo di Melbourne, deve rinunciare a causa di un'infezione alle vie respiratorie.\nNel 2011 partecipa alla Tirreno-Adriatico, facendosi notare soprattutto nell'ultima tappa, una frazione a cronometro: ci\u00f2 lo porta a concludere la corsa al sesto posto. In occasione del seguente Giro d'Italia la HTC-Highroad conquista il successo nella cronometro a squadre, ed essendo stato proprio Pinotti il primo a passare sotto il traguardo, si aggiudica il diritto di vestire la prima maglia rosa del Giro.\nPer la stagione 2012 firma un contratto con la squadra statunitense BMC Racing Team, capitanata da Cadel Evans. In stagione vince la cronometro conclusiva del Giro d'Italia a Milano davanti a Geraint Thomas e Jesse Sergent, suo secondo successo nella corsa rosa. Dopo il Giro conclude terzo ai campionati italiani a cronometro a Levico Terme e quindi, dopo aver vinto una prova contro il tempo al Giro d'Austria, quinto nella cronometro su strada dei Giochi olimpici di Londra, a 2'09\" dal vincitore Bradley Wiggins.\nAl termine della stagione 2013 annuncia il ritiro dall'attivit\u00e0 agonistica, non prima di aver vinto in stagione il suo sesto titolo nazionale nella prova a cronometro. Dopo il ritiro \u00e8 stato per alcune stagioni, fino al 2018, direttore sportivo della sua ultima squadra, la BMC. Dal 2021 \u00e8 invece nello staff tecnico della formazione australiana BikeExchange."}
{"id": "606027", "revid": "767487", "url": "https://it.wikipedia.org/wiki?curid=606027", "title": "Chromosomes", "text": "I Chromosomes sono un gruppo musicale punk rock di Livorno nato nel 1993.\nStoria.\nNascono come trio nella primavera del 1993 a Livorno e racchiudono nel loro punk rock un misto di melodia e aggressivit\u00e0 senza eccedere n\u00e9 in un senso n\u00e9 in un altro, frutto di un mix di influenze che vanno dai Ramones ai Beach Boys fino al rock pi\u00f9 duro e chitarroso. Nel 1995 il gruppo diventa un quartetto e dopo la produzione di numerosi 7 pollici per altrettante etichette underground italiane e straniere nel 2001 pubblicano il loro primo CD cantato in inglese \"More time to relax!\" per la Seastars Records. Dopo un'intensa attivit\u00e0 live in giro per l'Italia e l'Europa, i \"Chromosomes\" decidono di dedicarsi al cantato in italiano. Nell'aprile 2006 vede la luce il nuovo cd \"Chromoterapia\" per la neonata etichetta Mabel Records. In questo lavoro i testi in lingua madre danno un tocco pi\u00f9 maturo alla produzione aprendo altre strade nella ricerca artistica del gruppo livornese.\nDagli inizi del 2007 il gruppo torna ad essere un terzetto.\nA distanza di 10 anni esatti dal precedente, nel 2009 i \"Chromosomes\" incidono un nuovo disco in vinile cantato in inglese per l'etichetta finlandese Killer Records, insieme agli scandinavi Tarjas. Sempre nel 2009 l'etichetta giapponese Waterslide records pubblica una raccolta su cd dei singoli e degli inediti registrati dal gruppo nel periodo 1993-2003, mentre l'etichetta italiana Mabel Records insieme con l'etichetta olandese Monster zero records pubblicano un tributo no profit alle colonne sonore dei film di Bud Spencer e Terence Hill composte dagli Oliver Onions chiamato appunto \"The Bud Spencer and Terence Hill experience\" suonato, registrato e arrangiato insieme alla band spezzina The Manges.\nIl 14 ottobre del 2013 esce il quarto cd intitolato \"Yes Trespassing\", contenente 12 brani cantati in inglese, tra cui \"Missing You\", brano del 1993 riarrangiato per l'occasione, e il brano \"Still The Same Old Passion\", registrato dalla formazione originale dei \"Chromosomes\" per celebrare il ventennale di attivit\u00e0. \nDi l\u00ec a poco il batterista storico Mimmo Rosa lascia definitivamente la band e il suo posto \u00e8 preso da Matteo Paganelli, batterista dei lucchesi New Real Distaster.\nIl 16 settembre 2016 esce un nuovo 45 giri a met\u00e0 col gruppo punk milanese Teenage Gluesniffers.\nNel luglio del 2017 partecipano con successo al Punk Rock Raduno che si svolge annualmente a Bergamo, insieme ad ospiti internazionali quali Dr Frank and the Mr. T Experience e Travoltas, \nNell'ottobre del 2017 esce il loro quarto disco in studio, \"Losing Eleven.\""}
{"id": "606028", "revid": "1652134", "url": "https://it.wikipedia.org/wiki?curid=606028", "title": "Carlo Pellion di Persano", "text": "Biografia.\nFiglio del conte Luigi Amedeo Pellion di Persano e di Maria Cristina dei conti de Rege di Gifflenga; rimasto orfano entr\u00f2 giovanissimo nella marina sarda. Dopo aver frequentato la scuola di Marina a Genova, ebbe il suo primo imbarco come guardiamarina nel 1822 sulla fregata \"Cristina\". Nel 1825, agli ordini del comandante Francesco Sivori, partecip\u00f2 ad una incursione nel porto di Tripoli per risolvere una disputa fra il re e il Bey di quella localit\u00e0; in quella circostanza il diciannovenne Persano ebbe il comando di una delle dieci imbarcazioni che il 25 settembre attaccarono di sorpresa un brigantino e due golette che costituivano il grosso della flotta del Bey; tre imbarcazioni sarde dovettero ritirarsi a causa del fuoco nemico ma le altre riuscirono a incendiare un brigantino e una goletta; lo storico Carlo Randaccio (spesso ostile al Persano), nel suo \"Storia delle Marine Militari italiane\" (vol I, Roma, 1886), afferma che il Persano fu uno dei primi a salire a bordo del brigantino nemico dando prova cos\u00ec di grande ardimento. Promosso tenente di vascello, fu inviato a Londra per sorvegliare la costruzione della fregata \"Ichnusa\" della Marina sarda. In quel periodo si spos\u00f2 con la signorina Fanny Bacon. Promosso capitano di corvetta nel 1841, gli fu assegnato il comando del brigantino \"Eridano\" da 450 tonnellate e dodici cannoni, con il quale svolse la prima campagna di circumnavigazione del mondo della Marina sarda (settembre 1842-settembre 1845); il Randaccio scrive che quella crociera diede al Persano reputazione di \"ardito, talora imprudente capitano\". Nel 1848 venne promosso capitano di fregata e divenne comandante del brigantino Daino (gemello dell'Eridano); con questa nave partecip\u00f2 alla campagna navale contro l'Austria della Prima guerra d'indipendenza. La squadra navale piemontese era al comando di Giuseppe Albini; in questa campagna non ci furono eventi particolarmente rilevanti dal punto di vista navale; l'unico di una certa importanza fu proprio l'attacco che il Persano effettu\u00f2 di propria iniziativa contro il forte di Caorle il 13 giugno 1848; in realt\u00e0 il Persano doveva effettuare solo una esercitazione di tiro al bersaglio ma decise di bombardare il forte austriaco; la risposta delle artiglierie del forte riusc\u00ec a colpire la nave una quindicina di volte provocandole anche una via d'acqua; per niente scoraggiato il Persano si ancor\u00f2 a distanza ravvicinata e per 40 minuti bersagli\u00f2 con un centinaio di colpi l'avversario prima di allontanarsi. Nel 1849 venne promosso capitano di vascello ed ebbe il comando della fregata \"Euridice\" con la quale partecip\u00f2 alla breve campagna del 1849 al termine della quale tutte le navi sarde dovettero abbandonare l'Adriatico; proprio in questa circostanza in molte navi ci furono veri e propri moti di sedizione; il Persano fu uno dei pochi a reagire con energia arrivando a minacciare di dare fuoco alla polveriera della sua unit\u00e0.\nNel 1850 Persano ebbe l'incarico di dirigere la scuola di Marina di Genova a cui segu\u00ec, nel 1851, il comando della pi\u00f9 moderna nave sarda, la pirofregata a ruote \"Governolo\" comando che tenne fino al 1853. Nel 1851 ebbe l'incarico di trasportare oggetti all'esposizione universale di Londra; com'era sua abitudine Persano risal\u00ec una parte del Tamigi senza pilota esperto cosa che provoc\u00f2 un certo clamore nei giornali inglesi. Nel 1853, sempre col \"Governolo\"; ebbe l'incarico di trasportare Vittorio Emanuele II, il duca di Genova e il principe di Carignano in Sardegna per una partita di caccia; la mattina del 29 luglio costeggiando l'isola di Santa Maria della Maddalena la nave urt\u00f2 contro uno scoglio sommerso non indicato dalle mappe nautiche; i reali dovettero sbarcare sul \"Tripoli\" mentre il \"Governolo\" and\u00f2 in riparazione a Tolone. L'incidente ebbe delle conseguenze gravi: Persano fu sbarcato e sottoposto ad un Consiglio di guerra che lo condann\u00f2 alla retrocessione del grado per sei mesi; la condanna venne poi annullata dalla Cassazione che riconobbe le inesattezze dei rilievi idrografici; il Persano cadde comunque in disgrazia e rimase senza comando fino al 1859. Il comando della squadra piemontese che partecip\u00f2 alla guerra di Crimea fu affidato al comandante Di Negro; nel 1859, durante la seconda guerra d'indipendenza italiana, il comando della squadra venne affidato al capitano di vascello Edoardo Tholosano mentre al parigrado Persano venne dato solo il comando del \"Carlo Alberto.\"\nAl termine della breve campagna del 1859, venne promosso contrammiraglio e, successivamente, con grande soddisfazione di Massimo d'Azeglio e del presidente del Consiglio Cavour, Persano ebbe il comando della squadra sarda durante la campagna del 1860. Cavour infatti nel gennaio del 1860, oltre a ricoprire il ruolo di presidente del Consiglio e quello di ministro degli Esteri, aveva assunto anche l'amministrazione della Marina separandola dal ministero della Guerra. Al comando di una squadra di sei fregate, Persano alz\u00f2 per la prima volta la sua insegna di ammiraglio sulla \"Maria Adelaide e,\" obbedendo agli ordini del suo governo, accompagn\u00f2 e favor\u00ec la spedizione dei Mille di Garibaldi. Fondamentale si rivel\u00f2 il suo intervento a Napoli dove riusc\u00ec a convincera una buona parte degli ufficiali della Marina borbonica a defezionare e a giurare fedelt\u00e0 a re Vittorio Emanuele.\nNel settembre del 1860 Persano lasci\u00f2 Napoli e raggiunse Senigallia dove si trovava l'esercito sardo guidato dal generale Enrico Cialdini; compito della squadra navale era quello di espugnare Ancona; il giorno 18 settembre 1860, la divisione di Persano, forte delle fregate \"Maria Adelaide\" (ammiraglia), \"Carlo Alberto, Vittorio Emanuele, Costituzione,\" della corvetta \"Governolo\" e dell'avviso \"Malfatano\" effettu\u00f2 un primo bombardamento della piazzaforte difesa dalle truppe pontifice; quel medesimo giorno le truppe sarde sconfissero quelle pontifice nella battaglia di Castelfidardo. Il 22 settembre venne effettuato un nuovo bombardamento dei forti di Ancona senza ottenere la capitolazione della piazza. Nella notte del 24 settembre lo stesso Persano guid\u00f2 una incursione con due imbarcazioni con l'obiettivo di impadronirsi del Lazzaretto ma l'operazione fall\u00ec; l'assedio continu\u00f2 fino al giorno 28 quando durante un intenso bombardamento la fregata \"Vittorio Emanuele\" comandata da Giovan Battista Albini fece saltare in aria la batteria della Lanterna, evento che convinse il generale pontificio Lamorici\u00e8re a chiedere allo stesso Persano la resa. Il 28 ottobre 1860 Cavour ordin\u00f2 alla flotta di portarsi davanti alla piazzaforte di Gaeta dove si era rifugiato Francesco II di Borbone con quella parte del suo esercito che gli era rimasta fedele. L'assedio cominci\u00f2 il 5 novembre 1860 e si concluse con la capitolazione della piazza il 13 febbraio 1861; la squadra navale ebbe una sola occasione di sfidare i cannoni della piazzaforte: il 22 gennaio le navi sarde aprirono il fuoco con tutte le artiglierie e in un'ora scaricarono sulla fortezza circa 4000 colpi; anche alcune navi sarde furono colpite, fra queste, l'ammiraglia \"Maria Adelaide\" che ebbe un morto e 2 feriti. Sempre per ordine di Cavour, Persano si diresse verso Messina dove la guarnigione borbonica della cittadella continuava a resistere; la squadra sarda coadiuvata dalle truppe di terra comandate dal Cialdini cominci\u00f2 a fare i preparativi per l'attacco. Il 12 marzo 1861 le navi sarde si avvicinarono alla cittadella ma a causa del mare agitato la sola \"Maria Adelaide\" riusc\u00ec a cominciare il tiro, quando anche le altre navi riuscirono ad avvicinarsi, la guarnigione decise di arrendersi.\nIl 1\u00ba aprile 1861 Persano lasci\u00f2 il comando della squadra e, dopo aver ricoperto altri incarichi, si dedic\u00f2 all'attivit\u00e0 politica. Nell'arco di poco tempo intanto vennero a mancare Cavour e d'Azeglio che erano stati grandi estimatori dell'ammiraglio. Deputato nelle legislature VII e VIII per il collegio della Spezia, Persano che aveva gi\u00e0 partecipato ad alcuni dibattiti su questioni navali alla Camera, nel febbraio del 1862 divenne Ministro della Marina nel primo Governo Rattazzi carica che ricopr\u00ec per circa nove mesi; fu in seguito nominato senatore l'8 ottobre 1865. Come ministro della Marina fu propugnatore della realizzazione di una serie di navi corazzate che portassero la Regia Marina italiana a potersi confrontare con la flotta austriaca e le altre marine mediterranee. Il programma per\u00f2 risent\u00ec della arretratezza dell'industria cantieristica italiana per le navi di grosso tonnellaggio, tanto che di dodici navi corazzate che parteciparono alla successiva battaglia di Lissa solo una era costruita in Italia, e nessun bacino di carenaggio poteva ospitare le due navi maggiori Re d'Italia e Re di Portogallo.\nLa battaglia di Lissa.\nIn previsione della guerra del 1866, Persano, unico ammiraglio italiano ad aver guidato una squadra navale in battaglia, ottenne il comando della flotta e si rec\u00f2 immediatamente a Taranto il 16 maggio 1866; mancavano trentasei giorni allo scoppio della Terza guerra d'indipendenza. Completamente insoddisfatto delle condizioni della flotta, l'ammiraglio scrisse pi\u00f9 volte al ministro Diego Angioletti segnalando le gravi carenze e arrivando anche a minacciare di lasciare l'incarico. Il 20 giugno il ministro Angioletti venne sostituito da Agostino Depretis che ordin\u00f2 immediatamente a Persano di portarsi con la flotta ad Ancona. Obbedendo all'ordine, Persano part\u00ec il 21 giugno 1866; la navigazione procedette senza incidenti malgrado lo scarso addestramento degli ufficiali. Il 25 giugno le 19 navi che componevano l'armata, giunsero ad Ancona.\nIntanto, il comandante della flotta austriaca Tegetthoff decise di compiere una ricognizione in forze sulla costa italiana per sincerarsi della presenza della flotta italiana in Adriatico. La sera del 26 giugno la flotta austriaca venne avvistata dall'avviso a ruote \"Esploratore\" che mise immediatamente in allarme la flotta italiana; quel giorno non si verific\u00f2 nessuno scontro, una volta resosi conto che l'intera squadra italiana era uscita dal porto e si stava preparando al combattimento, l'ammiraglio austriaco fece marcia indietro e torn\u00f2 a Fasana. Pressato dalle continue insistenze di Depretis, Persano, che prima di prendere una qualsiasi iniziativa avrebbe voluto aspettare l'arrivo dell'ariete corazzato \"Affondatore\" sul quale riponeva molte aspettative, venne convinto a compiere una puntata offensiva; tale crociera venne effettivamente svolta fra l'8 ed il 13 luglio con estrema prudenza tanto che le navi italiane si mantennero sempre fuori vista dalle coste austriache.\nIl 14 luglio 1866 a Ferrara si svolse una riunione dei massimi vertici politico militari italiani nella quale si decise di ordinare alla flotta di uscire al pi\u00f9 presto da Ancona per attaccare il nemico; veniva inoltre deplorata la condotta di Persano per l'ultima infruttuosa crociera in Adriatico. Il 15 luglio Depretis si rec\u00f2 ad Ancona dove incontr\u00f2 Persano, Vacca e Albini per programmare un attacco contro l'isola di Lissa; ancora una volta si arriv\u00f2 ad uno scontro fra il ministro e l'ammiraglio; il primo insisteva per attaccare immediatamente, il secondo faceva presente che una tale operazione sarebbe stata possibile solo dopo avere sconfitto la flotta avversaria e comunque riteneva che a fronte degli almeno 5000 uomini di truppa da sbarco che riteneva necessari per l'impresa, ne aveva disponibili poche centinaia. Alla fine Persano, forse fiaccato dalle troppe polemiche, cedette alle insistenze del ministro e il giorno dopo comunic\u00f2 in via ufficiale che avrebbe condotto la spedizione contro Lissa. Nel luglio del 1866 l'isola era difesa da circa 2000 uomini della fanteria di marina austriaca comandati dal colonnello Urs de Margina; il principale accesso era Porto San Giorgio (oggi Vis) ed era difeso da 8 forti armati da 49 pezzi, gli altri due accessi all'isola erano Comisa e Manego (oggi Rukavac); in totale erano presenti 65 cannoni distribuiti nei forti pi\u00f9 altri 93 cannoni da posizione. La flotta italiana lasci\u00f2 Ancona il pomeriggio del 16 luglio preceduta dal \"Messaggero\" che aveva il compito di compiere una ricognizione segreta a Lissa con il comandante D'Amico a bordo. La ricognizione fu condotta il 17 luglio: dopo aver fatto una piantina abbastanza precisa delle difese dell'isola, il D'Amico si ricongiunse con il resto della flotta. Per l'attacco il Persano aveva deciso di dividere le sue forze in quattro gruppi, tre di corazzate ed uno di navi in legno; i primi due ai suoi ordini dovevano attaccare Porto San Giorgio; il terzo, comandato da Vacca, Porto Comisa; l'ultimo formato da navi in legno comandate dall'Albini, doveva attaccare e sbarcare il corpo di spedizione a Porto Manego. L'azione di bombardamento delle navi italiane inizio tra le 11 e le 12 del 18 luglio; il presidio austriaco trasmise immediatamente tramite cavo telegrafico l'ormai imminente attacco italiano; pur consapevole di ci\u00f2 che stava succedendo Tegetthoff non usc\u00ec immediatamente in soccorso dell'isola. Gli attacchi condotti dalle squadre di Vacca e di Albini furono fallimentari, i due comandanti, dopo qualche salva, stabilirono che le batterie austriache erano poste troppo in alto per poter essere raggiunte dal tiro italiano. Migliore esito ebbe l'attacco condotto su Porto San Giorgio; la \"Formidabile\" comandata da Saint-Bon si distinse in particolar modo anche per l'efficacia dei suoi tiri; anche il gruppo comandato dal Riboty ottenne notevoli risultati, il tiro delle sue navi provoc\u00f2 fra l'altro l'esplosione di due batterie nemiche. Alle 18 Persano ordin\u00f2 di cessare il fuoco. Nella tarda mattinata del 19 luglio arrivarono, provenienti da Napoli, l\"Affondatore\" seguito dalle fregate \"Principe Alberto\" e \"Carlo Alberto\" insieme alla corvetta \"Governolo\". Quello stesso pomeriggio ricominci\u00f2 il bombardamento dei forti; si distinsero la \"Formidabile\" e la \"Re di Portogallo\" che subirono danni e perdite a bordo; ancora una volta fall\u00ec il tentativo di sbarco a Porto Carober (oggi Roga\u010di\u0107). La giornata si concluse quindi senza importanti novit\u00e0; erano stati arrecati danni importanti alle difese dell'isola e la guarnigione austriaca aveva avuto 31 soldati uccisi e 75 feriti; le perdite italiane nei due giorni di combattimento ammontavano a 16 morti e 81 feriti.\nIl mattino successivo tutto era pronto per l'attacco all'isola quando alle 7:45 l'avviso \"Esploratore\" segnal\u00f2 l'arrivo di navi sospette, era la squadra di Tegetthoff al completo, 27 navi di cui 25 combattenti. L'armata italiana si trovava sparsa intorno all'isola gi\u00e0 provata da tre giorni di operazioni; l'ammiraglio italiano non perse tempo e diede il segnale di prepararsi al combattimento; le corazzate italiane si disposero in una linea di fila che inizialmente comprendeva sette unit\u00e0 visto che il \"Re di Portogallo\" e il \"Castelfidardo\" stavano riparando avarie di macchina e la \"Varese,\" la \"Terribile\" e la \"Formidabile\" erano in ritardo; solo le prime tre riusciranno poi a partecipare alla battaglia. Intorno alle 10, con le due squadre in rapido avvicinamento, Persano decise di trasbordare dal \"Re d'Italia\" all\"Affondatore\". Alle 10:33, secondo la relazione austriaca (10:45 secondo quella italiana) il \"Principe di Carignano\" apr\u00ec il fuoco imitato dal \"Castelfidardo\" e dall\"Ancona.\" Tutta l'azione si svolse fra le 10:45 e le 12 del 20 luglio; alle tre corazzate italiane comandate dal contrammiraglio Vacca, risposero in modo fiacco le navi austriache che marciavano in formazione a cuneo contro la linea delle corazzate italiane. Nel loro primo passaggio, le sette corazzate austriache non riuscirono a speronare nessuna nave avversaria, furono invece le navi in legno austriache che le seguivano a restare pericolosamente senza la protezione delle navi corazzate. Lo scontro a quel punto divenne una confusa mischia che vide coinvolte le dieci corazzate italiane contro tutta la squadra austriaca. Alle 11:30 la \"Ferdinand Max\" riusc\u00ec a speronare la corazzata \"Re d'Italia\" dopo che questa era rimasta immobilizzata a seguito di un colpo al timone; la nave italiana continu\u00f2 il fuoco fino a che non col\u00f2 a picco; in precedenza era stata anche gravemente colpita la piccola \"Palestro.\" L'affondamento della corazzata italiana determin\u00f2 la fine dello scontro.\nIl processo.\nIl Persano fu sottoposto a giudizio davanti al Senato, costituito in Alta Corte di Giustizia (pubblico ministero fu Diomede Marvasi), e venne proclamata la sua colpevole inettitudine, tanto che fu privato del grado e delle decorazioni e radiato con disonore dalla Regia Marina. Al processo, Persano non tent\u00f2 di avvalersi dei privilegi di immunit\u00e0 connessi al suo stato di senatore: vi rinunci\u00f2 fin dalla prima seduta, dopo che il pubblico ministero aveva dichiarato che in stato di guerra l'interesse dello stato era superiore al diritto di immunit\u00e0.\nPoich\u00e9 all'epoca la degradazione comportava anche la perdita della pensione, visse gli ultimi anni di vita in povert\u00e0, alleviata solo da un sussidio che il re Vittorio Emanuele II gli assegn\u00f2 a titolo personale e in forma riservata."}
{"id": "606035", "revid": "438678", "url": "https://it.wikipedia.org/wiki?curid=606035", "title": "Live at Wembley Stadium", "text": "Live at Wembley Stadium \u00e8 un doppio DVD dei Queen pubblicato nel 2003.\nIl primo disco contiene la registrazione del concerto del 12 luglio 1986 allo stadio di Wembley a Londra, gi\u00e0 pubblicata su VHS nel 1990 con il titolo \"Queen Live at Wembley\" e nell'album \"Live at Wembley '86\" nel 1992. Il secondo disco contiene un estratto del concerto dell'11 luglio 1986 pi\u00f9 interviste ai componenti della band.\nIl concerto di Wembley fu l'apice del tour europeo seguito alla pubblicazione dell'album \"A Kind of Magic\".\nIl valore di questo DVD \u00e8 accresciuto dal fatto che si tratta della testimonianza di uno degli ultimi concerti tenuti dai Queen con la formazione completa. Freddie Mercury si esib\u00ec per l'ultima volta con il gruppo un mese dopo, a Knebworth, il 9 agosto 1986.\nIl 5 settembre 2011, in occasione di quello che sarebbe stato il 65\u00ba compleanno di Freddie Mercury e del quarantennale della band, \u00e8 stata pubblicata dalla Island/Universal una riedizione del \"Live at Wembley Stadium\" in 2 diverse edizioni: edizione standard (2 DVD), contenente oltre alla registrazione della serata del 12 luglio anche la registrazione integrale della serata dell'11 luglio e contenuti speciali inediti, ed edizione deluxe (2 DVD + 2 CD) contenente anche la registrazione audio del concerto del 12 luglio.\nIl concerto.\nIl filmato si apre con un'introduzione che mostra alcuni esterni dello stadio, il palco mentre viene montato sul prato, e la gente che fa la fila all'esterno per entrare. Successivamente, le immagini passano all'inizio del concerto, con i riflettori delle luci che si alzano dal palco, e la band (Freddie Mercury per primo, con il suo famoso microfono in mano) e poi gli altri componenti del gruppo sulle note di \"One Vision\". Senza interruzione, la band suona dopo un altro suo noto brano hard rock, \"Tie Your Mother Down\", che carica a mille il pubblico, sfoggiando a fine canzone anche due fuochi pirotecnici ai lati del palco. A questo punto, dopo la potente introduzione, Freddie saluta il pubblico l\u00ec presente, e l'atmosfera inizia a farsi pi\u00f9 calma e intrigante: la band esegue magistralmente il medley composto da \"In the Laps of the God\", \"Seven Seas of Rhye\" (con Freddie che si siede e alza dal pianoforte) e \"Tear It Up\". Poi arriva il momento psichedelico, con del fumo che annebbia il palco in un momento di silenzio, in cui si avverte solo il leggero rumore dei piatti di Roger Taylor, quando Freddie inizia a cantare \"A Kind of Magic\". Durante il brano, per l'occasione abbastanza allungato, spuntano dal pubblico dei pupazzoni di gommapiuma raffiguranti i membri della band che man mano volano via nel cielo. Subito dopo, Freddie si cimenta una delle sue classiche battaglie di cori con il pubblico, in cui emette i suoi famosi versi e acuti per vedere se le urla della gente l\u00ec presente sono capace di riprodurre. Si arriva poi a due brani classici del gruppo, in cui molto in evidenza risulta soprattutto il basso di John Deacon: \"Under Pressure\" e \"Another One Bites the Dust\". Per il brano successivo, \"Who Wants to Live Forever\", il chitarrista Brian May va a suonare la tastiera (a detta di molti, questo \u00e8 il miglior brano eseguito dal gruppo quella sera). Dopo \"I Want to Break Free\" e un'improvvisazione vocale di Freddie, arriva il momento del lungo solo di Brian May da solista, seguito dalla potente \"Now I'm Here\", che in certo senso segue il sound delle prime due canzoni eseguite nell'evento. Giunge a quel punto una parentesi acustica, con i soli Brian May (con chitarra acustica) e Freddie Mercury sullo stage che eseguono \"Love of My Life\", di cui storico rimane il momento in cui Freddie si ferma e lascia cantare a squarciagola il pubblico per buona parte del brano, e \"Is This the World We Created\". Arrivano poi anche gli altri due membri del gruppo, con Roger Taylor che ha in mano un solo tamburello, ed \u00e8 il momento di tre cover: \"(You're So Square) Baby I Don't Care\", \"Hello Mary Lou (Goodbye Heart)\" e \"Tutti Frutti\". La band ritorna poi in posizioni e strumenti normali e, dopo la breve intro \"Gimme Some Lovin\", Freddie si siede nuovamente al pianoforte e inizia a suonare le celebri note di Bohemian Rhapsody. Si ritorna poi a un pezzo hard rock, \"Hammer to Fall\", in cui Mercury si scatena, giocando dapprima con alcuni effetti pirotecnici, e poi mettendosi a fare alcune flessioni in mezzo al palco. Freddie stesso prende poi una chitarra in mano e si parte con \"Crazy Little Thing Called Love\", con il cantante che a fine brano butta un mazzo di rose in mezzo al pubblico. Proprio il pubblico ha un ruolo fondamentale nel successivo brano eseguito, \"Radio Ga Ga\" (anticipato dalla breve \"Big Spender\"), in cui viene pi\u00f9 volte eseguito il celebre batti-mani guidato da Freddie Mercury e, appunto, il pubblico. Si arriva dunque alla conclusione dell'evento, con il quartetto composto dai noti inni \"We Will Rock You\", \"Friends Will Be Friends\", \"We Are the Champions\" e \"God Save the Queen\", in cui Freddie conclude salutando il pubblico vestito da regina porgendo loro una corona.\nMenzione particolare per l'enorme palco montato, composto da una sovra-elevazione posta alle spalle della batteria, che poi sfocia in due corsie laterali che si affacciano al pubblico, che Freddie percorre spesso durante l'evento (e anche Brian May, durante il suo assolo).\nTracce.\nEdizione in VHS.\nIl filmato usc\u00ec originariamente nel 1990 in VHS con il titolo Queen Live At Wembley ed una tracklist ridotta rispetto al concerto completo (versione DVD/doppio CD versione rimasterizzata nel 2003 dalla Hollywood Records).Di seguito la scaletta proposta nella VHS originale:\nCover.\nNei 2 concerti a Wembley, del resto come in tutto il \"Magic Tour\", i Queen hanno inserito in scaletta anche diverse cover.\nThe Original Concert.\nIl concerto inizi\u00f2 alle 16.00 e il prezzo del biglietto era di \u00a314.50. Quel giorno si esibirono 3 band prima dei Queen:"}
{"id": "606037", "revid": "831312", "url": "https://it.wikipedia.org/wiki?curid=606037", "title": "Giro d'Italia 1948", "text": "Il Giro d'Italia 1948, trentunesima edizione della \"Corsa Rosa\", si svolse in diciannove tappe dal 15 maggio al 6 giugno 1948 per un percorso totale di 4\u00a0164 km. Fu vinto da Fiorenzo Magni.\nGiordano Cottur, vincitore della prima tappa, vest\u00ec la maglia rosa fino alla nona tappa, quando a causa di una fuga bidone verso Napoli perse 13 minuti. La maglia di leader pass\u00f2 a Vito Ortelli, quindi a Fiorenzo Magni, per essere poi conquistata da Ezio Cecchi sul traguardo di Auronzo di Cadore. Sulle Dolomiti si scaten\u00f2 Coppi: il \"campionissimo\" stacc\u00f2 Bartali ma non Magni, che riconquist\u00f2 la maglia rosa a Trento. La Bianchi per\u00f2 accus\u00f2 Magni di aver beneficiato di spinte irregolari sulla salita del passo Pordoi durante la diciassettesima tappa, e la giuria inflisse a Magni una penalizzazione di 2 minuti (giudicata inadeguata dalla Bianchi, che si ritir\u00f2 dalla corsa). Magni riusc\u00ec comunque a conservare la maglia rosa sino a Milano, con 11 secondi di vantaggio su Ezio Cecchi (il minor distacco fra primo e secondo classificato nella storia del Giro), ma fu duramente contestato dal pubblico all'arrivo al Vigorelli.\nIl Totip, nato proprio in quell'anno, mise in palio un milione di Lire per il vincitore."}
{"id": "606047", "revid": "124361643", "url": "https://it.wikipedia.org/wiki?curid=606047", "title": "Zelig (locale)", "text": "Lo Zelig \u00e8 un famoso locale di Milano dedicato al cabaret. Nato nel 1986, \u00e8 noto per aver lanciato numerosi comici italiani e per aver dato vita all'omonima trasmissione televisiva di successo.\nStoria.\nLo Zelig viene inaugurato il 12 maggio 1986, un anno dopo la chiusura del Derby Club, storico locale milanese che lanci\u00f2 numerosi artisti nel mondo dello spettacolo. Si trova fin dalle origini all'interno dei precedenti locali del Circolo cooperativo di Unit\u00e0 Proletaria (gi\u00e0 sede del Teatro Officina prima del trasferimento), al civico 140 di viale Monza, a Milano. \u00c8 guidato da una cooperativa il cui responsabile \u00e8 Giancarlo Bozzo, coadiuvato nella direzione artistica da Luigi Vignali e Michele Mozzati, meglio noti come Gino e Michele, e da Gabriele Salvatores. Il nome del locale prende spunto dall'omonimo film di Woody Allen.\nAd esibirsi originariamente sono un gruppo di comici che in seguito avranno notevole successo nel mondo dello spettacolo italiano e internazionale, alcuni dei quali frequentavano gi\u00e0 il precedente Derby Club: Paolo Rossi, Claudio Bisio, Bebo Storti, Silvio Orlando, Gianni Palladino, Renato Sarti, Antonio Catania, Gigio Alberti, Lella Costa, Angela Finocchiaro e anche i musicisti Elio e le Storie Tese.\nDiventato un punto di ritrovo per le serate di cabaret in citt\u00e0, lo Zelig lancia inoltre Antonio Albanese, Aldo Giovanni e Giacomo, Gioele Dix, Gene Gnocchi, Maurizio Milani e Dario Vergassola.\nIn occasione del decennale, lo Zelig, gestito intanto dalla cooperativa Bananas s.r.l guidata da Roberto Bosatra, stringe una collaborazione con l'emittente Italia 1 per mandare in onda una trasmissione televisiva trasmessa direttamente dal palco del locale. Il cabaret dello Zelig debutta in televisione il 29 ottobre 1996 su Italia 1 in seconda serata, con lo speciale \"Zelig, 10 anni di cabaret\", che celebra il decennale dall'apertura del locale. Dopo questo speciale, dal 5 maggio 1997 parte la trasmissione vera e propria con il titolo \"Zelig - Facciamo cabaret\", condotto nella prima stagione da Claudio Bisio e da Antonella Elia. Grazie al notevole successo vengono proposte numerose edizioni del programma, che vanno in onda dal 1996, nel corso del tempo cambia titolo in \"Zelig\", \"Zelig off\" e \"Zelig Circus\" e sposta le riprese prima in una tensostruttura circense a Sesto San Giovanni, dal 2003, e poi dal 2006 al Teatro degli Arcimboldi di Milano."}
{"id": "606049", "revid": "486946", "url": "https://it.wikipedia.org/wiki?curid=606049", "title": "Kilometro quadro", "text": ""}
{"id": "606050", "revid": "115837", "url": "https://it.wikipedia.org/wiki?curid=606050", "title": "DART e ART", "text": "Con le sigle DART (\"Driven Ammunition Reduced Time of flight\") e ART (\"Ammunition Reduced Time of flight\"), l'azienda Italiana Oto Melara ha identificato una nuova generazione di munizioni per il suo cannone navale 76/62\u00a0mm aventi la particolarit\u00e0 di possedere un'elevata velocit\u00e0, una gittata estesa e nel caso della versione DART di un sistema di guida SACLOS (\"Semi-Automatic Command to Line of Sight\") del tipo \"Beam-Riding\". La funzione principale di queste munizioni \u00e8 quella antimissile, non a caso la Marina Militare Italiana ha selezionato l'accoppiata ART/DART + 76/62\u00a0mm come sistema CIWS per le unit\u00e0 navali di nuova generazione. Secondariamente possono essere utilizzati anche in funzione ASuW contro piccole unit\u00e0 di superficie.\nCaratteristiche.\nI proiettili ART/DART non sono realmente dei 76\u00a0mm, sono infatti sottocalibrati e vengono camerati come le normali munizioni APFSDS cio\u00e8 tramite dei distanziali a perdere. La versione ART ha un diametro di 42\u00a0mm e nella forma ricorda un razzo a causa della forma affusolata e delle alette di coda, DART differisce nella forma per avere delle ulteriori alette canard azionate da micromotori che permettono alla munizione variazioni di traiettoria. Sono pi\u00f9 leggeri di un normale proiettile da 76\u00a0mm, pesano infatti 3.4\u00a0kg, rispetto ad un proiettile tradizionale sono anche 1.5 volte pi\u00f9 veloci. Il sistema di guida del DART \u00e8 concettualmente abbastanza semplice, la nave illumina il bersaglio con un fascio radar, il proiettile manovra tramite le alette canard per mantenersi al centro di tale fascio. La gittata utile \u00e8 di 5\u00a0km."}
{"id": "606056", "revid": "767487", "url": "https://it.wikipedia.org/wiki?curid=606056", "title": "Hip hop ceco", "text": "L'hip hop ceco \u00e8 una sottocultura musicale hip hop nella Repubblica Ceca.\nLa storia incomincia dopo la rivoluzione di velluto nel 1989.\nDa quel momento si cre\u00f2 questa subcultura con molti gruppi musicali, club, e festival hip hop che apparvero in tutto il paese."}
{"id": "606057", "revid": "1543377", "url": "https://it.wikipedia.org/wiki?curid=606057", "title": "Agaricus xanthodermus", "text": "\"Agaricus xanthodermus\" G\u00e9nev., \"Bull. Soc. bot. Fr.\" 23: 28 (1876) \u00e8 un fungo \"prataiolo\" tossico; pu\u00f2 essere facilmente identificato per via del suo odore sgradevole e perch\u00e9 la carne alla base del gambo \u00e8 di colore giallo paglierino.\nDescrizione della specie.\nCappello.\nDi dimensioni medio-piccole, 8\u201312\u00a0cm di larghezza, a volte poco pi\u00f9 grande. Da campanulato/trapezoidale ad emisferico, infine piano; poco consistente, di colore bianco, a volte pi\u00f9 scuro al centro. Al tocco vira velocemente al giallo paglierino.\nLamelle.\nPiuttosto fitte, libere. Dapprima bianche, poi bianco-sporco, infine brune e nerastre per via della sporata.\nGambo.\nNon molto spesso, 10 x 2\u00a0cm, cilindrico con piccolo bulbo alla base, di colore bianco, ma giallo al tocco ed in sezione (taglio).\nAnello.\nAmpio, di colore bianco, dentellato al bordo.\nCarne.\nDi colore bianco, vira rapidamente al giallo se viene sezionata, di colore giallo chiaro alla base del gambo.\nHabitat.\nIn autunno, nelle radure erbose dei boschi oppure nei parchi cittadini.\nCommestibilit\u00e0.\nTossico.Provoca sindrome gastro-intestinale di lieve entit\u00e0.\nLa tossicit\u00e0 di questa specie non \u00e8 costante, in quanto a volte chi la consuma non accusa problemi gastro-intestinali.\nEtimologia.\nDal greco \"xanthos\" = giallo e \"derma\" = pelle, per via del colore del carpoforo che vira rapidamente al giallo se viene toccato."}
{"id": "606062", "revid": "1590006", "url": "https://it.wikipedia.org/wiki?curid=606062", "title": "Whois", "text": "Whois \u00e8 un protocollo di rete che consente, mediante l'interrogazione (query) di appositi database server da parte di un client, di stabilire a quale provider internet appartenga un determinato indirizzo IP o uno specifico DNS. Nel whois vengono solitamente mostrate anche informazioni riguardanti l'intestatario, data di registrazione e la data di scadenza di un dominio; si pu\u00f2 consultare tradizionalmente da riga di comando, anche se esistono numerosi strumenti web-based per consultare nei database i dettagli sui diritti di propriet\u00e0 dei domini; gli strumenti web-based, per le consultazioni, fanno ancora affidamento al protocollo whois per connettersi ai server whois. I client whois a riga di comando vengono tuttora usati largamente dagli amministratori di sistema.\nL'admin-C \u00e8 il contatto amministrativo di un dominio e amministra le informazioni riportate nel database Whois. Whois ha uno standard di protocollo fratello, chiamato RWhois.\nStoria.\nIl sistema whois venne creato come un metodo che gli amministratori di sistema potevano usare per cercare informazioni per contattare gli amministratori di altri indirizzi IP o nomi di dominio (quasi come un elenco telefonico). L'uso dei dati che vengono restituiti dalla risposta alla query \nEsempio di query.\nSotto viene riportato il risultato della query whois riguardante wikipedia.org\n Domain ID: D51687756-LROR\n WHOIS Server:\n Referral URL: http://www.markmonitor.com\n Updated Date: 2015-12-12T10:16:19Z\n Creation Date: 2001-01-13T00:12:14Z\n Registry Expiry Date: 2023-01-13T00:12:14Z\n Sponsoring Registrar: MarkMonitor Inc.\n Sponsoring Registrar IANA ID: 292\n Domain Status: clientDeleteProhibited \n https://www.icann.org/epp#clientDeleteProhibited\n Domain Status: clientTransferProhibited \n https://www.icann.org/epp#clientTransferProhibited\n Domain Status: clientUpdateProhibited \n https://www.icann.org/epp#clientUpdateProhibited\n Registrant ID: mmr-116560\n Registrant Name: Domain Admin\n Registrant Organization: Wikimedia Foundation, Inc.\n Registrant Street: 149 New Montgomery Street\n registrant Street: Third Floor\n Registrant City: San Francisco\n Registrant State/Province: CA\n Registrant Postal Code: 94105\n Registrant Country: US\n Registrant Phone: +1.4158396885\n Registrant Phone Ext:\n Registrant Fax: +1.4158820495\n Registrant Fax Ext:\n Registrant Email: dns-admin@wikimedia.org\n Admin ID: mmr-116560\n Admin Name: Domain Admin\n Admin Organization: Wikimedia Foundation, Inc.\n Admin Street: 149 New Montgomery Street\n Admin Street: Third Floor\n Admin City: San Francisco\n Admin State/Province: CA\n Admin Postal Code: 94105\n Admin Country: US\n Admin Phone: +1.4158396885\n Admin Phone Ext:\n Admin Fax: +1.4158820495\n Admin Fax Ext:\n Admin Email: dns-admin@wikimedia.org\n Tech ID: mmr-116560\n Tech Name: Domain Admin\n Tech Organization: Wikimedia Foundation, Inc.\n Tech Street: 149 New Montgomery Street\n Tech Street: Third Floor\n Tech City: San Francisco\n Tech State/Province: CA\n Tech Postal Code: 94105\n Tech Country: US\n Tech Phone: +1.4158396885\n Tech Phone Ext:\n Tech Fax: +1.4158820495\n Tech Fax Ext:\n Tech Email: dns-admin@wikimedia.org\n Name Server: NS0.WIKIMEDIA.ORG\n Name Server: NS1.WIKIMEDIA.ORG\n Name Server: NS2.WIKIMEDIA.ORG\n DNSSEC: unsigned\n \u00bb&gt; Last update of WHOIS database: 2016-05-19T16:37:19Z \u00ab&lt;\nClient.\nClient a riga di comando.\nOriginariamente l'unico metodo per poter contattare un server whois era usare un client testuale a riga di comando. In molti casi questo era in una piattaforma Unix oppure Unix-like. I client whois erano (e lo sono ancora) distribuiti come open source. Varie implementazioni commerciali di Unix potrebbero usare le loro implementazioni del client (per esempio, Solaris 7 ha il client whois della Sun Microsystems).\nUn client whois a riga di comando tipicamente ha delle opzioni per scegliere a quale host connettersi per inoltrare le query whois, essendo inoltre compilato con un server whois di default. Opzioni addizionali possono permettere di controllare a quale porta connettersi, mostrare ulteriori dati di controllo. \nCome molte applicazioni client/server TCP/IP, un client whois prende l'input dell'utente e apre un socket IP al suo server di destinazione. Il protocollo whois \u00e8 usato per stabilire una connessione alla porta appropriata e spedire la richiesta. Il client aspetta per un responso dal server, il quale poi ritorner\u00e0 all'utente finale oppure verr\u00e0 usato per fare ulteriori query. Maggiori dettagli ed informazioni sul protocollo whois si possono trovare negli RFC.\nClient grafici.\nIl termine \"client grafico\" potrebbe risultare inesatta per un client whois, dato che tutti i dati che provengono dal server whois sono testo semplice, ed il protocollo \u00e8 solo uno. Non c'\u00e8 da fare molta interazione con il server whois. In questo contesto il termine \"client grafico\" \u00e8 mantenuto solo per specificare un client whois che gira come un'applicazione in un sistema operativo ad interfaccia grafica, ed inoltre usa gli standard della GUI del sistema operativo per l'interazione con l'utente.\nClient web-based.\nCon l'avvento del World Wide Web e specialmente con l'allentarsi del monopolio delle compagnie di Network Solutions, guardare le informazioni di whois via web \u00e8 diventato piuttosto comune. Precedentemente i client whois web-based erano semplicemente il client a riga di comando, dove il risultato dell'output veniva visualizzato nella pagina web con qualche formattazione in pi\u00f9.\nOggigiorno, i client whois web-based solitamente eseguono direttamente le query whois e ne formattano i risultati. Molti di questi client sono software proprietari, creati da domain name registrar come per le compagnie di Network Solutions.\nIl bisogno dei client web-based nacque dal fatto che i client whois a riga di comando esistevano solo in Unix e nel mondo dei grandi calcolatori. I computer con Microsoft Windows o Macintosh non avevano client whois, per cui i domain name registrar dovettero cercare un modo per fornire ai loro potenziali clienti l'accesso ai dati whois. Molti utenti finali ancora si affidano a questo tipo di client, anche se ora esistono client sia a riga di comando che grafici per molte piattaforme.\nModuli Perl.\nNel CPAN vi sono disponibili diversi moduli Perl che lavorano con i server whois.\nMolti di questi non sono aggiornati e non funzionano pienamente con la nuova (2005) specifica del server whois. Ci sono, comunque, molte funzioni utili da derivare come la consultazione dei numeri AS e i contatti dell'intestatario.\nOscuramento dei dati whois.\nL'oscuramento dei dati whois, in inglese \" domain privacy\", \u00e8 un servizio offerto dai fornitori di servizio di registrazione di dominio (registrar).\nAttualmente, la Internet Corporation for Assigned Names and Numbers (ICANN) richiede in linea di massima di rendere pubblicamente disponibili l'indirizzo, il numero di telefono e l'indirizzo di posta elettronica del proprietario o gestore di un dominio.\nQuesta situazione espone i referenti all'utilizzo improprio dei loro dati da parte di spammer, ladri di identit\u00e0, e altre organizzazioni che sfruttano la disponibilit\u00e0 di informazioni private.\nIl cliente pu\u00f2 pagare per oscurare o rimpiazzare i dati dell'utente con i dati di un servizio di inoltro.\nNormalmente il gestori del registro raccolgono i dati legati al dominio e il suo referente. In alcuni casi questi dati possono essere forniti a terzi che ne dovessero fare richiesta.\nNel caso in cui il provider voglia effettivamente rendere ignoto il proprietario di un dominio, dovrebbe custodire i dati in localit\u00e0 non soggette all'obbligo di fornitura dei dati e accordarsi per i pagamenti in maniera non tracciata.\nTali livelli di anonimit\u00e0 potrebbero essere in contrasto con la filosofia e i requisiti di ICANN.\nIl livello di oscuramento possibile varia con le estensioni. Ad esempio, negli Stati Uniti, la National Telecommunications and Information Administration (NTIA) ha stabilito che per i domini .us non sar\u00e0 possibile l'oscuramento."}
{"id": "606063", "revid": "86599", "url": "https://it.wikipedia.org/wiki?curid=606063", "title": "Cantone di Diekirch", "text": "Il Cantone di Diekirch \u00e8 un cantone del Lussemburgo, compreso nel distretto di Diekirch. Confina a nord con i cantoni di Clervaux e di Vianden, a est con il circondario di Bitburg-Pr\u00fcm (Renania-Palatinato, Germania) e con il cantone di Echternach, a sud con il cantone di Mersch, a ovest con i cantoni di Redange e di Wiltz.\nIl capoluogo \u00e8 Diekirch. La superficie \u00e8 di 215 km\u00b2 e la popolazione nel 2012 era di 29.132 abitanti.\nComprende 10 comuni:\nStoria.\nIl 1\u00ba gennaio 2012 il comune di Hoscheid \u00e8 stato soppresso per creare il nuovo comune di Parc Hosingen e cos\u00ec il territorio del cantone \u00e8 diminuito a favore del Cantone di Clervaux."}
{"id": "606065", "revid": "16758", "url": "https://it.wikipedia.org/wiki?curid=606065", "title": "Hockey Club Valpellice Bulldogs", "text": ""}
{"id": "606066", "revid": "16758", "url": "https://it.wikipedia.org/wiki?curid=606066", "title": "H.C. Valpellice", "text": ""}
{"id": "606067", "revid": "16758", "url": "https://it.wikipedia.org/wiki?curid=606067", "title": "HC Valpellice", "text": ""}
{"id": "606070", "revid": "124000787", "url": "https://it.wikipedia.org/wiki?curid=606070", "title": "Riccardo Cucchi", "text": "Biografia.\nLaureatosi in Lettere alla Sapienza - Universit\u00e0 di Roma, nel 1979 viene assunto alla Rai dopo aver vinto un concorso per radiotelecronisti, e dal 1981 al 1991 sar\u00e0 attivo nella sede molisana della radiotelevisione pubblica. Qui comincia a lavorare per il noto programma radiofonico \"Tutto il calcio minuto per minuto\" seguendo il Campobasso in Serie B (con la prima radiocronaca in - di Coppa Italia), e collabora anche con \"90\u00ba minuto\". In seguito si affianca a voci storiche della trasmissione come Sandro Ciotti, Enrico Ameri e Alfredo Provenzali, e oltre al calcio segue anche canottaggio, scherma e atletica leggera, sport quest'ultimo di cui commenta, nel 1992, le gare alle Olimpiadi di Barcellona.\nNella stagione 92-93 inizia ad alternarsi a Sandro Ciotti nel ruolo di prima voce di Tutto il calcio quando il campo principale \u00e8 lontano da Milano (dove Ciotti deve trovarsi la sera per condurre La Domenica Sportiva). Due anni pi\u00f9 tardi, nel 1994, sostituisce Sandro Ciotti come radiocronista della Nazionale e prima voce di \"Tutto il calcio minuto per minuto\", ruolo che manterr\u00e0 per 23 anni, raccontando 19 scudetti. Ha partecipato come inviato a otto Olimpiadi e sei Mondiali di calcio, tra cui quello di Germania 2006; la radiocronaca della finale vinta dall'Italia \u00e8 diventata celebre dopo la sua diffusione su Internet. Nell'estate 2007 viene nominato caporedattore dello sport a Radio Rai, succedendo a Marco Martegani.\nIl 4 giugno 2014 dallo Stadio Renato Curi di Perugia effettua la sua ultima radiocronaca della Nazionale in occasione dell'amichevole contro il (ultimo incontro prima del campionato del mondo 2014), lasciando dopo vent'anni l'incarico di prima voce degli Azzurri a Francesco Repice, che fino ad allora lo affiancava nelle cronache.\nIl 12 febbraio 2017 con Inter-Empoli della 24\u00aa giornata di campionato di Serie A ha commentato la sua ultima partita.\nSempre nello stesso giorno ha dichiarato di tifare per la Lazio, aggiungendo di aver sempre cercato di raccontare con imparzialit\u00e0 le radiocronache della squadra biancoceleste. Della Lazio ha peraltro annunciato in diretta radio, durante la cronaca di Perugia-Juventus, la vittoria del secondo Scudetto. In quell'occasione la sua voce \u00e8 stata diffusa all'interno dello Stadio Olimpico di Roma, invaso dai tifosi biancocelesti in attesa della fine del match dei bianconeri, sospeso per due ore a causa di un violento acquazzone che si era abbattuto su Perugia.\nDal 20 agosto 2017, dopo anni di radio, debutta in tv conducendo \"La Domenica Sportiva\" fino all'anno dopo."}
{"id": "606074", "revid": "1714743", "url": "https://it.wikipedia.org/wiki?curid=606074", "title": "Bonconte da Montefeltro", "text": "Biografia.\nQuarto figlio di Guido da Montefeltro, apparteneva alla casata dei Signori di Urbino.\nMolto legato ad Arezzo (probabilmente vi era nato attorno al 1250), nel 1287 Bonconte partecip\u00f2 alla guerra civile che si concluse con la cacciata dei guelfi dalla citt\u00e0. Nel 1288 partecip\u00f2 alle Giostre del Toppo, la battaglia in cui gli Aretini sconfissero i Senesi presso Pieve al Toppo.\nLa sua fama, tuttavia, \u00e8 legata alla battaglia di Campaldino, avvenuta il giorno 11 giugno 1289, in cui, conducendo la cavalleria ghibellina, trov\u00f2 la morte. Il suo corpo non fu rinvenuto e questa circostanza, assieme al resto della sua vicenda umana, colp\u00ec Dante Alighieri che combatteva fra i suoi avversari.\nNella Divina Commedia.\nBonconte, infatti compare nel canto V del Purgatorio: Dante gli attribuisce un pentimento \"in extremis\" e proprio a questo \u00e8 dovuto il mancato ritrovamento del corpo. La scena che il poeta tratteggia \u00e8 famosissima: un diavolo si sta preparando a portare l'anima di Bonconte all'Inferno, ma l'ultima parola del condottiero \"forato ne la gola\" \u00e8 stata un'invocazione a Maria e l'ultimo atto quello di formare una croce con le braccia. Questo basta per giustificarlo agli occhi di Dio. Un angelo accompagna l'anima in Purgatorio e al diavolo non resta che vendicarsi scatenando a sera un furioso temporale (cronisticamente attestato) che trascina il corpo inanimato di Bonconte dalla foce del torrente Archiano in piena fin alle acque tumultuose dell'Arno, sciogliendo il suo segno di croce e disperdendo per sempre tra i detriti (\"poi di sua preda mi coverse e cinse\") la povera salma.\nDiscendenza.\nBuonconte ebbe in moglie una certa Giovanna, nominata nel Vv.89 del canto V del Purgatorio: \"Giovanna, o altri, non ha di me cura\". La loro figlia Manentissa spos\u00f2 Guido Salvatico dei conti Guidi, conte di Dovadola."}
{"id": "606078", "revid": "287204", "url": "https://it.wikipedia.org/wiki?curid=606078", "title": "Vareniclina", "text": "La vareniclina (Champix, Pfizer, nella forma di vareniclina tartrato) \u00e8 un farmaco utilizzato per trattare la dipendenza da nicotina.\nAgendo a livello cerebrale in modo simile alla nicotina, \u00e8 in grado di ridurre il desiderio di sigarette e altri prodotti del tabacco e pu\u00f2 aiutare alcuni pazienti a smettere di fumare.\nUso e dosaggio.\nLa vareniclina \u00e8 indicata per smettere di fumare, in alternativa al bupropione e ai cerotti utilizzati nella terapia di rimpiazzo della nicotina.\n\u00c8 in commercio in compresse da 0,5\u00a0mg e da 1\u00a0mg. Il dosaggio standard \u00e8 di 1\u00a0mg in due somministrazioni giornaliere. L'uso \u00e8 stato approvato per un periodo di dodici settimane e, nel caso in cui il paziente smetta di fumare, pu\u00f2 essere somministrato per ulteriori dodici settimane.\nIl farmaco non \u00e8 stato ancora sperimentato nei pazienti minorenni o nelle donne in gravidanza, ragion per cui a tali tipologie di pazienti ne \u00e8 sconsigliato l'utilizzo; il farmaco \u00e8 sconsigliato anche alle donne che allattano in quanto il prodotto pu\u00f2 passare nel latte materno e causare al bambino effetti di portata ignota.\nMeccanismo di azione.\nLa vareniclina \u00e8 un agonista parziale del recettore nicotinico \u03b14\u03b22 per l'acetilcolina, agendo secondariamente anche sul sottotipo \u03b13\u03b24 e parzialmente sui sottotipi \u03b13\u03b22 e \u03b16. \u00c8 inoltre agonista totale dei sottotipi recettoriali \u03b17.\nApprovazione FDA.\nHa ricevuto l'approvazione per la messa in commercio negli Stati Uniti nel maggio 2006 dall'FDA (Food and Drug Administration). Il 1\u00ba agosto dello stesso anno la casa farmaceutica produttrice ha annunciato l'effettiva messa in commercio negli Stati Uniti, e il 29 settembre ha ricevuto l'approvazione per la vendita nell'Unione europea con il marchio Champix.\nAvvertenze speciali.\nIn soggetti predisposti che hanno assunto vareniclina sono stati riscontrati gravi sintomi neuropsichiatrici (cambiamento del comportamento, agitazione, umore depresso, ideazione suicidaria, e tentativo di suicidio o suicidio completato)."}
{"id": "606079", "revid": "1077332", "url": "https://it.wikipedia.org/wiki?curid=606079", "title": "Proculiani", "text": "Nel periodo classico della giurisprudenza romana esistettero due scuole di diritto in Roma: una detta dei Proculiani, l'altra dei Sabiniani o Cassiani.\nTutti gli studiosi che hanno affrontato il problema dell'insegnamento del diritto nella Roma nel periodo classico citano come fonte principale l'\"Enchiridion\" di Pomponio riportato in Digesto D.1.2.2.47-53. Tuttavia, si possono trovare notizie sull'esistenza delle due principali scuole di diritto anche in molti altri passi del Digesto e nelle Istituzioni di Gaio, nonch\u00e9 nelle Epistole (Epist. 7.24.8) di Plinio il Giovane che apparteneva a quell'ambiente legale e che, come oratore, ebbe sicuramente modo di seguire le lezioni di diritto di una delle scuole.\nSecondo Pomponio la scuola proculiana fu fondata da Labeone, cui succedette Nerva e poi Proculo da cui il nome di Proculiani. Fino ad Adriano la scuola annovera giuristi di valore quali Nerva filius, Pegaso, Celso padre, Giuvenzio Celso Figlio e Nerazio Prisco.\nLe controversie tra la scuola dei Proculiani e quella dei Sabiniani erano molte. Gaio, sabiniano, riferisce le opinioni della propria scuola usando le espressioni \"nostri preceptores\" o \"Sabinus Cassius\", mentre commentando le opinioni dei Proculiani usa le parole \"diversae scholae auctores\" o \"Nerva Proculus\".\nPomponio fa risalire alla rivalit\u00e0 dei due giuristi Labeone e Capitone la nascita delle due scuole e conseguentemente viene data ad esse una diversa qualificazione unitaria partendo dalla diversa personalit\u00e0 dei due fondatori: innovatrice in Labeone e conservatrice in Capitone. Probabilmente le due scuole si distinguevano principalmente per i luoghi (\"stationes\") dove veniva insegnato il diritto e solo in un secondo tempo per l'autorit\u00e0 di coloro che ivi insegnavano. Gellio infatti scrive \"quesitum esse memini in plerique Romae stationibus ius publice docentium aut respondentium...\" (Noctes att. 13.13.1)"}
{"id": "606080", "revid": "287204", "url": "https://it.wikipedia.org/wiki?curid=606080", "title": "Gabriella Lettini", "text": "\u00c8 professore di etica teologica alla Graduate Theological Union ed alla Starr King School for the Ministry di Berkeley (California).\nStudi.\nNel 1995 ha conseguito la laurea in teologia alla Facolt\u00e0 valdese di teologia con una tesi sulla figura di Ges\u00f9 nel cinema. Ha ottenuto il Ph.D. allo Union Theological Seminary di New York con una dissertazione dal titolo \"The \u2018Allergy\u2019 of the Other\" (L'allergia all'Altro), che analizza le concezioni teologiche del concetto di \"alterit\u00e0\" e degli schemi egemonici della costruzione dell'identit\u00e0. \u00c8 presidente della American Waldensian Society e membro della sezione nordatlantica della European Society of Women in Theological Research.\nNel gennaio 2011, ha organizzato a Roma un corso interdisciplinare e internazionale di teologia ecumenica. Unendo la sua rete personale di contatti istituzionali, ha coinvolto nel corso il Waldensian Theological Seminary, la Starr King School for the Ministry, l'Union Theological Seminary in New York, l'Union Presbyterian Seminary e l'American Waldensian Society, trasformando il corso in un progetto collaborativo.\nIn un'intervista del 2017 Lettini ha dichiarato la propria aspirazione a far procedere lo sviluppo della teologia accademica in modo pi\u00f9 organico e comunitario attraverso un reale un dialogo reale tra credenti e teologi. Inoltre, ha affermato che l'attuale riavvicinamento tra protestanti e cattolici \u00e8 un fatto positivo, ma, tenuto conto della complicit\u00e0 storica dei Cristiani nelle peggiori atrocit\u00e0 del mondo, la reciproca diversit\u00e0 dei principi teologici \u00e8 meno importante dell'offerta di un rimedio \u00abcorrettivo a queste aberrazioni della fede cristiana\u00bb.\nPochi mesi dopo, ha accettato di mettere a disposizione uno spazio della Starr King School al servizio della nuova moschea a guida femminile Qalbu Maryam (il cuore di Maria) su richiesta del soggetto fondatore della moschea Rabi\u02bba Keeble, che nel 2012 aveva completato il percorso di studi nella scuola. \nLa recente ricerca di Lettini esplora i diversi modelli di identit\u00e0 e le loro implicazioni per la teologia e l'etica, continuando l'indagine dei film come fonti di riflessione personale e teologica. In concerto con Rita Nakashima Brock, Lettini ha sviluppato la pratica della terapia riparativa dell'anima da \u00abuna ferita di guerra chiamata \"danno morale\"\u00bb, definito come \u00abla violazione delle credenze morali \"core\"\u00bb.\"\nPubblicazioni.\nHa pubblicato \"Omosessualit\u00e0\" (1999); inoltre vanta vari contributi su sincretismo, teologie e culture, teologie della liberazione, teologia femminista, donne e teologia, cinema e religioni, tradizione religiosa e l'\u00abAltro\u00bb, in libri collettanei e articoli.\nLa sua ricerca attuale esplora i differenti modelli di identit\u00e0 e le loro implicazioni per la teologia e l'etica; al tempo stesso prosegue la sua ricerca sui film come fonte della riflessione teologica.\nLibri\nCuratrice:\nCapitoli\nRiviste\nArticoli\nriflessione sull'attuale conflitto\u201d Riforma, 4 marzo 2003, 1-3."}
{"id": "606082", "revid": "1543377", "url": "https://it.wikipedia.org/wiki?curid=606082", "title": "Gabriele Giolito de' Ferrari", "text": "Biografia.\nNacque a Trino, nel Vercellese, da Giovanni il Vecchio e Guglielmina Borgominieri. Nel 1523 si stabil\u00ec con il padre a Venezia (all'epoca una delle capitali della nuova arte tipografica), dove, nella zona di Rialto, fondarono una fiorente bottega: la \"Libreria della Fenice\". Dopo la morte del padre, nel 1541 Gabriele prese in mano l'azienda, inizialmente con i propri fratelli e poi con sempre maggiore autonomia. Successivamente apr\u00ec librerie anche a Napoli, Bologna e Ferrara. Spos\u00f2 nel 1544 Lucrezia Bin dalla quale ebbe dodici figli.\nCelebre \u00e8 la sua marca tipografica, raffigurante - con numerose varianti - una fenice che fuoriesce dalle fiamme che si sprigionano da una sfera alata (rielaborazione dello stemma paterno, in cui la fenice spiccava il volo tra lingue di fuoco), con il motto \"De la mia morte eterna vita i(o) vivo\", la scritta sul cartiglio \"Semper eadem\" e le iniziali \"G.G.F\".\nLa sua politica editoriale fu fortemente orientata alla diffusione delle opere in lingua volgare. Famosa \u00e8 la sua edizione del 1555 de \"La Divina Comedia\" di Dante Alighieri, a cura di Ludovico Dolce, nel titolo della quale appare per la prima volta l'attributo \"Divina\". Tra il 1541 e il 1578 Giolito stamp\u00f2 1109 edizioni: 527 titoli originali e 492 ristampe.\nFu il primo stampatore a dar vita a una collana editoriale, la \u00abCollana historica\u00bb, curata da Tommaso Porcacchi dal 1563 al 1585, comprendente in dodici \"anelli\" e \"gioie\" le opere volgarizzate di altrettanti storici greci (l'ultimo autore, Giuseppe Flavio, fu pubblicato dopo la sua morte). Il progetto di una sottocollana di storici latini, pure volgarizzati, non fu mai realizzato, anche se alcuni volgarizzamenti erano gi\u00e0 pronti manoscritti per la stampa.\nMor\u00ec a Venezia nel 1578, prima del 3 marzo. Gli successero i figli Giovanni e Giovanni Paolo, i quali, dapprima coi loro nomi, poi semplicemente con la denominazione \"appresso i Gioliti\", proseguirono l'attivit\u00e0 del padre fino al 1606."}
{"id": "606086", "revid": "1828", "url": "https://it.wikipedia.org/wiki?curid=606086", "title": "Guido di Montefeltro", "text": ""}
{"id": "606095", "revid": "713984", "url": "https://it.wikipedia.org/wiki?curid=606095", "title": "Invenzioni e Sinfonie di Johann Sebastian Bach", "text": "Le Invenzioni e Sinfonie di Johann Sebastian Bach, BWV 772-801, pi\u00f9 comunemente chiamate Invenzioni a due e tre voci, sono una raccolta di composizioni per clavicembalo di Johann Sebastian Bach.\nStoria.\nLe prime origini delle Invenzioni e Sinfonie di Johann Sebastian Bach si ritrovano nel \"Clavierb\u00fcchlein f\u00fcr Wilhelm Friedemann Bach\", libretto di composizioni scritte da Johann Sebastian Bach per il suo primogenito Wilhelm Friedemann Bach. Sull'autografo, custodito nella biblioteca della scuola di musica della Yale University a Newhaven (Connecticut, USA), si legge \"\"iniziato a K\u00f6then il 22 gennaio 1720\" e le composizioni vengono indicate con \"Preamboli e Fantasie\".\nIn una seconda rielaborazione fatta da Bach, fra le tante modifiche, vengono cambiati anche i nomi delle composizioni con \"Invenzioni e Sinfonie\"\nI due gruppi di composizioni sono composti secondo il criterio tonale di due scale, una ascendente e una discendente.\nDi \"Invenzioni e Sinfonie\"\" ci sono due manoscritti autografi, custoditi nella biblioteca statale tedesca di Berlino.\nUno di questi due autografi \u00e8 del 1723 e le Invenzioni precedono le Sinfonie (come nel \"Clavierb\u00fcchlein\"); la successione tonale dei pezzi \u00e8 in ordine ascendente.\nNel frontespizio di questo autografo lo stesso Bach scrive:\nL'altro autografo, forse scritto a K\u00f6then, non ha data; qui ogni Invenzione \u00e8 seguita dalla relativa Sinfonia di stessa tonalit\u00e0; anche qui ; la successione tonale dei pezzi \u00e8 in ordine ascendente.\nMentre tra i \"Preamboli e Fantasie\" e le \"Invenzioni e Sinfonie\" ci sono diverse differenze musicali, tra i due diversi manoscritti delle \"Invenzioni e Sinfonie\" le differenze stanno solo negli abbellimenti."}
{"id": "606096", "revid": "339392", "url": "https://it.wikipedia.org/wiki?curid=606096", "title": "The Football League", "text": ""}
{"id": "606108", "revid": "228587", "url": "https://it.wikipedia.org/wiki?curid=606108", "title": "Dart", "text": ""}
{"id": "606114", "revid": "767487", "url": "https://it.wikipedia.org/wiki?curid=606114", "title": "Sabiniani", "text": "Nel periodo classico della giurisprudenza romana esistettero due scuole di diritto in Roma: una detta dei Proculiani, l'altra dei Sabiniani o Cassiani.\nTutti gli studiosi, che hanno affrontato il problema dell'insegnamento del diritto in Roma nel periodo classico, citano come fonte principale l'Enchiridion di Pomponio riportato in Digesto D.1.2.2.47-53. Ma ci sono notizie sull'esistenza delle due principali scuole di diritto anche in molti altri passi del Digesto, nelle Istituzioni di Gaio, nonch\u00e9 nelle Epistole (Epist. 7.24.8) di Plinio il Giovane che apparteneva a quell'ambiente legale e che, come oratore ebbe sicuramente modo di seguire le lezioni di diritto di una delle scuole.\nSecondo Pomponio la scuola sabiniana fu fondata da Capitone, cui successe Sabino, Cassio, Celio, Giavoleno Prisco, Valente, Tusciano e Salvio Giuliano.\nLa scuola era chiamata oltre che scuola sabiniana anche \"Schola cassiana\" e Plinio (Epist. VII,24) si riferisce a Cassio come fondatore della scuola. Probabilmente la scuola fu fondata non da Capitone, ma da Cassio e Sabino, in quanto le scuole di diritto del I secolo si occupavano esclusivamente di diritto privato e Capitone non si occup\u00f2 di tale branca del diritto.\nLe controversie tra la scuola dei Proculiani e quella dei Sabiniani erano molte. Gaio, sabiniano, riferisce le opinioni della propria scuola usando le espressioni \"nostri preceptores\" o \"Sabinus Cassius\", mentre commentando le opinioni dei Proculiani usa le parole \"diversae scholae auctores\" o \"Nerva Proculus\".\nPomponio fa risalire alla rivalit\u00e0 dei due giuristi Labeone e Capitone la nascita delle due scuole, e conseguentemente viene data una diversa qualificazione unitaria alle due scuole partendo dalla diversa personalit\u00e0 dei due fondatori: innovatrice in Labeone, conservatrice in Capitone. Probabilmente le due scuole si distinguevano principalmente per i luoghi (\"stationes\") dove veniva insegnato il diritto e solo in un secondo tempo per l'autorit\u00e0 di coloro che ivi insegnavano. Gellio infatti scrive \"quaesitum esse memini in plerique Romae stationibus ius publice docentium aut respondentium...\" (Noctes Att. 13.13.1)\nAlcune delle massime giuridiche delle due scuole sono valide anche oggi. Ad esempio l'art. 634 del Codice Civile applica la \"Regola sabiniana\" del favor testamenti per cui le condizioni impossibili o illecite \"vitiantur sed non vitiant\" ovvero \"pro non scriptis habentur\"."}
{"id": "606115", "revid": "599013", "url": "https://it.wikipedia.org/wiki?curid=606115", "title": "Sconcerto", "text": "Sconcerto, pubblicato nel 2001, \u00e8 un album della cantante italiana Mina che ha raggiunto la seconda posizione in classifica.\nIl disco.\n\u00abMina continua nel lavoro di ricerca e di riedizione dei grandi della musica italiana. Questa volta si accosta a Domenico Modugno, rileggendone il canto dallo spirito libero e musicalmente anarchico, riappropriandosi del suo stile e modificandolo istintivamente com'\u00e8 nel carattere di un'artista che pu\u00f2 tutto\u00bb. Ma \u00abnon \u00e8 un incontro a met\u00e0 strada [...] perch\u00e9 Mina va oltre l'affettuoso recupero filologico, e s'impegna invece in una rilettura del tutto originale di alcuni capisaldi del multiforme artista pugliese. [...] L'intenzione dichiarata dell'interprete \u00e8 stata dunque di lasciar perdere la tentazione d'inseguire Modugno, per rileggerne le canzoni come \"pagine di un diario non personale, ma sentimentale, assorbendone il senso e la ragione e facendole proprie\". Ne esce dunque un album molto \"minesco\" e per certi versi di riletture sorprendenti e comunque inattese, anche un piccolo gioiello di atmosfere musicali\u00bb. Mina sceglie \u00abla chiave dell'inattualit\u00e0, della distanza, della reinvenzione jazzistica. Minimizza cos\u00ec certi toni esplicitamente melodrammatici, esalta la portata da standard mediterranei dei pezzi napoletani, sussurra dove Mimmo urlava al cielo con le braccia allargate\u00bb. L'album - tutto registrato \"in presa diretta\" (\u00abgli arrangiamenti sono di chi ha suonato e cantato\u00bb si legge nelle note di copertina) - \u00absi apre con un attacco vocale lancinate, sul ritornello di \"Tu s\u00ec 'na cosa grande\"\u00bb, \u00abdove la dolcezza di Modugno viene trasfigurata in un pezzo di stile nord-africano che lo snatura volutamente\u00bb. \u00abPoi ecco l'ironia di \"Pasqualino Maraj\u00e0\" acquistare uno scintillio irresistibile [e] \"La donna riccia\" trasformarsi in spaccato d'opera buffa\u00bb. \u00ab\"Resta cu'mme\" diventa una sorta di dialogo, e la voce profonda di uno dei musicisti [Danilo Rea] finisce per farci tornare alla mente un episodio che fece epoca trent'anni fa, le \"Parole parole\" di Alberto Lupo\u00bb. \"Amara terra mia\" \u00e8 \u00abtutta giocata su voce e chitarra con l'aggiunta di una partitura d'archi nel finale, che riesce per\u00f2 a mantenere la disperata malinconia dell'originale\u00bb. \u00ab\"Notte di luna calante\" ha sonorit\u00e0 soffici, da easy listening, con la voce che rispolvera certi accenti della Mina pi\u00f9 ragazza e sbarazzina\u00bb e \"Dio, come ti amo\" \u00ablavora di sottrazione, unica scelta possibile per evitare la trappola del sentimentalismo tout court, [regalando] sussurri che sono respiri trattenuti, tumulti del cuore che non riescono a diventare parola, fonema composto\u00bb. \u00abPoi ecco un altro capolavoro, \"Strada 'nfosa\": e Mina ne riassume il senso dolente di fatalit\u00e0, la desolazione definitiva, l'umidore di pioggia e di lacrime\u00bb. \n\"Come hai fatto\" - \u00abpurissima Mina anni '60 con grande orchestra Rai diretta da Ferrio\u00bb - \u00ab\u00e8 il momento pi\u00f9 intenso della raccolta, per violini e una voce che si fa quasi sussurro nella strofa e si apre maestosa nell'inciso\u00bb. Infine \"La lontananza\" - \u00abche [Mina] avrebbe potuto trasformare in una galleria di acuti, in un elogio del melodramma strappacuore e invece [\u00e8 cesellata] con compostezza compiaciuta, con rassegnata malinconia\u00bb - e \"Nel blu, dipinto di blu (Volare)\", \u00abnata da un sogno e ispirata da Chagall. Lei restituisce con attonita immedesimazione sia la fluttuante surrealt\u00e0 del sogno, sia la sfuggente magia del pittore russo. Poi i musicisti in coro accennano il ritornello: un r\u00e9folo appena, una sferzata di voci e il resto \u00e8 tumultuante silenzio\u00bb."}
{"id": "606116", "revid": "339392", "url": "https://it.wikipedia.org/wiki?curid=606116", "title": "Pier Paolo Pasolini (pensiero e poetica)", "text": ""}
{"id": "606121", "revid": "729019", "url": "https://it.wikipedia.org/wiki?curid=606121", "title": "Battaglia del passo di Kasserine", "text": "La battaglia del passo di Kasserine (in tedesco \"Schlacht am Kasserinpass\", in inglese \"Battle of the Kasserine Pass\") si svolse durante la campagna di Tunisia della seconda guerra mondiale. Si tratt\u00f2 dello scontro pi\u00f9 importante della breve ma efficace controffensiva effettuata fra il 19 e il 25 febbraio 1943 dalle forze italo-tedesche nella regione della grande dorsale delle montagne dell'Atlante, nella Tunisia centro-occidentale. Le forze dell'Asse impegnate furono elementi dell\"Afrika Korps\" del feldmaresciallo Erwin Rommel (reduci dalla lunga ritirata seguita alla sconfitta di El Alamein), la divisione corazzata italiana \"Centauro\" e una parte della \"5. Panzerarmee\" (5\u00aa armata corazzata) del generale Hans-J\u00fcrgen von Arnim, sbarcata in Nordafrica nel dicembre 1942 per contrastare le forze angloamericane avanzate verso est dopo l'operazione \"Torch\". Da parte Alleata le forze impegnate furono essenzialmente quelle del 2\u00ba corpo d'armata dell'esercito statunitense, comandata dal maggior generale Lloyd Fredendall, rafforzate nella seconda fase (dopo la disfatta iniziale) da importanti reparti britannici e francesi.\nLa battaglia rappresent\u00f2 uno dei primi scontri su grande scala tra truppe statunitensi e tedesche nella seconda guerra mondiale. Le giovani ed inesperte truppe americane, maldestramente guidate in battaglia dai loro comandanti, furono sconfitte e subirono pesanti perdite; in particolare le forze corazzate americane (dotate di un equipaggiamento abbondante e moderno) mostrarono una netta inferiorit\u00e0 tattica e operativa nei confronti delle pi\u00f9 esperte \"Panzer-Division\" tedesche. In termini chilometrici la battaglia rappresent\u00f2 la pi\u00f9 grande sconfitta delle forze statunitensi nella seconda guerra mondiale, respinte di 140\u00a0km in una sola settimana.\nDopo l'imprevista disfatta, l'esercito statunitense apport\u00f2 diversi cambiamenti alla sua organizzazione e alle sue tattiche, riorganizzando le singole unit\u00e0 e sostituendo i comandanti. Poche settimane dopo, quando tedeschi e americani si scontrarono di nuovo, questi ultimi dimostrarono un chiaro miglioramento delle loro capacit\u00e0 operative.\nLo scenario.\nL'8 novembre 1942, nel corso dell'operazione \"Torch\", le forze statunitensi e britanniche erano sbarcate in diversi punti lungo la costa del Marocco francese e dell'Algeria. Questo sbarco avvenne pochi giorni dopo lo sfondamento ad est del generale Bernard Montgomery, in seguito alla vittoriosa offensiva britannica di El Alamein il 4 novembre 1942. Comprendendo i pericoli di un crollo generale delle forze dell'Asse in Africa, Hitler e gli alti comandi tedesco e italiano decisero l'immediato invio di nuove truppe, giunte dall'Europa per occupare la Tunisia e costituire una solida testa di ponte (in teoria facilmente rifornibile attraverso lo stretto di Sicilia) da cui bloccare l'avanzata Alleata ed eventualmente contrattaccare, in coordinamento con le forze del feldmaresciallo Rommel in ritirata dalla Libia.\nDa parte Alleata, dopo i riusciti sbarchi dell'operazione \"Torch\", non si procedette con la necessaria velocit\u00e0 ad avanzare verso la Tunisia per anticipare le forze nemiche; il generale Dwight Eisenhower, comandante in capo delle forze Alleate, impieg\u00f2 molto tempo in complesse negoziazioni con i comandanti locali della Francia di Vichy mentre solo una limitata parte delle forze angloamericane sbarcate prosegu\u00ec dall'Algeria verso Tunisi e Biserta nella seconda met\u00e0 di novembre.\nI diversi tentativi di raggiungere Tunisi prima che le truppe tedesche potessero consolidarsi in forze furono inoltre vanificati dalla scarsa coordinazione Alleata, dalle difficolt\u00e0 dell'aspro terreno montuoso, dal clima piovoso e dall'inesperienza delle truppe americane che furono efficacemente impegnate da piccoli reparti di paracadutisti e genieri tedeschi veterani e molto combattivi che riuscirono nel compito di rallentare la loro avanzata. Infine, dal 1\u00ba dicembre, i primi reparti corazzati dell'esperta \"10. Panzer-Division\" (10\u00aa divisione corazzata), in arrivo dalla Francia, contrattaccarono a Tebourba (a circa 30\u00a0km da Tunisi) neutralizzando le avanguardie Alleate e stabilizzando il fronte tunisino. Il 24 dicembre i generali Eisenhower e Anderson (comandante della 1\u00aa armata britannica schierata in Tunisia) furono costretti a sospendere le operazioni e passare sulla difensiva in attesa di un rafforzamento e di una riorganizzazione delle loro forze.\nNel mese di gennaio le forze dell'Asse in Tunisia (organizzate in una 5\u00aa armata corazzata guidata dal generale Hans-J\u00fcrgen von Arnim, con la \"10. Panzer-Division\", la 334. Infanterie-Division, un battaglione di carri pesanti, alcuni reggimenti di paracadutisti tedeschi e la divisione di fanteria italiana \"Superga\") si rafforzarono, consolidarono le loro posizioni e sferrarono contrattacchi locali che ottennero alcuni successi tattici contro le forze anglo-franco-americane permettendo di occupare Gab\u00e8s, al-Miknassi (o al-Maknassi) e Susa. In questo periodo anche gli Alleati si rafforzarono notevolmente e procedettero a riorganizzare la catena di comando costituendo la 1\u00aa armata britannica al comando del generale Anderson, formata dal 5\u00ba corpo britannico a nord (78\u00aa e 46\u00aa divisione fanteria, 6\u00aa divisione corazzata), dal 19\u00ba corpo motorizzato francese al centro e dal 2\u00ba corpo statunitense a sud tra il passo di F\u0101\u02bei\u1e0d e Gafsa (1\u00aa divisione corazzata, 1\u00aa e 34\u00aa divisione fanteria).\nIn realt\u00e0 le operazioni Alleate vennero intralciate dagli eccessivi timori dei comandi per una possibile offensiva tedesca in Marocco iniziata dalla Spagna, e quindi, per contrastare questa ipotetica minaccia, venne costituita e schierata in Marocco la 5\u00aa armata statunitense (al comando del generale Mark Clark) che sarebbe rimasta inoperosa in questa regione con la 2\u00aa divisione corazzata e ben tre divisioni di fanteria americane al completo (3\u00aa, 9\u00aa e 45\u00aa divisione fanteria).\nIl 23 gennaio 1943 l'8\u00aa armata britannica del generale Montgomery occup\u00f2 senza combattere Tripoli, abbandonata dalle residue truppe del feldmaresciallo Rommel in ritirata. Il comandante tedesco intendeva bloccare (almeno momentaneamente) l'ulteriore avanzata delle forze britanniche verso il confine meridionale della Tunisia occupando le solide opere difensive, note come linea del Mareth, che i francesi avevano costruito da molti anni in questa regione allo scopo di respingere un possibile attacco italiano proveniente dalla Libia. Con le loro linee protette dalle Montagne dell'Atlante ad ovest e dal Golfo di Sidra ad est, anche le deboli truppe italo-tedesche, solidamente ancorate alla linea del Mareth, avrebbero potuto in teoria sbarrare la strada alle forze britanniche del generale Montgomery, impedendone il ricongiungimento con l'esercito Alleato schierato in Tunisia.\nInizio dell'offensiva italo-tedesca.\nI piani dell'Asse.\nIn questa fase sorse un chiaro contrasto tra i piani del generale von Arnim, piuttosto scettico sulle reali possibilit\u00e0 delle sue forze e desideroso di limitare eventuali offensive a piccoli risultati tattici nel settore settentrionale del fronte tunisino (da Fa\u00efd verso Pichon), e il feldmaresciallo Rommel che in un primo momento ipotizz\u00f2 una grande manovra offensiva con tutte le forze concentrate contro il 2\u00ba corpo americano molto disperso e malamente schierato tra Fa\u00efd e Gafsa, sfruttando il rallentamento dell'avanzata di Montgomery verso la solida linea del Mareth. Inizialmente era tuttavia necessario occupare il passo F\u0101\u02bei\u1e0d (nella dorsale orientale), tenuto da alcuni reparti franco-americani, che minacciava le linee dell'Asse e faceva temere un'avanzata alleata diretta verso Sfax (come inizialmente ipotizzato dal generale Eisenhower nel cosiddetto piano \"Satin\").\nPer contrastare questa minaccia il generale von Arnim disponeva anche della 21\u00aa divisione corazzata (\"21. Panzer-Division\"), proveniente dall\"Afrika Korps\" di Rommel che, riequipaggiata con numerosi carri armati ultimo modello, sferr\u00f2 il 30 gennaio un attacco a sorpresa con i \"Kampfgruppe\" Gr\u00fcn e Pfeiffer, contro i difensori francesi a F\u0101\u02bei\u1e0d sbaragliandoli facilmente. Il passo cadde in mano dei tedeschi e l'intervento e i contrattacchi del \"Combat Command B\" della 1\u00aa divisione corazzata statunitense non riuscirono a sloggiare le forze tedesche anche se permisero di bloccarne momentaneamente l'ulteriore avanzata verso ovest. Dopo tre giorni gli statunitensi sospesero i contrattacchi e le linee vennero arretrate sulle colline. Il \"Combat Command A\" assunse la difesa del settore e schier\u00f2 i suoi reparti, rafforzati da elementi della 34\u00aa divisione fanteria, in una serie di capisaldi mal collegati tra loro, con ricognizioni inadeguate e campi di mine insufficienti.\nA questo punto gran parte della Tunisia era in mano tedesca, e le vie di accesso alle piane costiere erano tutte solidamente bloccate. Gli Alleati controllavano ancora l'interno della catena della dorsale occidentale dell'Atlante, ma la cosa era strategicamente poco significativa, dato che gli sbocchi verso est erano tutti sbarrati dalle forze dell'Asse. Nelle due settimane successive, Rommel, von Arnim e Kesselring (comandante supremo tedesco del teatro Mediterraneo), discussero sulle possibili opzioni operative. Il 12 febbraio le forze italo-tedesche provenienti dalla Libia terminarono felicemente la loro estenuante ritirata occupando saldamente la linea del Mareth, mentre il 9 febbraio, Kesselring, Rommel e von Arnim si incontrarono e decisero infine di raggruppare la maggior parte degli elementi mobili per sferrare un attacco di sorpresa al 2\u00ba corpo d'armata americano. In realt\u00e0 von Arnim, sempre desideroso di attaccare a Pichon e ad al-Fa\u1e25\u1e63 (in francese Pont du Fachs), trattenne una parte della \"10. Panzer-Division\" e del battaglione corazzato pesante dotato di carri Tiger a nord e invi\u00f2 a sud, per l'offensiva concordata con Rommel, solo un battaglione corazzato della stessa \"10. Panzer-Division\" al comando del capitano Helmut Hudel, rinforzato da soli quattro Panzer VI.\nLa manovra ideata dal comando tedesco (in accordo, almeno inizialmente, tra Kesselring, von Arnim e Rommel) prevedeva un attacco su due direttrici: una massa principale, al comando del vice di von Arnim (generale Heinz Ziegler) e costituita con una parte della \"10. Panzer-Division\" e della \"21. Panzer-Division\", rinforzati da alcuni Tiger (circa 200 panzer in totale), sarebbe sbucata fulmineamente dal passo di F\u0101\u02bei\u1e0d e avrebbe attaccato la 1\u00aa divisione corazzata americana malamente schierata a ovest del passo; mentre Rommel avrebbe preso di persona la guida di un secondo raggruppamento, costituito da parte della \"15. Panzer-Division\" (26 carri armati) e della divisione corazzata italiana \"Centauro\" (23 carri), puntando su Gafsa. In una seconda fase le due colonne si sarebbero ricongiunte per dirigersi, a seconda delle circostanze, sugli importanti passi della grande dorsale dell'Atlante di Kasserine e Sbeitla; nella riunione del 9 febbraio Kesselring ipotizz\u00f2 anche ambiziosi obiettivi a grande distanza come T\u00e9bessa e il porto di Bona. Era la cosiddetta operazione \"Fruhlingswind\" (\"vento di primavera\"), che avrebbe inferto una clamorosa sconfitta al 2\u00ba corpo d'armata americano e provocato una grossa crisi nel comando Alleato in Nordafrica.\nSidi Bou Zid.\nIl 14 febbraio la \"10. Panzer-Division\" (\"Kampfgruppe\" Reimann e Gerhardt, con 110 carri armati) e la \"21. Panzer-Division\" (\"Kampfgruppe\" Sch\u00fctte e Stenkhoff, 90 carri) attaccarono di sorpresa a tenaglia da nord e da sud gli elementi corazzati americani posizionati a Sidi Bou Zid (\"Combat Command A\" del colonnello McQuillin), circa 16\u00a0km da Fa\u00efd nella piana interna dell'Atlante. Colti totalmente di sorpresa (a causa di insufficienti ricognizioni e di un sentimento di tranquilla noncuranza) le forze corazzate americane (che disponevano di oltre 300 carri armati in totale e di mezzi moderni) vennero impiegate in modo frammentario e, nonostante una valorosa resistenza, subirono una completa sconfitta con gravi perdite (almeno due battaglioni vennero distrutti dall'attacco convergente dei carri armati tedeschi della \"10. Panzer-Division\" guidati dal capitano Helmut Hudel), mentre numerosi reparti di fanteria vennero accerchiati dalle due divisioni corazzate tedesche e costretti alla resa.\nIl giorno successivo, il comando della 1\u00aa divisione corazzata americana (generale Orlando Ward) e del 2\u00ba corpo d'armata (generale Fredendall), completamente all'oscuro dell'entit\u00e0 della sconfitta e del pericoloso schieramento tedesco, ordinarono un immediato contrattacco del \"Combat Command C\" (colonnello Stack) della 1\u00aa divisione corazzata. Fu un disastro ancora peggiore: i carri armati americani caricarono allo scoperto contro le presunte posizioni del nemico (senza preventiva ricognizione). Avendo sollevato nugoli di polvere (a causa dell'avvicinamento a tutta velocit\u00e0) i carri armati M4 Sherman vennero facilmente individuati dalle \"Panzer-Division\" tedesche che si posizionarono accuratamente sui fianchi delle colonne americane, organizzando una \"Panzerwarte\" - imboscata di carri. Gli esperti equipaggi dei panzer tedeschi iniziarono un vero tiro al bersaglio da tre direzioni; le perdite americane furono pesantissime, un battaglione corazzato venne praticamente accerchiato e distrutto dal fuoco convergente dei carri armati tedeschi. Scamparono solo pochissimi mezzi.\nNei due giorni di Sidi Bou Zid gli americani persero oltre 100 carri armati e i tedeschi (al prezzo di pochissimi panzer perduti) inflissero una sconfitta clamorosa all'unit\u00e0 pi\u00f9 potente e moderna dell'esercito americano, mostrando una netta superiorit\u00e0 di tattiche e metodi operativi e la consueta esperienza e abilit\u00e0 delle forze corazzate. Le notizie della disfatta avrebbero provocato amari commenti anche da parte di Eisenhower e Roosevelt.\nLa pesante sconfitta costrinse il generale Fredendall a ripiegare precipitosamente verso Sbeitla e ad abbandonare Gafsa senza combattere, permettendo al secondo raggruppamento tedesco (\"Kampfgruppe\" Liebenstein), guidato personalmente dal feldmaresciallo Rommel, di avanzare praticamente senza incontrare resistenza (cosiddetta operazione \"Morgenluft\", \"brezza del mattino\"). Le forze dell\"Afrika Korps\" al comando di Rommel, dopo essere entrate a Gafsa, proseguirono velocemente occupando Feriana e il 17 febbraio l'importante aeroporto di Th\u00e9lepte (abbandonato precipitosamente dagli americani) avvicinandosi ai passi della dorsale occidentale dell'Atlante.\nIl 17 febbraio le truppe corazzate tedesche (\"21. Panzer-Division\") del generale von Arnim conquistarono anche Sbeitla, dopo aver respinto le forze americane del \"Combat Command B\" (ultimi reparti della 1\u00aa divisione corazzata americana ancora efficienti) che cercavano tenacemente di rallentare l'avanzata nemica. I generali von Arnim e Ziegler sfruttarono con cautela la clamorosa vittoria a Sidi Bou Zid (nonostante gli incitamenti e le lamentele del feldmaresciallo Rommel) e, dubbiosi sulla possibilit\u00e0 di grandi manovre offensive strategiche, avrebbero preferito proseguire con una prudente avanzata verso nord in direzione di Fondouk e Pichon, su cui diressero la \"10. Panzer-Division\", mentre la \"21. Panzer-Division\" rimase a Sbeitla.\nNel frattempo, in grave difficolt\u00e0, le forze statunitensi si ritirarono ulteriormente fino a stabilire, con l'aiuto di importanti forze britanniche e francesi affluite in fretta per sostenere gli americani su ordine del generale Anderson, nuove linee sui passi di Sbiba e Kasserine, all'estremit\u00e0 occidentale dell'Atlante. Fino a quel momento le forze statunitensi avevano perso 2.546 uomini, 103 carri armati, 280 veicoli, 18 cannoni da campo, 3 cannoni anticarro e un'intera batteria contraerea.\nPasso di Kasserine.\nFasi iniziali dell'operazione \"Sturmflut\".\nDi fronte alla facile vittoria e alla gravit\u00e0 del cedimento delle forze americane, il feldmaresciallo Rommel diede segno di un certo ottimismo e propose quindi a Kesselring di proseguire audacemente l'offensiva ampliandone gli obiettivi e puntando ad ottenere un successo di portata strategica forzando immediatamente i passi della dorsale occidentale e dirigendo quindi, con tutte le forze corazzate concentrate sotto il suo comando, su T\u00e9bessa e quindi sul porto di Bona, sulla costa algerina, accerchiando tutto il raggruppamento Alleato schierato nella Tunisia settentrionale. Kesselring sembr\u00f2 condividere l'ottimismo e i piani di Rommel, al contrario dello scettico von Arnim che aveva gi\u00e0 dirottato il grosso della \"10. Panzer-Division\" a nord verso Fondouk\nInfine, dopo ulteriori discussioni e dopo aver ottenuto l'assenso del comando supremo italiano a Roma e dello stesso Mussolini, la notte del 18-19 febbraio il progetto di Rommel venne in parte approvato (anzich\u00e9 puntare su T\u00e9bessa infatti gli fu ordinato di piegare di un centinaio di chilometri a nord di Kasserine, a Le Kef, dove le strade erano migliori e le probabilit\u00e0 di accerchiare la 1\u00aa armata britannica di Anderson maggiori) e von Arnim ricevette l'ordine di inviare al feldmaresciallo sia la \"21.\" sia la \"10. Panzer-Division\" (quest'ultima precipitosamente richiamata da Fondouk); le divisioni corazzate raggruppate avrebbero quindi attaccato i passi di Sbiba e Kasserine per proseguire l'avanzata verso Thala e Le Kef. La manovra su T\u00e9bessa, ritenuta troppo ambiziosa, venne per il momento accantonata, nonostante le proteste di Rommel (ed in parte anche di Kesselring), dubbioso sul risultato di un attacco troppo limitato verso nord.\nLa cosiddetta operazione \"Sturmflut\" (mareggiata, inondazione) disperdeva in parte le forze mobili disponibili con un attacco contemporaneo sia a Sbiba (da parte della \"21. Panzer-Division\" del generale Hans-Georg Hildebrandt), sia a Kasserine (da parte dei reparti dell\"Afrika Korps\", il \"Kampfgruppe\" Liebenstein, passato al comando del generale Karl B\u00fclowius dopo il ferimento di Liebenstein), sia a Dernaia (da parte degli elementi corazzati della divisione italiana \"Centauro\"). La \"10. Panzer-Division\" (generale Friedrich von Broich), dopo aver raggiunto il teatro della battaglia, sarebbe stata impegnata nel punto decisivo per sfruttare l'eventuale successo.\nIn questa fase tra i comandi tedeschi si evidenzi\u00f2 una certa confusione: Kesselring visit\u00f2 la Tunisia il 19 febbraio per ottenere la collaborazione di von Arnim all'attacco di Rommel; egli incontr\u00f2 i due comandanti tedeschi sul campo, e sembr\u00f2 convincere il primo a cooperare, rilasciando la \"10. Panzer-Division\". Tuttavia Kesselring non chiar\u00ec con il feldmaresciallo gli obiettivi precisi dell'operazione, mentre Rommel ipotizz\u00f2 un attacco principale su Sbiba, considerando in un primo momento la manovra su Kasserine come secondaria e diretta principalmente a coprire il fianco delle forze principali contro possibili minacce Alleate provenienti da T\u00e9bessa.\nNei comandi Alleati la serie di dure sconfitte e il cedimento delle forze americane provoc\u00f2 grande sconcerto e notevole preoccupazione; Eisenhower manifest\u00f2 il suo disappunto, mentre il generale Anderson colse l'occasione per sottolineare l'apparente incapacit\u00e0 operativa delle ben equipaggiate ma inesperte forze statunitensi. Dopo alcuni contrasti sulle decisioni da prendere, gli Alleati cercarono frettolosamente di organizzare la difesa dei passi della dorsale occidentale con l'afflusso di importanti rinforzi britannici, francesi e americani. Escludendo i resti della 1\u00aa divisione corazzata sconfitta a Sidi Bou Zid posizionati a sud di T\u00e9bessa a protezione dei depositi di rifornimenti, la concentrazione principale venne effettuata al passo di Sbiba dove furono raggruppati il 19\u00ba corpo d'armata francese e la 34\u00aa divisione fanteria americana, rinforzate dalla presenza nelle vicinanze del grosso della 6\u00aa divisione corazzata britannica (la cui 26\u00aa brigata corazzata era posizionata a Thala). Anche gli accessi meridionali a T\u00e9bessa erano solidamente presidiati dalla divisione francese di Costantina e dal \"Combat Command B\" della 1\u00aa divisione corazzata americana schierati a Bou Chebka, mentre rimaneva pi\u00f9 debolmente difeso proprio il passo di Kasserine, inizialmente occupato solo dai 1.200 soldati, peraltro privi di un completo addestramento al tiro, del 19\u00ba reggimento del genio americano.\nPrima dell'attacco tedesco, il generale Fredendall, preoccupato per la scarsa esperienza di combattimenti difensivi di queste truppe, invi\u00f2 al passo di Kasserine un battaglione del 26\u00ba reggimento fanteria della 1\u00aa divisione fanteria americana con una compagnia di carri medi del 13\u00ba reggimento corazzato (\"Combat Command B\"), un battaglione di \"tank-destroyer\" (cacciacarri) e vari reparti di artiglieria campale americana e francese, portando cos\u00ec la forza di Kasserine a 2.000 unit\u00e0. Il generale Fredendall diede il comando di queste forze eterogenee, giunte al passo di Kasserine in contemporanea ai tedeschi dopo una marcia notturna di dodici ore, al colonnello Alexander Stark, il comandante del 26\u00ba reggimento fanteria, dopo averlo sollecitato enfaticamente a organizzare una difesa invalicabile della importante posizione. Il passo di Kasserine, intersecato dal letto del fiume Hatab, misurava nel suo punto pi\u00f9 stretto solo 800 metri ed era attraversato da una strada che all'uscita del valico si divideva in due parti dirette a T\u00e9bessa e a Thala; questa strada \u00e8 sovrastata ad ovest dal monte Chambi, il pi\u00f9 alto della Tunisia con i suoi 1.520 metri, e ad est dal monte Semmama che si eleva 1.335 m sopra il terreno. I genieri avevano provveduto dalla sera del 17 febbraio a organizzare l'angusta posizione, ma i monti erano scarsamente difesi e le truppe ammassate sul fondo del passo, con mitragliatrici, mine e filo spinato non adeguatamente posizionate.\nLa nuova offensiva del feldmaresciallo Rommel ebbe inizio alle 4:50 del 19 febbraio ed inizialmente non ottenne grandi successi: la \"21. Panzer-Division\" (ridotta a due deboli battaglioni di fanteria e solo 40 carri armati) avanz\u00f2 troppo lentamente verso Sbiba e ben presto incapp\u00f2 nella dura resistenza delle forze Alleate molto superiori di numero (11 battaglioni di fanteria), non riuscendo a conquistare il passo ma venendo al contrario respinta. Il primo mattino i reparti dell\"Afrika Korps\" (due battaglioni di fanteria e un battaglione corazzato al comando del generale B\u00fclowius) invece raggiunsero il passo di Kasserine; il 33\u00ba battaglione da ricognizione tent\u00f2 un attacco di sorpresa ma le difese Alleate erano gi\u00e0 schierate e il fuoco nemico fece fallire questo primo tentativo.\nAlle ore 9:30, dopo un tentativo di impossessarsi del passo scattato all'alba vanificato dai cannoni da 75\u00a0mm francesi, pass\u00f2 all'attacco il famoso \"Panzergrenadier-Regiment Afrika\" del colonnello Menton che a sua volta ebbe grande difficolt\u00e0 ad avanzare sull'aspro terreno roccioso battuto dall'artiglieria franco-americana. A mezzogiorno neppure un primo intervento dei carri armati del \"Panzer-Regiment 8\" appartenente alla \"15. Panzer-Division\" ottenne risultati decisivi e la battaglia si prolung\u00f2 durante la notte, mentre i granatieri tedeschi cercavano di infiltrarsi sulle colline per aggirare le posizioni Alleate che nel frattempo erano state rinforzate dalla banda reggimentale del genio, da tre compagnie del 39\u00ba reggimento fanteria e da un plotone corazzato. Il 19 febbraio si concluse con un sostanziale fallimento per le forze dell'Asse, ma i difensori americani alla fine della giornata cominciarono a dare segno di cedimento di fronte alle infiltrazioni tedesche. Rommel decise quindi di insistere e richiam\u00f2 tutte le sue forze sul passo di Kasserine per effettuare un nuovo attacco decisivo con l'aiuto della \"10. Panzer-Division\" e delle truppe italiane della 131\u00aa Divisione corazzata \"Centauro\" di cui era previsto l'imminente arrivo.\nCrollo delle difese alleate.\nLa situazione delle forze americane schierate sul passo stava divenendo precaria, e il generale Charles A.L. Dunphie (comandante della 26\u00aa brigata corazzata britannica), che fece visita nella serata del 19 febbraio al colonnello Stark, rilev\u00f2 un certo scadimento del morale e riconobbe la pericolosit\u00e0 delle infiltrazioni tedesche sulle colline. Allarmato dal rapporto di Dumphie, il generale Anderson invi\u00f2 quindi altri rinforzi per rafforzare le difese: la \"Gore force\" (uno squadrone britannico costituito da undici carri armati con una compagnia di fanteria e una batteria di cannoni campali al comando del tenente colonnello A. Gore) si posizion\u00f2 lungo la strada che conduceva dal passo di Kasserine a Thala, pronto ad intervenire nel caso di un cedimento delle difese, mentre durante la serata e la notte affluirono ancora un battaglione meccanizzato americano (il III/6\u00ba della 1\u00aa divisione corazzata), un battaglione di fanteria della 9\u00aa divisione fanteria statunitense (che si stava trasferendo dal Marocco sul fronte tunisino) ed un altro reparto di \"tank-destroyer\".\nDurante la notte i granatieri tedeschi continuarono ad infiltrarsi sulle colline, conquistarono alcune posizioni, circondando su quota 700 una compagnia americana e superando le difese dei genieri statunitensi sulla riva settentrionale del fiume Hatab. Durante la giornata gli americani, nonostante la solida resistenza, avevano subito pesanti perdite, due batterie di artiglieria si erano ritirate senza ordini, lasciando solo il reparto di cannoni francese da 75\u00a0mm, e il generale Fredendall mise in allarme anche il \"Combat Command B\" che copriva la strada per T\u00e9bessa.\nIl feldmaresciallo Rommel arriv\u00f2 a Kasserine nella mattinata del 20 febbraio e manifest\u00f2 disappunto per il fallimento del generale B\u00fclowius del giorno prima; avvertito che anche la \"21. Panzer-Division\" era stata duramente respinta a Sbiba, decise di insistere sul passo con tutte le forze concentrate (era in arrivo la \"10. Panzer-Division\", priva per\u00f2 dei suoi carri Tiger) iniziando subito un nuovo attacco che venne preceduto da un efficace fuoco di artiglieria pesante e di lanciarazzi Nebelwerfer del 71\u00ba reggimento. L'attacco italo-tedesco si svilupp\u00f2 dal mattino in una fredda giornata di pioggia dell'inverno africano; il \"Panzergrenadier-Regiment Afrika\" riprese l'offensiva rinforzato dal 5\u00ba Reggimento bersaglieri italiano che si distinse per lo slancio dimostrato durante l'assalto al monte Semmama. Nell'aspra battaglia si distinsero anche i bersaglieri del 7\u00ba Reggimento, impegnati in violenti scontri ravvicinati contro le truppe alleate: il colonnello Luigi Bonfatti, comandante del reggimento, cadde in combattimento.\nLa resistenza delle rinforzate forze Alleate fu tenace, e solo nel pomeriggio arrivarono gli attesi reparti della \"10. Panzer-Division\" (un battaglione di carri armati, due battaglioni di \"panzergrenadier\" e un reparto di motociclisti). Alle 16:30 Rommel sferr\u00f2 l'attacco finale, preceduto da un nuovo sbarramento di artiglieria; i mezzi corazzati avanzarono nel passo, mentre i granatieri e i bersaglieri fecero continui progressi lungo le colline; i reparti americani cedettero e iniziarono a ripiegare nella confusione, permettendo ai reparti mobili della \"10. Panzer-Division\" di proseguire lungo la strada di Thala Solo l'intervento della \"Gore force\" permise di trattenere momentaneamente le forze tedesche; i reparti corazzati britannici si batterono bene e vennero infine superati dall'efficace intervento del battaglione corazzato della \"15. Panzer-Division\" (il I battaglione del \"Panzer-Regiment 8\" guidato dal maggiore Hans-G\u00fcnther Stotten) che distrusse tutti i carri britannici e i cinque residui cacciacarri americani schierati accanto alla \"Gore force\".\nNella serata le difese Alleate a Kasserine erano ormai crollate, lasciando oltre 2.400 prigionieri nelle mani degli italo-tedeschi, tutti i carri americani e i cacciacarri erano stati distrutti, il \"Panzerbattalion\" tedesco della \"15. Panzer-Division\" distrusse 22 mezzi corazzati nemici e cattur\u00f2 30 semicingolati. Mentre i carri della \"10. Panzer-Division\" avanzarono verso Thala, Rommel ispezion\u00f2 personalmente il campo di battaglia di Kasserine e invi\u00f2 lungo la strada per T\u00e9bessa, difesa al momento solo dalla batteria di artiglieria francese, il battaglione carri della divisione corazzata italiana \"Centauro\". Sul Semmama rimasero accerchiati i resti di due battaglioni meccanizzati americani che vennero catturati, perdendo tutti i loro autoveicoli che caddero intatti nelle mani dei \"panzergrenadier\" della \"10. Panzer-Division\".\nDopo aver sfondato le difese del passo, il feldmaresciallo Rommel invi\u00f2 parte delle sue forze lungo la strada di Thala e parte verso quella per T\u00e9bessa; apparentemente indeciso sulla migliore direzione in cui sfruttare il successo, l'ufficiale tedesco, dopo consultazioni con Kesselring, che il 20 e il 21 febbraio si trattenne in Tunisia per cercare di coordinare l'offensiva e di spingere von Arnim ad attaccare a sua volta verso Pichon, mantenne divisi i due gruppi (separati anche dal corso del fiume Hatab il cui ponte principale era stato distrutto dai genieri americani) e rimase con il gruppo principale della \"10. Panzer-Division\" del generale von Broich in marcia con circa 30 carri armati, 20 semoventi e due battaglioni motorizzati sulla pi\u00f9 settentrionale delle due strade, verso Thala e Le Kef, mentre una pi\u00f9 debole forza mista italo-tedesca al comando del generale B\u00fclowius prese la strada pi\u00f9 a sud verso Ha\u00efdra e T\u00e9bessa.\nIl crollo delle difese a Kasserine provoc\u00f2 nuovi contrasti e preoccupazioni nei comandi Alleati; il generale Anderson scavalc\u00f2 le disposizioni di Fredendall (apparentemente desideroso di ripiegare ulteriormente) e costitu\u00ec il comando improvvisato della cosiddetta \"Nick force\" (al comando del generale britannico Cameron G.G. Nicholson) affidandogli la difesa di Thala con la 26\u00aa brigata corazzata del generale Dumphie rafforzata da elementi francesi e dai reparti in arrivo della 9\u00aa divisione di fanteria americana, precipitosamente richiamata dal Marocco, la cui artiglieria, forte di 48 cannoni e 2.200 soldati al comando del brigadier generale Stafford LeRoy Irwin, venne schierata per difendere Thala.\nA Sbiba la 1\u00aa brigata delle guardie britannica e i reparti della 1\u00aa e della 34\u00aa divisione fanteria americane continuavano a resistere saldamente sulla posizione bloccando la \"21. Panzer-Division\", mentre il generale Fredendall mantenne il comando delle difese sulla strada di T\u00e9bessa, affidate al \"Combat Command B\" della 1\u00aa divisione corazzata americana e ad altri reparti francesi e alla 1\u00aa divisione fanteria, affidando il comando tattico sul campo al generale Paul Robinett. Gi\u00e0 il pomeriggio del 21 febbraio si accesero gli scontri lungo la strada di Thala su cui avanzavano i mezzi corazzati della \"10. Panzer-Division\".\nFine dell'offensiva italo-tedesca.\nIn realt\u00e0 il feldmaresciallo Rommel, prevedendo un possibile contrattacco Alleato, si trattenne sulle posizioni raggiunte il mattino del 21 febbraio, perdendo quindi tempo prezioso e consentendo al nemico di consolidare e rafforzare il proprio schieramento; non materializzandosi alcun contrattacco Alleato, Rommel riprese la marcia in avanti con in testa la \"10. Panzer-Division\" che avanz\u00f2 nel pomeriggio lungo la strada di Thala respingendo metodicamente le forze britanniche del generale Dumphie (26\u00aa brigata corazzata). Al crepuscolo un'audace incursione dei pochi panzer della \"10. Panzer-Division\" sembr\u00f2 provocare il crollo delle difese a Thala: con un trucco i carri armati tedeschi penetrarono di sorpresa nelle posizioni principali britanniche tenute dal 2\u00ba battaglione del \"Royal Leicestershire Regiment\" colpendo numerosi carri e automezzi Alleati e creando scompiglio tra le linee.\nIn netta superiorit\u00e0 numerica, i reparti britannici riuscirono infine a respingere l'attacco e a salvaguardare la posizione di Thala, ma subirono pesanti perdite: oltre 40 mezzi corazzati furono distrutti dai panzer della \"10. Panzer-Division\", tra cui un intero squadrone finito per errore in mezzo alle colonne corazzate tedesche. Da parte loro le truppe dell'Asse persero solo una decina di mezzi ma non poterono proseguire in avanti, sottoposti anche all'efficace fuoco della potente artiglieria della 9\u00aa divisione fanteria americana.\nGli sviluppi della situazione lungo la strada di T\u00e9bessa, dove avanzavano i reparti dell\"Afrika Korps\" del generale B\u00fclowius a protezione del fianco sinistro di Rommel, furono pi\u00f9 sfavorevoli alle forze italo-tedesche: in questo settore la superiorit\u00e0 numerica e materiale Alleata era molto forte e l'artiglieria della 1\u00aa divisione fanteria americana (agli ordini di Clift Andrus) colp\u00ec duramente le colonne in marcia. Un nuovo tentativo di attacco del raggruppamento italo-tedesco iniziato la notte stessa termin\u00f2 nella mattina del 22 febbraio con un fallimento, mentre, dopo qualche incertezza e alcuni contrasti tra i generali americani Fredendall, Terry Allen (comandante della 1\u00aa divisione fanteria) e Robinett (\"Combat Command B\" della 1\u00aa divisione corazzata), gli statunitensi riuscirono, nel pomeriggio del 22, ad organizzare un efficace contrattacco che mise in difficolt\u00e0 il raggruppamento del'\"Afrika Korps\" gi\u00e0 in ripiegamento di nuovo verso il passo di Kasserine. Le forze italiane della \"Centauro\" subirono perdite e gli americani poterono riguadagnare una parte del terreno perduto bloccando definitivamente l'avanzata dell'Asse lungo quella direttrice. Anche le forze aeree Alleate riguadagnarono la superiorit\u00e0 sul campo di battaglia e colpirono duramente i concentramenti nemici.\nFin dal pomeriggio del 22 febbraio, peraltro, Rommel e Kesselring, recatosi sul posto, avevano deciso, di fronte alla crescente ed efficace resistenza, alle difficolt\u00e0 di rifornimento delle loro forze e alla superiorit\u00e0 materiale del nemico, di sospendere ulteriori tentativi offensivi verso Thala, Le Kef o T\u00e9bessa e di iniziare per tempo un ordinato ripiegamento generale verso Kasserine. In quello stesso giorno era anche fallito il tentativo del generale von Arnim di collaborare all'offensiva principale con un attacco di sostegno nella regione di Pichon.\nIl tempestivo ripiegamento delle forze italo-tedesche del feldmaresciallo Rommel era in parte dovuto anche ai crescenti timori di uno schiacciante attacco della 8\u00aa armata britannica del generale Montgomery, ormai arrivata in forze sulla linea del Mareth, e quindi alla necessit\u00e0 di rafforzare le difese del settore con una parte dei reparti impegnati a Kasserine. Iniziata il 23 febbraio, la ritirata delle forze dell'Asse si svolse con regolarit\u00e0 e in buon ordine, scarsamente incalzata dalle prudenti forze Alleate, i cui comandanti (specialmente i generali Anderson e Fredendall) dimostrarono ancora una volta eccessivi timori, slancio insufficiente e carente capacit\u00e0 di valutazione tattico-operativa. Il generale britannico Harold Alexander, nominato al comando solo dal 18 febbraio del cosiddetto 18\u00ba Gruppo d'armate (raggruppante tutte le forze Alleate combattenti in Nordafrica) sollecit\u00f2 soprattutto il generale Montgomery ad intraprendere azioni pi\u00f9 attive per alleggerire la pressione nemica sulla 1\u00aa armata di Anderson.\nPer contro, l'aviazione Alleata sferr\u00f2 alcuni duri attacchi sul passo di Kasserine che accelerarono il ripiegamento delle forze di Rommel, le quali il 25 febbraio abbandonarono il passo senza essere contrastate dalle forze Alleate, impegnate in un inefficace inseguimento a distanza e intralciate da ben posizionati campi di mine e da azioni di retroguardia delle truppe italo-tedesche, oltre che dalla distruzione di tutti i ponti tra Sbiba e Sbeitla e attorno a Kasserine. Si concluse in questo modo l'ultima grande offensiva dell'Asse in Nordafrica, dopo aver conseguito alcune brillanti vittorie tattiche, aver inflitto pesanti perdite alle inesperte forze nemiche ma senza aver potuto raggiungere, per carenze di equipaggiamenti e di rifornimenti ma anche per contrasti tra i comandanti tedeschi e per confusione nella catena di comando, risultati strategici decisivi.\nConseguenze.\nDopo la battaglia, entrambe le parti studiarono i risultati. Rommel apprezz\u00f2 molto l'equipaggiamento americano (abbondante e moderno) ma rilev\u00f2 anche la mancanza di esperienza dei comandanti e delle truppe statunitensi, per il momento molto inferiori ai reparti britannici gi\u00e0 esperti di guerra nel deserto. Egli diede giudizi comunque lusinghieri su alcune unit\u00e0 statunitensi, come il II battaglione del 13\u00ba reggimento corazzato della 1\u00aa divisione corazzata statunitense che si batt\u00e9 bene a Sbeitla e a Thala e i reparti di artiglieria della 9\u00aa divisione fanteria. Altri reparti americani invece cedettero completamente a Sidi Bou Zid e a Kasserine (come il 1\u00ba reggimento corazzato, il 168\u00ba e il 26\u00ba reggimento fanteria, il 6\u00ba reggimento meccanizzato) e furono sbaragliati dalle truppe tedesche, abbandonando grandi quantit\u00e0 di veicoli e materiali. Per un po' di tempo dopo la battaglia infatti le unit\u00e0 tedesche impiegarono grandi numeri di veicoli catturati agli statunitensi, migliorando la loro insufficiente motorizzazione.\nLe \"Panzer-Division\", pur dotate di un numero molto minore di carri armati, dimostrarono ripetutamente la loro netta superiorit\u00e0 operativa nei confronti delle forze corazzate Alleate ed in particolare, guidate da ufficiali esperti e preparati come Helmut Hudel e Rudolf Gerhardt (\"Panzer-regiment 7\", \"10. Panzer-Division\"), Werner Gr\u00fcn (\"Panzer-regiment 5\", \"21. Panzer-Division\") e Hans-G\u00fcnther Stotten (\"Panzer-regiment 8\", \"15. Panzer-Division\"), inflissero una serie di dure sconfitte agli inesperti reparti di carri americani.\nGli statunitensi, peraltro, appresero la dura lezione e attuarono immediatamente importanti modifiche della loro organizzazione, delle tattiche e delle modalit\u00e0 operative. In primo luogo, il comandante del 2\u00ba corpo d'armata, generale Lloyd Fredendall, venne sollevato dall'incarico e assegnato ad un incarico non operativo per il resto della guerra. Eisenhower ebbe conferma attraverso il generale Omar Bradley e il generale Ernest Harmon (comandante della 2\u00aa divisione corazzata statunitense, schierata in Marocco), che i subordinati di Fredendall non avevano alcuna fiducia nelle sue qualit\u00e0 di comando; anche il comandante della 1\u00aa armata britannica, tenente generale Kenneth Anderson, riteneva Fredendall un incompetente.\nIl 6 marzo il generale George Patton (ufficiale particolarmente energico ed esperto di guerra corazzata, al momento in Marocco con il 1\u00ba corpo corazzato, in seguito trasformato nella 7\u00aa armata statunitense per l'operazione \"Husky\") venne posto al comando del 2\u00ba corpo con il compito di migliorarne il rendimento e risollevare il prestigio dell'esercito americano. Bradley venne nominato assistente del comandante di corpo e avrebbe ben presto assunto il comando egli stesso. Diversi altri ufficiali vennero rimossi o promossi. Il generale Stafford Leroy Irwin, che aveva comandato con perizia l'artiglieria della 9\u00aa divisione americana a Thala, divenne in seguito un comandante di divisione di valore sul fronte occidentale.\nI comandanti subordinati vennero sollecitati a prendere decisioni autonomamente secondo le circostanze, senza attendere autorizzazioni formali dell'alto comando, e vennero invitati a mantenere i posti di comando tattici vicini alle truppe combattenti. Per contro, il generale Fredendall aveva costruito un elaborato quartier generale fortificato, a grande distanza dal fronte, isolandosi dai reparti sul campo Vennero compiuti sforzi per migliorare le azioni di artiglieria su richiesta e di supporto aereo, che erano state in precedenza difficili da coordinare. Mentre le pratiche di artiglieria su richiesta statunitensi migliorarono notevolmente e diventarono le pi\u00f9 efficienti tra tutti gli eserciti della seconda guerra mondiale (secondo le moderne tecniche del TOT, \"Time on Target\"); il problema di coordinare il supporto aereo ravvicinato non venne risolto soddisfacentemente fino allo sbarco in Normandia, pi\u00f9 di un anno dopo.\nIl 2\u00ba corpo d'armata inizi\u00f2 a combattere cercando di mantenere maggiormente la coesione e il collegamento dei reparti, invece di suddividerli in piccole unit\u00e0 con missioni distinte, e anche se dimostr\u00f2, nonostante l'energia del generale Patton, ancora notevoli difficolt\u00e0 nelle azioni offensive (per esempio a El Guettar), nella fase finale della campagna di Tunisia evidenzi\u00f2 finalmente capacit\u00e0 tattica e slancio nell'azione.\nDopo il demoralizzante impatto iniziale con la realt\u00e0 della guerra e con le capacit\u00e0 di combattimento del nemico tedesco, l'esercito americano, riccamente equipaggiato e guidato da alcuni comandanti ormai esperti e preparati, avrebbe svolto negli anni seguenti il ruolo principale nelle campagne in Italia e sul fronte occidentale, fino alla vittoria finale.\nRisultati dell'operazione.\nLa battaglia di Kasserine fu l'ultimo vero successo tattico-operativo delle forze-italo tedesche in Africa e una delle pi\u00f9 pesanti sconfitte subite dall'esercito americano nella seconda guerra mondiale, e conferm\u00f2 ancora una volta la grande capacit\u00e0 tedesca nelle operazioni mobili con mezzi meccanizzati dando occasione al feldmaresciallo Rommel di conseguire un ultimo successo prima del suo ritorno in Europa il 7 marzo 1943. In realt\u00e0 Rommel rimase sempre pessimista sulla possibilit\u00e0 da parte delle forze dell'Asse di prolungare la resistenza in terra d'Africa e inizialmente aveva considerato la battaglia in Tunisia completamente senza speranza, consigliando a Hitler di organizzare una metodica ritirata combattuta cercando di infliggere il massimo dei danni al nemico prima di reimbarcarsi per il continente, salvando uomini e materiali.\nTuttavia, dopo i primi e clamorosi successi contro le forze corazzate americane da parte delle esperte \"Panzer-Division\" del generale Ziegler a Fa\u00efd e a Sidi Bou Zid, il feldmaresciallo sper\u00f2 per un momento di poter ottenere una grande vittoria strategica con una vasta manovra aggirante su Tebessa, rigettando il nemico in Algeria, piano accolto con scetticismo dal prudente generale von Arnim, che trattenne una parte delle sue forze intralciando i piani di Rommel, mentre Kesselring sembr\u00f2 mantenere una visione pi\u00f9 ottimistica dei possibili risultati.\nIn realt\u00e0 la sproporzione delle forze sul campo era troppo netta e quindi vaste manovre strategiche erano probabilmente irrealistiche e destinate al fallimento, anche se Rommel lament\u00f2 lo scarso sostegno da parte di von Arnim e gli intralci degli alti comandi italo-tedeschi, che rifiutarono i suoi piani di attacco su T\u00e9bessa preferendo sviluppare una manovra pi\u00f9 prudente su Thala e Le Kef. Nei giorni dell'offensiva di Kasserine, il generale von Arnim continu\u00f2 soprattutto a pianificare un suo ambizioso attacco pi\u00f9 a nord impiegando anche il grosso del reparto di Tiger (operazione \"Ochsenkopf\", che sarebbe fallita alla fine di febbraio). Solo il 23 febbraio giunse, dai comandi superiori italo-tedeschi, la nomina di Rommel a comandante generale in Nordafrica (gruppo d'armate \"Afrika\"), ma era ormai troppo tardi per assicurare un miglior coordinamento delle operazioni dell'Asse.\nOpportunamente Kesselring e Rommel, di fronte al continuo rafforzamento dello schieramento difensivo nemico, interruppero gli attacchi su Thala e Sbiba prima che gli Alleati passassero alla controffensiva con la loro schiacciante superiorit\u00e0 materiale e quindi conclusero la loro breve offensiva con rilevanti risultati tattici, dopo aver intimidito gli avversari e aver inflitto perdite molto superiori a quelle subite. Alla lunga, tuttavia, la netta superiorit\u00e0 di mezzi e uomini Alleata avrebbe preso il sopravvento e, nonostante alcuni errori operativi del comando anglo-americano e l'inesperienza delle truppe Alleate, le sempre pi\u00f9 esigue forze dell'Asse sarebbero state costrette a combattere un'aspra lotta difensiva (affidata al generale von Arnim, succeduto a Rommel nel comando supremo in Africa) fino alla resa finale del 13 maggio 1943."}
{"id": "606125", "revid": "986213", "url": "https://it.wikipedia.org/wiki?curid=606125", "title": "Polycarp Pengo", "text": "Biografia.\nNato nel Tanganica, all'epoca colonia britannica (oggi Tanzania), \u00e8 ordinato presbitero nel 1971 dal vescovo Charles Msakila; studia teologia morale a Roma alla Pontificia Universit\u00e0 Lateranense, ottenendo il dottorato nel 1977.\nInsegna teologia morale al seminario teologico di Kipalapala per un breve tempo, dopodich\u00e9 \u00e8 il primo rettore del seminario teologico di Segerea fino al 1983.\nEletto vescovo di Nachingwea l'11 novembre 1983, \u00e8 ordinato da papa Giovanni Paolo II il 6 gennaio 1984, conconsacranti i cardinali Eduardo Mart\u00ednez Somalo e Duraisamy Simon Lourdusamy.\nIl 17 ottobre 1986 \u00e8 trasferito alla sede di Tunduru-Masasi.\nIl 22 gennaio 1990 \u00e8 nominato arcivescovo coadiutore di Dar-es-Salaam e nel 1992, a seguito della rinuncia del cardinale Laurean Rugambwa, diventa arcivescovo della medesima sede metropolitana.\n\u00c8 creato cardinale da Giovanni Paolo II nel concistoro del 21 febbraio 1998, con il titolo cardinalizio di Nostra Signora de La Salette.\n\u00c8 cardinale elettore nel conclave del 2005 che elesse papa Benedetto XVI.\n\u00c8 membro della Congregazione per la Dottrina della Fede, della Congregazione per l'Evangelizzazione dei Popoli, del Pontificio consiglio per il dialogo interreligioso e del Pontificio consiglio della cultura.\nDal 2007 al 2013 \u00e8 presidente del Simposio delle conferenze episcopali di Africa e Madagascar.\nIl 15 agosto 2019 papa Francesco accoglie la sua rinuncia per raggiunti limiti di et\u00e0; gli succede per coadiutoria l'arcivescovo Jude Thaddaeus Ruwa'ichi, O.F.M.Cap.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "606126", "revid": "43530", "url": "https://it.wikipedia.org/wiki?curid=606126", "title": "Lee Oswald", "text": ""}
{"id": "606128", "revid": "436907", "url": "https://it.wikipedia.org/wiki?curid=606128", "title": "Veleno (Mina)", "text": "Veleno \u00e8 un album della cantante italiana Mina pubblicato il 25 ottobre 2002 dalla PDU e distribuito dalla Sony Music Italy.\nDescrizione.\nL'album di inediti del 2002, \u00abvede Mina da una parte tesa a consolidare l'immagine di unica grande interprete della canzone melodica all'italiana e dall'altra protesa alla ricerca di collaborazioni di livello artistico pi\u00f9 raffinato rispetto al passato prossimo, anche per proporsi ad un pubblico pi\u00f9 attento alla canzone d'autore\u00bb. In copertina \u00abil volto della cantante truccato da Stefano Anselmo e fotografato da Mauro Balletti ricorda molto quella di \"Miss Italia\" di Patty Pravo (1978) in cui anche Pietro Pascuttini ricercava quella verve da \"aliena inquietante\" che sia la Strambelli sia la Mazzini sanno cos\u00ec bene interpretare con lo sguardo\u00bb. Titolo e foto, al solito, non sono collegati al contenuto dell'album (ad esclusione della parola \"veleno\" \"cantata\" in \"Solo un attimo\"), composto da 11 brani inediti e una cover che hanno quasi tutti in comune il fatto che siano scritti da cantautori. Il primo della lista \u00e8 Zucchero Fornaciari che, insieme a Vergnaghi e Saggese, firma il brano usato come battistrada radiofonico, \"Succhiando l'uva\". Il brano \u00abrappresenta in qualche modo la media del disco: arrangiamenti raffinati, adulti, eleganti e virtuosismi di un'ugola-anima, strumento sublime e capace di profondit\u00e0 spirituali come di levit\u00e0 ludiche e di sensualit\u00e0 spudorate\u00bb, come nel caso del secondo brano dell'album, \"Certe cose si fanno\", di Bruno Lauzi e Fasano, \u00abun \"classico\" alla Mina da sigla di chiusura di \"Studio Uno\" con un finale di flicorno del jazzista ticinese Franco Ambrosetti\u00bb e la chitarra di Alex Britti. \"D'amore non scrivo pi\u00f9\" \u00e8 \u00abuna scatola cinese in cui la canzone d'amore contiene l'incapacit\u00e0 di tollerare canzoni d'amore che fanno bruciare antiche ferite\u00bb. \"Il pazzo\", scritto da Giancarlo Bigazzi, \u00e8 \u00abblues iterativo, basato su due accordi (sol minore e do minore) e una delirante mistura di giochi di parole (\"sapr\u00f2 farti da luce d'ambiente, da stufetta di felicit\u00e0\") che assassinano il pop tricolore dal suo interno, in stile Panella insomma\u00bb. Poi si passa al capolavoro dell'album, un pezzo scritto da Daniele Silvestri, \"La seconda da sinistra\", interpretato da Mina \u00abin sottovoce, con la chitarra classica ad accompagnare la voce che nel testo tesse l'elogio della discrezione, della volont\u00e0 di restare volutamente in secondo piano come scelta di vita contrapposta al mettersi in mostra ad ogni costo\u00bb: \u00abil \"Veleno\" pi\u00f9 dolce e irresistibile dell'album [in cui Mina] scodella un'interpretazione di compostissima classicit\u00e0, sostenuta da un arrangiamento che sa di anni Quaranta\u00bb. \"Che fatica\" (di Renato Zero e Maurizio Fabrizio), \u00abuno dei pezzi pi\u00f9 originali del disco, arrangiato con un secco tono R&amp;B\u00bb, \u00ab\u00e8 l'elenco delle cose piacevoli e spiacevoli della vita, dalla dieta al sesso, dalla palestra alla mamma; un'esaltazione della pigrizia, un'ironica richiesta di scorciatoie per vivere\u00bb. La settima traccia \u00e8 l'unica cover dell'album, nonch\u00e9 unico duetto (anche se appena accennato). \u00c8 \"Notturno delle tre\", scritta da Ivano Fossati e inserita nel suo album \"Lindbergh - Lettere da sopra la pioggia\" e qui reincisa con la Tigre, tra bolero e bossanova su arrangiamento di Gianni Ferrio, in cui il \u00abbandoneon respira con la camminata sensuale di un film corto\u00bb. Il divertissement di Massimo Fedele \"Hai vinto tu\", fra nonsense e calembour, lascia poi il passo a Samuele Bersani, \u00abautore di un episodio criptico quanto profondo\u00bb, \"In percentuale\". Il brano \u00ab\u00e8 la statistica poetica del panorama umano in cui viviamo, la cronaca minima del quotidiano trattata con eleganza pop jazz\u00bb che \u00absfrutta molto bene la capacit\u00e0 di Mina, molto cara anche al cantautore riminese, di saper mescolare climi musicali e salti di tonalit\u00e0. Forse il brano pi\u00f9 interessante dal punto di vista vocale\u00bb. La melodica \"Solo un attimo\", scritta da Giulia Fasolino (autrice di precedenti piccoli successi di Mina come \"Johnny\" e \"Grande amore\"), \u00absuona molto alla Donatella Rettore e fa \"...amami / sfiorami / come un cobra avvolgimi / tra le tue spire / e striscia sul mio seno / e sputa il tuo veleno / cos\u00ec potr\u00f2 morire...\"\u00bb. Poi, \"Mente\", \u00abstimolante autopsia di un amore che non si vuole confessare morto che s'impossessa del Preludio n. 4 di Fryderyk Chopin\u00bb. E \u00abil sipario [che] cala su \"Ecco il domani\" dell'esordiente Andrea Paglianti, orecchiabile, sentimentale, Minapop\u00bb.\n\u00ab\u00c8 un disco raffinato, con arrangiamenti molto diversificati rispetto a quanto accadeva in passato, che conferma in parte l'impressione del singolo [\"Succhiando l'uva\"] (molta voglia di giocare e sorprendere) e soprattutto il desiderio di tornare a cercare firme di qualit\u00e0 per riportarsi al centro, o meglio ai massimi livelli della cultura della canzone italiana\u00bb."}
{"id": "606131", "revid": "1305772", "url": "https://it.wikipedia.org/wiki?curid=606131", "title": "Odessa (disambigua)", "text": ""}
{"id": "606133", "revid": "10372", "url": "https://it.wikipedia.org/wiki?curid=606133", "title": "Graffito", "text": ""}
{"id": "606134", "revid": "123786446", "url": "https://it.wikipedia.org/wiki?curid=606134", "title": "In duo", "text": "In duo, pubblicato nel 2003, \u00e8 una raccolta della cantante italiana Mina che ha raggiunto la sesta posizione in classifica.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nIl disco.\nTutti i pezzi tranne questa versione di \"La canzone di Marinella\" sono stati estratti da album gi\u00e0 pubblicati, il duetto con Fabrizio De Andr\u00e9 era uscito nel '97 in una raccolta del cantautore chiamata \"Mi innamoravo di tutto\"."}
{"id": "606138", "revid": "1516566", "url": "https://it.wikipedia.org/wiki?curid=606138", "title": "Classe Charlemagne", "text": "La classe Charlemagne fu una classe di corazzate pluricalibro francesi costituita da 3 unit\u00e0, varate nel 1895-96, caratterizzate da un armamento innovativo per la Marina francese, ovvero basato su 2 torri di cannoni binate a prua e a poppa. Nel marzo 1903 la \"Charlemagne\" entr\u00f2 in collisione con la sorella \"Gaulois\" (la terza era la \"Saint Louis\"), ma ne usc\u00ec indenne. La \"Charlemagne\" partecip\u00f2 anche alle operazioni al largo di Salonicco e dei Dardanelli, dove fu danneggiata dal fuoco delle batterie costiere. Reimmessa in servizio dopo le riparazioni, partecip\u00f2 alla prima guerra mondiale con il compito di scortare i convogli nel Mediterraneo. Messa in disarmo il 1\u00ba novembre 1917, fu radiata il 21 giugno 1920 e demolita subito dopo."}
