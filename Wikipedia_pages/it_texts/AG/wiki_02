{"id": "521626", "revid": "2139140", "url": "https://it.wikipedia.org/wiki?curid=521626", "title": "Torsione", "text": "La torsione \u00e8 uno degli sforzi elementari cui pu\u00f2 essere soggetto un corpo, insieme alla compressione, la trazione, la flessione e il taglio. La sollecitazione che lo provoca \u00e8 detta momento torcente.\nLa soluzione del problema della torsione \u00e8 esatta per travi (o alberi ai quali spesso la letteratura scientifica americana si riferisce) a sezione circolare (piena o cava) mentre sono necessarie delle approssimazioni per le sezioni cave a parete sottile, rettangolari e di conseguenza quelle composte da rettangoli sottili (come i classici profilati in acciaio).\nQui le forze applicate alle estremit\u00e0 di un corpo tendono a ruotarle in versi opposti,torcendo il materiale\nEsempi di torsione: il corpo umano.\nPer comprendere immediatamente il concetto di torsione, si pu\u00f2 pensare al collo, allo sforzo compiuto per muovere la testa, alla sensazione di dolore nel caso in cui venga girato violentemente attorno al proprio asse (la colonna vertebrale).\nSe la nostra testa venisse sollecitata da una forte torsione, questa verrebbe trasferita alla parte alta del collo che comincerebbe probabilmente a cedere vistosamente con una rotazione. I muscoli e tendini del collo devono essere in grado di resistere a tale sollecitazione, contrastandola con un momento torcente uguale e contrario affinch\u00e9 sia ripristinato l'equilibrio.\nSe il corpo fosse molto rigido (elevata rigidezza torsionale) il collo non avrebbe possibilit\u00e0 di ammortizzare la torsione e la sollecitazione raggiungerebbe istantaneamente la base del collo, senza darci il tempo sufficiente per reagire e contrapporre la nostra forza muscolare.\nLa torsione interviene in numerosissime altre applicazioni, ogni volta che si imprime un momento torcente ad un oggetto rigido affinch\u00e9 esso trasferisca tale azione da un'estremit\u00e0 all'altra.\nSoluzioni analitiche.\nL'azione del momento torcente si traduce in un insieme di sforzi elementari che prendono il nome di tensioni tangenziali formula_1 applicate ad aree elementari che generano un momento equivalente all'azione a cui la sezione \u00e8 localmente soggetta.\nQuesta relazione deve essere soddisfatta in qualsiasi sezione, tuttavia non descrive la distribuzione delle tensioni per la quale \u00e8 necessaria l'analisi delle deformazioni.\nInoltre per equilibrio esisteranno delle tensioni anche lungo l'asse della trave poich\u00e9 per continuo di Cauchy non pu\u00f2 esserci scorrimento relativo delle fibre parallele che compongono l'asta.\nOvviamente le soluzioni trovate valgono per il campo elastico del materiale nel quale valgono le relazioni di proporzionalit\u00e0 sollecitazioni-deformazioni e il principio di sovrapposizione degli effetti.\nAnalogia idrodinamica.\nL'analogia idrodinamica permette di capire intuitivamente l'andamento qualitativo delle tensioni tangenziali \u03c4 e delle relative linee di flusso. Si definisce come \"linea di flusso\" la curva caratterizzata del fatto che in ogni suo punto il vettore \u03c4 \u00e8 tangente alla curva stessa. Consideriamo una sezione generica con una funzione di recipiente di un liquido privo di attrito ed incomprimibile, tipo l'acqua; facendo ruotare la sezione attorno al proprio asse con velocit\u00e0 angolare costante. Possiamo scrivere le equazioni che regolano il moto del fluido che saranno uguali a quelle che regolano la torsione: c'\u00e8 un'analogia fra il campo delle tensioni tangenziali e quello delle velocit\u00e0 del fluido che prende il nome di \"analogia idrodinamica\". Le linee di corrente del flusso del fluido saranno uguali a quelle delle linee di flusso delle tensioni tangenziali. Tramite questa analogia possiamo affermare che:\nBarre a sezione circolare.\nPer le barre a sezione circolare si pu\u00f2 determinare una soluzione esatta al problema dell'espressione dello sforzo tangenziale rispetto alla sollecitazione applicata.\nIl loro asse di simmetria e la condizione di continuit\u00e0 del solido (n\u00e9 rottura, n\u00e9 compenetrazione di materiale) garantisce l'impossibilit\u00e0 di ingobbamenti o distorsioni della sezione; si hanno quindi solo semplici rotazioni attorno all'asse della trave degli infiniti dischi.\nQuando viene applicata la torsione la sezione ruoter\u00e0 di un angolo \"\u03c6\" e contemporaneamente la trave si distorcer\u00e0 in modo che le rette parallele all'asse formeranno un angolo \"\u03b3\". Nell'ipotesi delle piccole deformazioni, questi due angoli condividono lo stesso arco di cerchio; sia quindi \"L\" la lunghezza della trave e \"\u03c1\" il raggio della sezione, \u00e8 valida la relazione formula_4 ovvero formula_5.\n\u00c8 interessante notare l'analogia con la flessione semplice (formula_6) nella quale la deformazione longitudinale \u00e8 proporzionale alla distanza dal baricentro a meno della curvatura (qui invece espressa come gradiente dell'angolo di rotazione).\nDalla relazione si evince che la distorsione della trave \u00e8 la stessa per tutti i punti equidistanti dall'asse e cresce linearmente con essa.\nSi consideri ora la relazione costitutiva formula_7. Sostituendola nella precedente si ha che il diagramma delle tensioni \u00e8 identico a quello delle distorsioni scalato del modulo di elasticit\u00e0 tangenziale.\nCon \"\u03c1 = c\", ovvero alla distanza massima dal centro della sezione, si ha - usando la proporzionalit\u00e0 - formula_8. Si richiami ora la relazione generale del momento torcente\ndove formula_10 \u00e8 il momento secondo d'area.\nInvertendo la relazione e ricordando quella precedente di proporzionalit\u00e0, si ricava la soluzione esatta del problema:formula_11\nin forte analogia con il criterio di Navier per la flessione semplice: formula_12.\nAnalogamente si pu\u00f2 ricavare l'angolo di torsione ricordando che formula_13 e formula_14.\nSi ha quindi formula_15. Tramite l'angolo \u00e8 possibile determinare il modulo di resistenza al taglio G con delle macchine apposite che su un provino cilindrico inducono una torsione via via crescente fino al punto di snervamento.\nSezioni piene.\nPer le sezioni circolari piene il momento d'inerzia polare \u00e8 dato da\nSezioni cave.\nValgono le considerazioni fatte in precedenza e il momento d'inerzia polare \u00e8 dato da\nPoich\u00e9 nelle sezioni pi\u00f9 comunemente usate lo spessore della lamina \u00e8 molto piccolo si pu\u00f2 utilizzare la formula approssimata formula_18 (con \"Cm\" raggio medio tra quello esterno e interno e \"t\" spessore della lamina) e considerare la distribuzione delle \"\u03c4t\" uniforme lungo lo spessore e pari al valore medio\nSi ottiene perci\u00f2 la relazione:\nBarre a sezione cava di forma qualunque.\nLa soluzione approssimata dei tubolari pu\u00f2 essere estesa a barre a sezione cava di forma qualunque purch\u00e9 lo spessore sia di dimensioni trascurabili rispetto alle restanti dell'elemento.\nSi avr\u00e0 che formula_21 con:\nSi pensi ora al caso analogo in idraulica di un canale chiuso nel quale circola un fluido incomprimibile. Per continuit\u00e0 la portata in due sezioni qualsiasi del circuito deve essere la stessa, ovvero il prodotto \"quantit\u00e0\" per \"area\" \u00e8 costante. Idem in questo caso dove il cosiddetto \"flusso di taglio\" deve essere costante, ovvero formula_22 e quindi formula_23 \u00e8 costante.\nSostituendo nella relazione del momento torcente si ha formula_24. La funzione integranda calcolata in tutto il circuito \u00e8 equivalente al doppio dell'area della sezione, pertanto si ottiene la relazione approssimata precedentemente trovata per le sezioni circolari cave, che prende nome di formula di Bredt:\nDove formula_26 rappresenta l'area sottesa alla linea media.\nL'angolo di torsione \u00e8 esprimibile da:\nBarre a sezione rettangolare (prismi a sezione non circolare).\nIn questo caso cade l'ipotesi precedente di assial-simmetria pertanto non potranno essere applicate le relazioni dimostrate.\nPer i prismi a sezione non circolare infatti la torsione porta all'ingobbamento della sezione la quale - nella rotazione - cambia aspetto (per il quadrato si ha ovviamente la situazione invariata per rotazioni di 90\u00ba o 180\u00ba).\nNelle strutture isostatiche le travi sono libere di ingobbarsi; in quelle iperstatiche invece l'ulteriore vincolo blocca questo fenomeno quindi insieme alle sollecitazioni tangenziali nasceranno delle sollecitazioni \"\u03c3\".\nSi considerino le sezioni rettangolari. In virt\u00f9 di quanto detto prima le tensioni non possono pi\u00f9 variare linearmente nella sezione.\nLe \"\u03c4\" saranno nulle solo negli angoli della sezione. Si consideri infatti un parallelepipedo infinitesimo sullo spigolo di una barra a sezione quadrata sottoposta a torsione. Per equilibrio con l'esterno (sollecitazioni nulle sulla frontiera) anche le deformazioni saranno nulle. Allontanandoci queste cresceranno fino al massimo valore nella linea di mezzeria della barra.\nPer una risoluzione approssimata del problema si consideri una sezione rettangolare allungata; per effetto della torsione sulle pareti nascer\u00e0 un \"circuito\" di tensioni analogo alla circolazione di un fluido (nella parte di mezzo si avr\u00e0 la \"calma\"). Per continuit\u00e0 il prodotto delle tensioni per il proprio braccio \u00e8 costante, quindi le tensioni massime si hanno sulle pareti pi\u00f9 lunghe. \nSi applica l'equilibrio tra il momento torcente e la distribuzione delle tensioni:\novvero la \"\u03c4\" sul bordo pi\u00f9 lungo porta met\u00e0 del momento. Nell'equilibrio la forza \"[F]\" \u00e8 data dalla risultante della distribuzione triangolare delle \"\u03c4\" lungo la sezione considerando sia la parte inferiore che quella superiore (\"2\"). Sia \"a\" il bordo pi\u00f9 lungo e \"b\" quello pi\u00f9 corto. Si ricava:\ne quindi\nNei calcoli \u00e8 sovente l'uso della relazione formula_31 con \"c1\" valore che dipende dal rapporto tra \"a\" e \"b\". L'angolo di torsione \u00e8 pari a formula_32 con \"c2\" valore che dipende dal rapporto tra \"a\" e \"b\". I coefficienti \"c1\" e \"c2\" per barre rettangolari sono riportati nella Tabella.\nPer \"a/b\" &gt; 5 i due coefficienti sono uguali e si pu\u00f2 comunque approssimarli a 1/3.\nSezioni composte.\nNel caso di sezioni aperte composte (come i comuni profilati usati per le travi quali IPE o HE) si ha un problema internamente iperstatico.\nIl momento torcente che viene applicato viene assorbito dalle sezioni presenti: formula_33. Per congruenza tutte le sezioni devono ruotare dello stesso angolo formula_34. Per sezioni rettangolari si ha\nquindi sostituendo\nSi pu\u00f2 dunque calcolare il momento torcente su ogni sezione rettangolare:\ne di conseguenza la tensione che singolarmente agisce.\nSezioni aperte composte da rettangoli sottili.\nLe sezioni sottili aperte, come le sezioni a doppio T sono costituite da pi\u00f9 rettangoli e caratterizzate dal fatto che la linea media non presenta percorsi chiusi. L'andamento qualitativo delle tensioni \u00e8 deducibili ricorrendo all'analogia idrodinamica. Per calcolare i valori massimi delle tensioni tangenziali e dell'inerzia torsionale si inizia con il suddividere la sezione in rettangoli sottili, (come le due ali e l'anima nel caso di una trave a doppio T), quindi si ripartisce il momento torcente nelle varie suddivisioni e si procede a calcolare lo stato tensionale.\nConsiderando il momento d'inerzia di ogni singola sezione rettangolare:\nConsiderando le tensioni tangenziali massime:\nDove indichiamo con \"a\" la lunghezza del rettangolo e con \"s\" il suo spessore.\nInerzia torsionale della sezione.\nL'inerzia torsionale delle sezione \u00e8 data dalla somma delle inerzie torsionali dei singoli rettangoli.\nNel caso di una sezione a doppio T avremo:\nRipartizione del momento torcente.\nOgni rettangolo \u00e8 sottoposto ad una frazione del momento torcente proporzionale alla propria torsione, che si dimostra in formule:\nTensione tangenziale massima.\nLa tensione tangenziale massima \u00e8 differente in base ad ogni spessore del rettangolo in considerazione, con la tensione massima nel che viene raggiunta nel rettangolo che ha lo spessore maggiore.\nChe nel caso di una sezione a doppio T diventa:\nRifacendo il calcolo per i 3 spessori avremo il risultato della tensione tangenziale massima.\nEfficienza delle sezioni a torsione.\nLe sezioni che meglio sopportano la torsione sono strutture tubolari, cio\u00e8 aventi sezione con cavit\u00e0 centrale e massa concentrata sul diametro esterno; esse sono infatti, a parit\u00e0 di massa specifica, quelle che presentano maggior momento d'inerzia e quindi quelle che minimizzano il valore della formula_45."}
{"id": "521627", "revid": "78273", "url": "https://it.wikipedia.org/wiki?curid=521627", "title": "Andrea dell'Orcagna", "text": ""}
{"id": "521629", "revid": "36426", "url": "https://it.wikipedia.org/wiki?curid=521629", "title": "Giovanni da Fiesole", "text": ""}
{"id": "521630", "revid": "1005847", "url": "https://it.wikipedia.org/wiki?curid=521630", "title": "Senatori della XIII legislatura della Repubblica Italiana", "text": "Questo elenco riporta i nomi dei senatori della XIII legislatura della Repubblica Italiana dopo le elezioni politiche del 1996."}
{"id": "521632", "revid": "36426", "url": "https://it.wikipedia.org/wiki?curid=521632", "title": "Orazio Lomi", "text": ""}
{"id": "521633", "revid": "36426", "url": "https://it.wikipedia.org/wiki?curid=521633", "title": "Giovambattista Tiepolo", "text": ""}
{"id": "521634", "revid": "1910023", "url": "https://it.wikipedia.org/wiki?curid=521634", "title": "Mitra (araldica)", "text": "La mitra, detta anche \"mitria\", \u00e8 presente sia nello scudo, in cui simboleggia dignit\u00e0 ecclesiastica, sia come timbro, al posto dell'elmo. Quando \u00e8 utilizzata come ornamento esteriore dello stemma costituisce un contrassegno di dignit\u00e0. A partire da papa Benedetto XVI la mitra timbra anche lo stemma papale, in luogo del precedente triregno."}
{"id": "521635", "revid": "406204", "url": "https://it.wikipedia.org/wiki?curid=521635", "title": "Qanat", "text": "I qan\u0101t ( o ) sono un sistema di trasporto idrico usati per fornire una fonte affidabile d'approvvigionamento d'acqua per insediamenti umani e per l'irrigazione in ambienti caldi e aridi. La tecnologia su cui sono basati fu sviluppata dapprima nell'antica Persia e quindi diffusa ad altre culture, in particolare lungo la via della seta: verso est, fino alla Cina, e verso ovest, fino ad altri territori del mondo islamico come il Marocco e la penisola Iberica. Localmente sono noti come foggara (Libia ed Algeria), khettara (Marocco), k\u0101r\u012bz o k\u0101r\u0113z (Iran, Afghanistan, Pakistan, Asia centrale).\nTecnica costruttiva dei \"qan\u0101t\".\nI \"qan\u0101t\" sono costituiti da una serie di cunicoli verticali simili a pozzi, collegati da un canale sotterraneo in lieve pendenza. Questa tecnica:\nCostruzione.\nTradizionalmente i \"qan\u0101t\" sono costruiti da un gruppo di lavoratori esperti, chiamati \"muqann\u012b\", con l'appoggio di forza lavoro semplice. Questa professione \u00e8 ben pagata ed \u00e8 tipicamente ereditata dai figli.\nPreparativi.\nIl primo passo, critico, nella costruzione di un \"qan\u0101t\" \u00e8 l'identificazione di una fonte acquifera adatta. La ricerca comincia nel punto dove una conoide alluvionale incontra le pendici di montagne o colline; l'acqua \u00e8 pi\u00f9 abbondante ad altitudini elevate per via del sollevamento orografico e le operazioni di scavo nella conoide sono relativamente facili. I \"muqann\u012b\" seguono la traccia delle principali vie d'acqua provenienti dalle montagne per identificare prove di acqua sotterranea, ad esempio vegetazione con radici particolarmente profonde e filtrazioni stagionali. Un pozzo \u00e8 scavato per determinare l'esatta posizione della fonte sotterranea e per verificare che il flusso d'acqua sia tale da giustificare la costruzione del \"qan\u0101t\". Se i prerequisiti sono raggiunti, la rotta viene tracciata sul terreno.\nScavo.\nLa costruzione di un \"qan\u0101t\" richiede usualmente la manodopera di almeno 3-4 \"muqann\u012bs\". Uno scava il \"qan\u0101t\", uno scava l'apertura orizzontale, uno trasporta il terreno scavato.\nAltre tipologie di \"qan\u0101t\".\nSistemi di distribuzione.\nI \"qan\u0101t\" erano frequentemente suddivisi in una rete sotterranea di distribuzione di canali pi\u00f9 piccoli denominati \"k\u0101r\u012bz\" quando raggiungevano una citt\u00e0 principale. Proprio come i \"qan\u0101t\", questi canali minori erano costruiti sottoterra per evitare qualsiasi tipo di contaminazione.\nApplicazioni pratiche dei \"qan\u0101t\".\nAsia.\nOman.\nSono diffusi i sistemi d'irrigazione Aflaj e cinque di essi sono anche patrimonio dell'umanit\u00e0 dell'UNESCO dal 2006.\nCina.\nUna delle oasi di Turpan nel deserto della Cina nord-occidentale usa dell'acqua fornita da un \"qan\u0101t\" (chiamato \"k\u0101r\u012bz\"). Turfan \u00e8 stata a lungo il centro di una fertile oasi ed un importante crocevia lungo la rotta settentrionale della Via della Seta, a quel tempo vicina ai regni di sud-occidentali di Korla e Karashahr. Le testimonianze storiche del sistema dei \"k\u0101r\u012bz\" risale fino all'epoca della dinastia Han. Il numero dei \"k\u0101r\u012bz\" che fanno parte dell'area \u00e8 di circa 1.000 canali per una lunghezza totale di circa 5.000 kilometri di estensione.\nEuropa.\nSpagna.\nCi sono ancora molti esempi di \"gallerie\" o sistemi \"qan\u0101t\" in Spagna, costruiti in zona dai musulmani che avevano occupato la penisola Iberica nell'VIII secolo. Si possono visitare i \"qan\u0101t\" di Turrillas in Andalusia.\nItalia.\nIn Italia sono presenti diversi \"qan\u0101t\", concentrati in prevalenza in Sicilia, i pi\u00f9 celebri dei quali sono i Qanat di Palermo. Di questi si conservano molte gallerie sotto la citt\u00e0 antica, ancora oggi visitabili. Altre vie d'acqua sotterranee si trovano a Catania, a Patern\u00f2 (sotto la Collina storica), a Francofonte, a Siracusa e Licata (in queste localit\u00e0 si tratta di canali di epoca greca riutilizzati in periodo islamico), a Noto, a Lentini, a Scordia (in prossimit\u00e0 del torrente Loddiero), a Militello in Val di Catania (sotto il colle del castello), a Licodia Eubea. La \"saja do' sarracinu\" nel territorio tra Patern\u00f2 e Belpasso invece \u00e8 un acquedotto interamente romano. \n\u00c8 possibile esplorare anche il \"qan\u0101t\" di Roccarainola, composto da un gran numero di cunicoli e gallerie. Molte fontane \"qan\u0101t\" si trovano nel territorio di Atri, esistenti gi\u00e0 nell'epoca pre-romana; \u00e8 stato scoperto un \"qan\u0101t\" in Abruzzo a Bisenti.\nGermania.\nIn Germania la tecnica del \"qan\u0101t\" \u00e8 stata utilizzata per la realizzazione del Tiergartentunnel (1468-1469) nel paese di Blankenheim.\nLussemburgo.\nIl qanat Raschp\u00ebtzer a Walferdange risale al periodo di occupazione romana della Gallia.\nAmerica.\nIl \"qan\u0101t\" in America pu\u00f2 essere trovato nella regione di Atacama del Cile e a Pica, ed in Per\u00f9 a Nazca."}
{"id": "521636", "revid": "1880836", "url": "https://it.wikipedia.org/wiki?curid=521636", "title": "Lingua tsotsitaal", "text": "Lo tsotsitaal (codice ISO 639-3 fly) o isiCamtho \u00e8 una lingua creola parlata nelle zone urbane della provincia di Gauteng, in Sudafrica, soprattutto nelle zone di Soweto e Johannesburg. Deriva dall'incrocio fra lo zulu, il sesotho, il setswana, l'inglese e l'afrikaans, uniti a ulteriori influssi da altri lingue del Paese. \u00c8 una lingua in rapida evoluzione, e presenta numerose variazioni locali. Oggi questa lingua \u00e8 diffusa in tutti i livelli della societ\u00e0; inizialmente, era soprattutto associata alla criminalit\u00e0 e alla popolazione dei ghetti. Questo spiega anche l'etimologia del nome \"tsotsitaal\": \"tsotsi\" significa infatti \"teppista\" in sesotho e \"taal\" significa \"lingua\" in afrikaans. Il nome \"isiCamtho\", invece, deriva dallo zulu: \"-camtha\" significa \"chiacchierare\" e il prefisso \"isi-\" \u00e8 il prefisso comune nello zulu per le lingue (quindi, letteralmente, \"la lingua delle chiacchierate\")."}
{"id": "521641", "revid": "339392", "url": "https://it.wikipedia.org/wiki?curid=521641", "title": "Battaglia del Kosovo", "text": ""}
{"id": "521643", "revid": "122808716", "url": "https://it.wikipedia.org/wiki?curid=521643", "title": "Ardesia", "text": "L'ard\u00e8sia (detta anche pietra di Lavagna) \u00e8 una roccia metamorfica di origine sedimentaria (Metamarna in facies pumpellyite-attinolite). Si tratta di una variet\u00e0 di scisti calcareo-argillosi facilmente divisibili in lastre sottili, piane, leggere, impermeabili e resistenti agli agenti atmosferici, derivanti da metamorfismo di basso grado di rocce sedimentarie formate dalla deposizione di un limo finissimo (marna) dovuto all'erosione di antichi rilievi. L'ardesia \u00e8 una roccia classificata come tenera o semi-dura. \u00c8 una pietra compatta, di colore plumbeo-nerastra e facilmente lavorabile.\nL'ardesia tende a schiarirsi dal momento dell'estrazione fino ad assumere una pigmentazione grigio chiara, la tonalit\u00e0 scura essendo dovuta a residui carboniosi che si ossidano una volta a contatto con ossigeno, umidit\u00e0 e radiazioni ultraviolette. In virt\u00f9 della propria scistosit\u00e0 (ovvero la capacit\u00e0 di dividersi in lastre secondo i piani di clivaggio dovuti alla sua foliazione) e propriet\u00e0, pu\u00f2 essere impiegata in vari segmenti artigianali e industriali tanto dell'architettura e dell'edilizia (per la realizzazione di tetti, pavimentazioni, gradoni di scale) quanto in arte nel \"design\" e dell'oggettistica di uso quotidiano.\nStoria.\nIl termine ardesia deriva da un'antica parola francese \"ardesie\" (XII secolo) che a sua volta deriverebbe da Ardennes, provincia francese in cui si svilupp\u00f2 in passato una delle prime industrie estrattive per la produzione di lastre sottili da copertura, chiamate lose. \nSi ritiene che l'ardesia fosse utilizzata in principio circa duemiladuecento anni fa nella zona del Tigullio (ovvero nell'area compresa tra il comune di Sestri Levante e la val Fontanabuona), gi\u00e0 bacino del paleo-oceano ligure-piemontese.\nIl suo impiego come materiale di copertura di tetti risale a tempi antichissimi ed ha avuto il suo apogeo nell'epoca medioevale e poi in quella del Rinascimento.\nOggi viene estratta prevalentemente da cave situate in Val Fontanabuona.\nL'impiego dell'ardesia - per la quale si \u00e8 avuta in tempi recenti una riscoperta nell'uso architettonico per il restauro di edifici storici, per l'arredamento, per la costruzione di biliardi, per l'abbellimento di interni - \u00e8 comunque antecedente all'epoca della dominazione romana. Infatti, a Chiavari, presso Lavagna, \u00e8 stata rinvenuta una necropoli composta da tombe a \"cassetta\" interamente realizzate con questo materiale (VIII - VII secolo a.C.). \nL'ardesia ligure \u00e8 anche conosciuta come \"lavagna\", pietra che secondo l'interpretazione corrente pare abbia assunto questo nome dall'omonima localit\u00e0 della riviera di levante che fino al secolo scorso era il centro commerciale italiano di questo materiale. Nella valle Fontanabuona i primi giacimenti ad essere sfruttati in maniera intensiva a partire dal XII secolo furono quelli di Uscio e Recco, anche se dalla met\u00e0 del XIX secolo i maggiori centri estrattivi sono localizzati sul monte Verzi (Lorsica), sulle alture di Orero e nel comune di Moconesi.\nCaratteristiche.\nLe ardesie sono delle rocce sedimentarie clastiche che hanno subito dei processi metamorfici ridotti, per cui mostrano ancora alcune caratteristiche delle rocce sedimentarie. Le ardesie appartengono alla famiglia degli argilloscisti.\nComposizione.\nArdesia \u00e8 principalmente composto di minerali quarzo, muscovite o illite, spesso insieme a biotite, clorite, ematite, e pirite; e, meno frequentemente, insieme a apatite, grafite, caolinite, \"magnetite\", tormalina, o zircone cos\u00ec come feldspato. \nIn rare occasioni, ad esempio nelle ardesie di colore violaceo del Galles del Nord, a seguito della riduzione ferrosa formano delle sfere di piccola dimensione intorno ai nuclei dell'elemento, lasciando una sottile consistenza di colore verde chiaro. Queste sfere sono talora deformate da un successivo campo di sollecitazione applicato a ovoidi, che hanno forma di ellissi se visualizzate su un piano di clivaggio del campione.\nOrigine e giacitura.\nLe ardesie hanno origine da rocce argillose frequentemente marnose soggette ad un metamorfismo bassissimo chiamato semimetamorfismo o anchimetamorfismo: per questa ragione la matrice rocciosa non viene trasformata radicalmente cos\u00ec come avviene nel metamorfismo completo, per cui molte ardesie possono avere una struttura quasi identica alle rocce sedimentarie, altre un po' meno, a seconda del grado di metamorfismo.\nLuoghi di ritrovamento.\nL'ardesia \u00e8 diffusa in Italia Settentrionale, \u00e8 da molti secoli estratta in Liguria, storicamente nella zona costiera tra Lavagna (da cui il nome) e Chiavari. In seguito anche dalle cave della val Fontanabuona (alle spalle di Chiavari, Rapallo e Genova) e nell'imperiese (Valle Argentina).\nUn tipo di scisto assimilabile ma differente, impropriamente chiamato ardesia, si pu\u00f2 trovare come pietra da coperture nelle aree alpine, in particolare in quelle del cuneese (Piemonte), della val Camonica e della Alta Val Brembana (quest'ultima detta anche ardesia porfiroide o, da definizione petrografica, secondo UNI ENI 12670:2003, \"argillite anchimetamorfica\") (Lombardia).\nGoffredo Casalis riporta nel suo \"Dizionario storico geografico statistico commerciale degli Stati di S.M. il Re di Sardegna\", che nel 1840 esistevano: \"48 cave di ardesia nei soli territori di Lavagna e Cogorno: sono esse notissime per la quantit\u00e0 di lastre cui forniscono ai bisogni delle due riviere ed anche a quelli di esteri stati, perocch\u00e9 se ne spediscono a Napoli, in Toscana, a Gibilterra, in Portogallo, in Francia, in Corsica, in Sardegna, a Trieste, ad Odessa\".\nAnticamente le ardesie italiane provenivano da Cavi di Lavagna (usata per le lavagne); attualmente si sfruttano le cave di Recco e val Fontanabuona. Tutte e tre le cave si trovano nella citt\u00e0 metropolitana di Genova; per il trasporto del materiale, soppresso lo scalo dedicato un tempo presente presso la stazione ferroviaria di Lavagna, si ricorre unicamente all'autotrasporto anche sulle lunghe distanze.\nDagli anni '70 si estrae ardesia anche dalla Valle Argentina (usata originariamente per i piani dei biliardi e ora per edilizia), in provincia di Imperia.\nAltre cave in Europa sono presso Angers, Grenoble, Cherbourg, in Francia e nel Galles nel Regno Unito."}
{"id": "521644", "revid": "287204", "url": "https://it.wikipedia.org/wiki?curid=521644", "title": "Abrams", "text": ""}
{"id": "521646", "revid": "287204", "url": "https://it.wikipedia.org/wiki?curid=521646", "title": "Indian Lake", "text": ""}
{"id": "521647", "revid": "61523", "url": "https://it.wikipedia.org/wiki?curid=521647", "title": "Jozi", "text": ""}
{"id": "521648", "revid": "61523", "url": "https://it.wikipedia.org/wiki?curid=521648", "title": "Joburg", "text": ""}
{"id": "521649", "revid": "287204", "url": "https://it.wikipedia.org/wiki?curid=521649", "title": "Phoenix Mercury", "text": "Le Phoenix Mercury sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nSono una delle originali otto squadre che hanno preso parte nel 1997 al primo campionato WNBA.\nVincono un solo titolo di campionesse della \"Western Conference\" nel 1998, senza vincere poi il titolo WNBA.\nNel 2007, dopo una eccellente stagione regolare, dopo sette anni di assenza ritornano a giocare i playoff WNBA. Al primo turno eliminano le Seattle Storm, e in finale di conference le San Antonio Silver Stars, aggiudicandosi il secondo titolo di campionesse della Western Conference, e accedendo alle WNBA Finals 2007. In cinque gare le Mercury battono le campionesse uscenti, le Detroit Shock, vincendo il primo storico titolo WNBA della franchigia."}
{"id": "521654", "revid": "287204", "url": "https://it.wikipedia.org/wiki?curid=521654", "title": "Seattle Storm", "text": "Le Seattle Storm sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America. La squadra \u00e8 stata fondata da Ginger Ackerley e suo marito, Barry Ackerley dopo la stagione 2000.\nStoria della franchigia.\nVincono il primo titolo WNBA della franchigia nel 2004. Dopo numerose apparizioni ai play-off, ripeteranno l'impresa nel 2010 e nel 2018. Nel 2020 si sono aggiudicate il loro quarto titolo, battendo la squadra delle Las Vegas Aces."}
{"id": "521658", "revid": "287204", "url": "https://it.wikipedia.org/wiki?curid=521658", "title": "Las Vegas Aces", "text": "Le Las Vegas Aces sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nSono una delle originali otto squadre che hanno preso parte nel 1997 al primo campionato WNBA, con il nome di Utah Starzz con sede a Salt Lake City. La franchigia resta nello Utah fino al 2002, quando viene spostata nel Texas, assumendo il nome di San Antonio Silver Stars. Nel 2014 assumono la denominazione di San Antonio Stars. Nel 2017 si trasferiscono a Las Vegas, assumendo la denominazione attuale."}
{"id": "521659", "revid": "357715", "url": "https://it.wikipedia.org/wiki?curid=521659", "title": "Eurocodice", "text": "Gli Eurocodici (EC) sono norme europee per la progettazione strutturale. Definiscono il riferimento generale delle norme nazionali vigenti e consentono al professionista l'utilizzo di criteri di calcolo comuni ed adottabili anche all'estero. Sono anche il riferimento per la dichiarazione di prestazione dei prodotti prefabbricati da costruzione.\nPer meglio districarsi attraverso questo complesso set di norme tecniche, ogni eurocodice tratta un preciso argomento:\nGli Eurocodici sono dapprima proposti in versione ENV (in tedesco: \"Europ\u00e4ische Norm Vor\u00fcbergehend\" o \"Europ\u00e4ische VorNorm\"), ossia in versione provvisoria, per poi divenire definitiva (EN) dopo un periodo di prova. Attualmente tutti gli Eurocodici sono in versione definitiva. Informazioni in merito alla pubblicazione e alle ultime versioni disponibili sono rintracciabili sul sito dell'Ente nazionale italiano di unificazione (UNI).\nLa numerazione dell'Eurocodice riprende in generale l'ultima cifra del numero che indica la norma, cos\u00ec l'EN 199X diventa Eurocodice X. Tale schema non viene seguito per l'EN 1990, che pertanto non diventa \"Eurocodice 0\". Anche gli ultimi documenti pubblicati tendono a non seguire pi\u00f9 tale \"schema generale\", come ad esempio capita al CEN/TR 17231:2018 - Eurocode 1 (pur rappresentando un Technical Report e non una norma). \nContenuto degli Eurocodici.\nEurocodice \u2013 Criteri generali di progettazione strutturale\nEurocodice 1 \u2013 Azioni sulle strutture\nEurocodice 2 \u2013 Progettazione delle strutture in calcestruzzo\nEurocodice 3 \u2013 Progettazione delle strutture in acciaio\nEurocodice 4 \u2013 Progettazione delle strutture composte acciaio-calcestruzzo\nEurocodice 5 \u2013 Progettazione delle strutture in legno\nEurocodice 6 \u2013 Progettazione delle strutture in muratura\nEurocodice 7 \u2013 Progettazione geotecnica\nEurocodice 8 \u2013 Progettazione delle strutture per la resistenza sismica\nEurocodice 9 \u2013 Progettazione delle strutture in alluminio\nSviluppi futuri.\nIl documento CEN/TC 250 \u2013 N 798 indica il futuro degli Eurocodici. Nel particolare, sono in fase di sviluppo quattro ulteriori Eurocodici relativi a:\nI documenti di sviluppo dei futuri eurocodici sono noti, in particolare per le strutture esistenti per i quali \u00e8 presa come base la norma internazionale ISO 13822:2001, che nel mentre \u00e8 stata aggiornata (2010) con la parte relativa al patrimonio immobiliare da preservare (heritage structures - Annex I). La sostanziale differenza che viger\u00e0 tra l'Eurocodice e la ISO \u00e8 relativa alla diretta applicazione: la norma ISO, infatti, \u00e8 densa di principi ma avara di \"formule\" e/o metodologie direttamente applicabili.\nSi ritiene utile segnalare che il CNR ha ultimamente pubblicato alcune Istruzioni per il progetto relative proprio agli ambiti di sviluppo degli Eurocodici.\nSono inoltre in fase di sviluppo la parte 1-8 dell'EC1, Atmospheric icing of structures, e la parte 1-9, Actions from waves and currents on coastal structures. In particolare, queste ultime due parti saranno mutuate, dopo conversione in Eurocodice, dalle norme ISO 12494 - Atmospheric icing of structures e ISO 21650 - Actions from waves and currents on coastal structures."}
{"id": "521661", "revid": "767487", "url": "https://it.wikipedia.org/wiki?curid=521661", "title": "Creature del cielo", "text": "Creature del cielo (\"Heavenly Creatures\") \u00e8 un film del 1994 diretto da Peter Jackson.\nSi tratta del debutto cinematografico delle attrici Kate Winslet e Melanie Lynskey. \u00c8 stato presentato in concorso alla 51\u00aa Mostra internazionale d'arte cinematografica di Venezia vincendo il Leone d'argento alla regia.\nLa storia ricostruisce le vicende adolescenziali di Juliet Hulme, una prolifica scrittrice di gialli sotto lo pseudonimo di Anne Perry, che in giovent\u00f9 fu condannata per omicidio insieme all'amica Pauline Parker. Il titolo \u00e8 stato ispirato infatti dai versi di una poesia intitolata \"The Ones That I Worship\" scritta da Pauline, recitata anche in tribunale durante il processo alle due ragazze, poi riportata anche sui giornali dell'epoca che cominciarono a dare loro il nome di \"creature del cielo\".\nLa vicenda delle due ragazze aveva gi\u00e0 ispirato un film francese del 1971, \"E non liberarci dal male\" (\"Mais ne nous d\u00e9livrez pas du mal\"), una sceneggiatura mai prodotta di Angela Carter intitolata \"The Christchurch Murders\" e nel 1992 la pi\u00e8ce teatrale \"Daughters of Heaven\" di Michaelanne Forster, adattata poi anche per la televisione. Quest'ultima, al contrario del film di Jackson, incentrato sulla relazione tra le due ragazze e sul loro profilo psicologico, d\u00e0 pi\u00f9 risalto alle vicende che seguono il delitto rappresentando dettagliatamente il processo penale.\nTrama.\nChristchurch, Nuova Zelanda. 1953. La quattordicenne Pauline Parker proviene da una famiglia borghese dalla quale non si sente accettata e compresa; grazie ai proventi dell'affitto di alcune camere di casa, riesce a frequentare una prestigiosa scuola, ma nemmeno qui riesce a instaurare amicizie poich\u00e9 viene emarginata dalle ragazze pi\u00f9 ricche.\nLa sua vita cambia all'arrivo di Juliet Hulme: figlia di una psicanalista e di un rettore universitario, la ragazza \u00e8 spigliata e intraprendente al limite dello sfacciato. Seppur molto diverse, le due condividono un'infanzia simile: entrambe hanno vissuto isolate e hanno sofferto gravi malattie. Per questo in breve diventano amiche e costruiscono una relazione morbosa. Le due iniziano a dipingere, realizzano statuette con la creta e scrivono storie sul mondo fantastico di Borovnia. Iniziato come un sogno adolescenziale (le due sperano infatti che il loro libro venga pubblicato e possano diventare attrici a Hollywood), ben presto questo mondo di fantasia diventa reale per loro: le due fantasticano sul \"Quarto Mondo\", un regno ultraterreno dove arte e cultura vengono celebrate e nel quale andranno dopo la morte; questa dimensione accoglie diversi \"santi\" nelle vesti di grandi attori e musicisti del passato; il re \u00e8 il celebre tenore Mario Lanza, per le quali entrambe nutrono una grande passione.\nMentre l'amicizia tra le due si intensifica, Pauline inizia a vivere un profondo contrasto tra l'atmosfera tesa della sua famiglia e il mondo dorato che vive insieme a Juliet: inizia dunque a frequentare sempre pi\u00f9 spesso la casa dell'amica, dove si sente apprezzata e ben accetta, e a litigare furiosamente con la madre che al contrario la penalizza e mortifica in continuazione.\nDurante le vacanze di Pasqua, che le due trascorrono assieme a Port Levy, i genitori di Juliet annunciano che presto partiranno per l'Inghilterra lasciando la figlia sola a casa per l'ennesima volta. A questa notizia la ragazza reagisce con una crisi isterica, nel corso della quale per la prima volta riesce a vedere il Quarto Mondo non come una fantasia ma come un luogo reale nel quale rifugiarsi quando la realt\u00e0 la opprime. Anche Pauline riesce a vederla e da quel momento la percezione della realt\u00e0 delle due ragazze diventer\u00e0 sempre pi\u00f9 labile.\nJuliet ha un attacco di tubercolosi ed \u00e8 ricoverata in clinica; i suoi genitori partono di nuovo, lasciando la ragazza completamente sola: Pauline non pu\u00f2 andare a trovarla per paura di contagio.\nLe due amiche iniziano a intrattenere un'intensa corrispondenza; Pauline nel frattempo ha le sue prime esperienze sessuali con un affittuario di casa, il che rende Juliet gelosa. Entrambe iniziano ad avere pensieri violenti, quasi omicidi, sulle persone che le opprimono, pensieri che si concretizzano in visioni di squartamenti e mutilazioni.\nQuattro mesi dopo Juliet viene dimessa e la relazione con Pauline diventa ancora pi\u00f9 morbosa, tanto che il padre della prima parla con i genitori dell'altra di questo rapporto. \nI due fanno visitare allora la figlia da un dottore, il quale sospetta che gli atteggiamenti nervosi e la perdita di peso siano dovuti a una latente omosessualit\u00e0 della ragazza.\nLa madre di Pauline decide di impedire che la figlia frequenti l'amica.\nJuliet nel frattempo scopre che la madre ha una relazione con un suo cliente e che il padre ne \u00e8 pienamente consapevole. I due, ormai scoperti, si rendono conto di quanto inutile sia la loro relazione e optano per il divorzio: lasceranno la citt\u00e0 e ciascuno dei due si rifar\u00e0 una vita in un paese diverso, mentre Juliet verr\u00e0 affidata a una zia in Sudafrica. Questa decisione viene presa anche per interrompere l'amicizia con Pauline.\nLa paura reciproca di perdersi intensifica ancora di pi\u00f9 il rapporto tra le due, che arrivano a scambiarsi un appassionato bacio e pianificano di scappare insieme; quando per\u00f2 l'impresa si rivela impossibile, le ragazze concepiscono un'idea diabolica: decidono di uccidere la madre di Pauline, che viene vista come il principale ostacolo alla loro relazione.\nAlle ragazze viene concesso di trascorrere insieme le ultime due settimane prima della partenza di Juliet: le due decidono di approfittarne per compiere il delitto. Nel corso di una passeggiata a Victoria Park, Juliet lascia cadere un gioiello e quando la donna si china per raccoglierlo Pauline la colpisce con un mattone infilato in una calza. Juliet le infligge gli ultimi colpi fatali e poi le due fuggono.\nIl film si chiude con una serie di didascalie che spiegano come il giorno dopo l'omicidio sia stato rinvenuto il diario di Pauline, nel quale aveva annotato le modalit\u00e0 del delitto; le due saranno incriminate e incarcerate. Condizione per la loro futura liberazione sar\u00e0 che non si incontrino mai pi\u00f9.\nProduzione.\nSceneggiatura.\nFu la moglie e fedele collaboratrice Fran Walsh, che sin dall'infanzia rimase affascinata da questo caso di omicidio, a proporre a Peter Jackson di scrivere una sceneggiatura ispirata ai controversi fatti di cronaca nera avvenuti a Christchurch Nuova Zelanda tra 1952 e 1954 che coinvolsero la quindicenne Juliet Hulme e la sedicenne Pauline Parker, colpevoli dell'omicidio della madre di quest'ultima, Honora Mary Parker, che voleva dividerle. Le due adolescenti avevano infatti coltivato un'amicizia morbosa, dai genitori temuta come una relazione omosessuale, all'epoca considerata sintomo di malattia mentale. Tuttavia l'assassinio, compiuto il 22 giugno 1954 percuotendo la vittima con un mattone infilato in una calza, non fu punito con l'ergastolo a causa della giovane et\u00e0 delle colpevoli. Scontarono cinque anni in carcere e furono liberate a patto che non si fossero pi\u00f9 incontrate.\nLa sceneggiatura di Jackson e della Walsh \u00e8 fedele ai fatti perch\u00e9 frutto di un'accurata documentazione attraverso gli articoli di giornale dell'epoca, gli atti del processo e le dichiarazioni di familiari, conoscenti, ex professoresse, ex compagne di scuola, poliziotti, avvocati e psicologi che ebbero direttamente o indirettamente rapporti con le due ragazze. Anche il profilo psicologico dei personaggi \u00e8 costruito in modo del tutto veritiero, in particolare quello di Pauline, grazie alla consultazione del diario personale di quest'ultima, completo, oltre dei particolari della relazione con Juliet, anche del progetto di matricidio. Numerosi brani tratti dal diario sono riportati durante la narrazione attraverso la voce fuori campo del personaggio di Pauline, incluso quello che d\u00e0 il titolo al film. Questa meticolosit\u00e0 viene dimostrata anche nel riprodurre accuratamente alcuni dettagli come la fotografia di classe scattata nove mesi prima del delitto e lo scatto delle due ragazze che escono dal tribunale (non inclusa nel film).\nLa pellicola ha ricevuto consenso anche dalla sorella di Pauline, Wendy, la quale dopo la visione del film ha dichiarato di riconoscere la propria famiglia a tavola.\nCast.\nGrande attenzione \u00e8 stata data all'aspetto fisico delle attrici, il pi\u00f9 possibile simile a quello dei personaggi reali, e soprattutto all'accento. Le attrici protagoniste erano entrambe debuttanti nel mondo del cinema: Kate Winslet, ai tempi diciassettenne, proveniva da una famiglia di attori teatrali e venne scelta tra 175 ragazze inglesi per interpretare Juliet, mentre la quindicenne Melanie Lynskey venne scelta all'ultimo momento tra cinquecento studentesse neozelandesi. Il regista diede una grande importanza al rapporto tra le due interpreti al di fuori del set, dando loro due settimane di tempo per costruire insieme i personaggi. Le due ragazze si immedesimarono talmente tanto nei propri ruoli che interagivano come Juliet e Pauline anche al di fuori delle riprese. Peter Jackson disse: \u00abEra vitale che le due attrici si piacessero fuori dallo schermo per apparire tanto legate nel film. Per fortuna tra Kate e Mel scatt\u00f2 subito qualcosa, e la loro amicizia rese pi\u00f9 intense le loro performance.\u00bb\nL'interpretazione della giovane Kate Winslet le fece vincere tra 1994 e 1996 un London Critics Circle Film Award come \"Attrice britannica dell'anno\", un Empire Award come \"Miglior attrice britannica\" e un New Zealand Film and TV Award come \"Miglior interprete straniera\". Melanie Lynskey vinse invece un New Zealand Film and TV Award come \"Miglior attrice\".\nL'importanza che i due sceneggiatori hanno dato all'accento dei personaggi, che negli anni 50 era un elemento che rendeva subito possibile l'identificazione dello status sociale, non \u00e8 possibile coglierla nel doppiaggio italiano. In particolare Sarah Peirse, doppiata nella versione italiana da Silvia Pepitoni, sfoggia un particolare accento che ben testimonia \u00abtutti gli spostamenti che la vera Honora Rieper Parker aveva compiuto prima di trasferirsi a Christchurch.\u00bb Per questa interpretazione Sarah Peirse venne nominata ai Chlotrudis Awards come \"Miglior attrice non protagonista\" e vinse un New Zealand Film and TV Award come \"Miglior attrice non protagonista\".\nCameo.\nPeter Jackson fa una breve apparizione interpretando il senzatetto che viene baciato all'uscita del cinema dall'euforica Juliet.\nRiprese.\nIl film \u00e8 stato girato nel giugno del 1993 a Christchurch e in vari luoghi della regione di Canterbury (Nuova Zelanda). Le vicende sono ambientate nei luoghi esatti dove avvennero: la Christchurch Girls High School, ora adibita a municipio, fu la scuola che le ragazze frequentarono, la villa Ilam Homestead edificata nel 1850 fu dimora della famiglia Hulme ed \u00e8 tuttora una meta turistica molto frequentata. Al contrario, la casa di Puline fu invece ricostruita in studio perch\u00e9 quella originale venne distrutta. La stessa fine ha fatto la sala da t\u00e8 visibile nelle scene finali, abbattuta alcuni giorni dopo la fine delle riprese.\nColonna sonora.\nLa colonna sonora originale del film \u00e8 stata composta da Peter Dasent che nel 1995 gli ha valso la vittoria nella categoria \"Best Film Score\" ai New Zealand Film and TV Awards. Alle composizioni originali si affiancano le tracce interpretate da Mario Lanza e alcune celebri componimenti di Giacomo Puccini: \"Sono andati? Fingevo di dormire\" tratta da \"La boh\u00e8me\", accreditata come \"Juliet's Aria\", \u00e8 interpretata dall'attrice Kate Winslet.\nLe tracce originali sono state registrate dalla Auckland Philharmonia Orchestra diretta da Peter Scholes, mentre gli arrangiamenti sono di Bob Young.\nDistribuzione.\nIl film \u00e8 stato presentato in anteprima il 2 settembre 1994 in occasione della 51\u00aa Mostra internazionale d'arte cinematografica di Venezia durante la quale ha vinto ex aequo con \"Il toro\" di Carlo Mazzacurati e \"Little Odessa\" di James Gray il Leone d'argento alla regia. \u00c8 uscito invece nelle sale italiane il 24 marzo 1995, il 16 novembre 1994 negli Stati Uniti e nella patria neozelandese il 14 ottobre 1994.\nAccoglienza.\nIncassi.\nIl budget stimato \u00e8 stato di 5 milioni di dollari, mentre l'incasso totale in Nuova Zelanda \u00e8 stato di 1.012.500 dollari neozelandesi e 3.049.135 dollari negli Stati Uniti (di cui 31.592 nel weekend di apertura).\nCritica.\nIl film ebbe una buona accoglienza critica risultando nella lista dei dieci migliori film dell'anno redatta dal settimanale Time e ricevendo al festival di Venezia consensi da parte di David Lynch, presidente della giuria di quell'edizione, e da Quentin Tarantino il quale afferm\u00f2 che \"Creature del cielo\" era esattamente il risultato che voleva ottenere con \"Assassini nati\" (\"Natural Born Killers\") se Oliver Stone avesse rispettato la sceneggiatura da lui scritta, senza apportare alcuna modifica. Entrambi i film trattano, seppur con diverse sensibilit\u00e0, la violenza e la follia.\nInoltre la nomination ricevuta agli oscar nella categoria \"miglior sceneggiatura originale\" diede al regista e co-sceneggiatore Peter Jackson notoriet\u00e0 anche nell'ambiente hollywoodiano.\nMorando Morandini sull'omonimo dizionario giudica il film con due stelle e mezzo commentando: \u00abla sceneggiatura \u00e8 documentata con puntiglio e cerca di visualizzare il mondo fantastico in cui le due ragazze ambientavano le loro storie [...] ma \u00e8 contraddetta da una regia motorizzata, effettistica, truculenta.\u00bb"}
{"id": "521667", "revid": "124309938", "url": "https://it.wikipedia.org/wiki?curid=521667", "title": "Ghawar", "text": "Ghawar (in arabo \"\u062d\u0642\u0644 \u0627\u0644\u063a\u0648\u0627\u0631\") \u00e8 un campo petrolifero dell'Arabia Saudita nella provincia di al-Sharqiyya a 100 km dalla citt\u00e0 di Dhahran. \u00c8 il maggior campo petrolifero convenzionale, dove per convenzionale si intende un giacimento sfruttato con meccanismi di recupero primari o secondari (primario quando viene usata la sola energia interna del giacimento e secondario quando vengono iniettati gas o acqua, tramite uno o pi\u00f9 pozzi dedicati, al fine di recuperare i restanti idrocarburi) del mondo con una estensione del giacimento di . La sua produzione \u00e8 gestita dalla compagnia statale Saudi Aramco.\nFu scoperto nel 1948 ed entr\u00f2 in produzione nel 1951. Le stime delle riserve petrolifere, fatte prima della nazionalizzazione del petrolio saudita stimarono il volume di petrolio presente nel giacimento in 170\u00a0Gbbls, di cui 60 recuperabili. \nVerticalmente nel sottosuolo il campo di Ghawar \u00e8 divisibile in 5 zone produttive: \"Ain Dar and Shedgum\", \"Uthmaniyah\", \"Hawiyah\" e \"Haradh\", che corrispondono a 5 anticlinali nella formazione rocciosa che contiene la riserva e avrebbero costituito dei giacimenti diversi se il volume di petrolio non fosse stato cos\u00ec grande (dunque se la linea di contatto acqua-petrolio fosse stata pi\u00f9 alta). La grande oasi di Al Hofuf \u00e8 situata sul fianco del giacimento, vale a dire nella zona di \"Uthmaniyah\".\nLa qualit\u00e0 di petrolio varia leggermente a seconda delle zone.\nProduzione.\nCirca il 60-65% di tutto il petrolio saudita prodotto tra il 1948 e il 2000 proviene da Ghawar. La produzione cumulativa alla fine del 2005 \u00e8 stata di 60 miliardi di barili (basato su Croft). Si stima che la sua produzione sia di 5 milioni di barili al giorno (6.25% della produzione mondiale).\nGhawar produce anche 56 633 693\u00a0m\u00b3 di gas naturale al giorno.\nRiserve.\nSaudi Aramco ha dichiarato che vi siano pi\u00f9 di 71 miliardi di barili di riserve provate rimanenti. Alcune persone come Matthew Simmons nel suo libro \"Twilight in the Desert\", suggeriscono che la produzione di Ghawar e dell'Arabia Saudita possano presto raggiungere il picco. Tuttavia il lavoro di Simmons \u00e8 stato fortemente criticato dai vertici della Saudi Aramco come Nansen Saleri."}
{"id": "521668", "revid": "300067", "url": "https://it.wikipedia.org/wiki?curid=521668", "title": "Utah Starzz", "text": ""}
{"id": "521669", "revid": "2091899", "url": "https://it.wikipedia.org/wiki?curid=521669", "title": "Andrea Pamparana", "text": "Biografia.\nCarriera giornalistica al TG5.\nCome caporedattore a Milano del TG5, ha seguito tutto il periodo di Tangentopoli.\nIl 9 marzo 1994 al TG5 fornisce la notizia che la procura ha chiesto al gip l'ordine di custodia cautelare per Marcello Dell'Utri e altri cinque manager riguardo all'inchiesta sui bilanci di Publitalia. Primo caso durante Tangentopoli in cui una richiesta d'arresto viene anticipata da giornalisti.\nPamparana insieme a Enrico Mentana sono stati indagati per favoreggiamento e rivelazione di segreto d'ufficio. I due sono stati assolti ma hanno dovuto pagare un'oblazione di 250.000 lire per pubblicazione di notizie coperte da segreto.\nInfatti Dell'Utri, il pomeriggio stesso dopo la notizia rilevata dal TG5, si presenta in procura, dopo aver teoricamente potuto far scomparire eventuali carte compromettenti dalla sua abitazione o dalla sede di Publitalia. Marcello Dell'Utri dichiarer\u00e0: \"Devo ancora ringraziare il TG5 se non sono andato in carcere...\"\nNel 1997 \u00e8 approdato a Roma per condurre l'edizione delle 08:00 del Telegiornale di Canale 5, di cui ne \u00e8 stato uno dei volti fino al 2006. Attualmente \u00e8 vicedirettore del Tg5, ed ha anche presentato dal 2006 ad ottobre 2007 l'edizione delle 13:00 in coppia con Chiara Geronzi.\nRubriche televisive e radiofoniche.\nDa novembre 2007 a oggi, col restyling voluto dal neo-direttore Clemente Mimun, cura una rubrica da difensore civico che prende il nome da una sua celebre trasmissione in onda dal 1998 su RTL 102.5, ed intitolata \"Indignato speciale\".\nLa rubrica televisiva va in onda quasi tutti i giorni all'interno dell'edizione delle 13:00.\nLa rubrica radiofonica, invece, \u00e8 in diretta ogni domenica mattina dalle 9:00 alle 11:00 ed \u00e8 condotta insieme a Roberto Arditti (inviato di Porta a porta - Rai Uno) e Fulvio Giuliani (caporedattore RTL 102.5). Da settembre 2008, partecipa alla trasmissione il pubblicista Davide Giacalone al posto di Roberto Arditti.\nDalla trasmissione \u00e8 stato edito anche un libro, intitolato appunto \"\"L'indignato speciale\", pubblicato da Marco Tropea Editore nel 2001.\nLibri.\nPamparana \u00e8 anche scrittore. Autore di pubblicazioni, ha scritto cinque libri di inchiesta politica e giudiziaria, tra cui: \"Gli impuniti. Storie di uomini di una giustizia di parte\" (Bietti - 2000) sulle tangenti rosse durante Tangentopoli e \"Il processo Cusani\" (Bietti - 1995). Il suo esordio nella narrativa avviene per\u00f2 nel 2003 col romanzo \"I ragazzi di Pola\", edito da Bietti. L'ultima fatica si intitola \"Benedetto. Padre di molti popoli\"\", edito dalla Societ\u00e0 Ancora S.r.l. nel 2006.\nRegia cinematografica.\nDalla sua esperienza nel settore, nel 2004 esce il film da lui diretto \"Mani Pulite\", pubblicato dall'Istituto Luce e prodotto da Giovanni Di Clemente.\nCollaborazioni giornalistiche.\nPamparana collabora con i quotidiani \"\"Il Giornale\" ed \"Il Tempo\"\", per i quali \u00e8 opinionista. Tra i suoi impegni, anche una rubrica settimanale sul sito del canale all news di Mediaset, TGcom24.\nIl 12 maggio 2013, vigilia della sentenza del Processo Ruby, ha firmato il docufilm trasmesso in prima serata da Canale 5 dal titolo \"La guerra dei vent'anni \u2013 Ruby ultimo atto\", da alcune parti fatto oggetto di critiche severe."}
{"id": "521670", "revid": "2184720", "url": "https://it.wikipedia.org/wiki?curid=521670", "title": "Chicago Sky", "text": "Le Chicago Sky sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nHanno disputato la prima stagione nel 2006."}
{"id": "521674", "revid": "767487", "url": "https://it.wikipedia.org/wiki?curid=521674", "title": "Scuola di ladri", "text": "Scuola di ladri \u00e8 un film del 1986 diretto da Neri Parenti.\nIl film ha avuto un seguito, \"Scuola di ladri - Parte seconda\", nel quale per\u00f2 \u00e8 assente il personaggio di Amalio, interpretato da Lino Banfi: l'attore pugliese era impegnato sul set di \"Bellifreschi\" con Christian De Sica e non vi pot\u00e9 partecipare.\nTrama.\nDalmazio, Amalio ed Egisto Siraghi sono tre cugini ignari l'uno dell'altro, che stentano a vivere in modo onesto. Dalmazio fa la guardia giurata presso una banca, Amalio \u00e8 dog sitter, mentre Egisto \u00e8 venditore ambulante e lavavetri alle auto ferme ai semafori. Tutti e tre mostrano scarsa competenza professionale e poca fortuna.\nL'occasione della vita si presenta loro quando vengono improvvisamente contattati dal facoltoso Aliprando Siraghi, un anziano delinquente finito su sedia a rotelle che rivela di essere un loro lontano zio. Questi propone di cooptarli nelle sue attivit\u00e0 di ladro, convincendoli essere la loro unica possibilit\u00e0 di emergere dalla mediocrit\u00e0 e dalla povert\u00e0. I tre vengono sottoposti a lungo e duro addestramento, costituente sia in preparazione fisico-atletica che simulazioni di furti e persino di interrogatori. Al termine di questo addestramento, pure contraddistinto da molte comiche peripezie, Aliprando invia i nipoti ad effettuare un primo colpo in un centro commerciale. Essi vengono tuttavia intercettati da alcuni agenti avvisati da una soffiata e finiscono in carcere per sei mesi. Al termine del periodo di detenzione, Aliprando, che li attende all'uscita, confessa di essere stato proprio lui a chiamare la polizia in modo da farli arrestare e, una volta in cella, stimolarli a fortificare la loro tempra criminale. I tre, risentiti, decidono di abbandonare la banda dello zio, ma resisi conto di non poter riprendere una vita onesta, data la fedina penale ormai sporca, Dalmazio, Egisto e Amalio tornano suo loro passi. Stavolta le cose vanno diversamente: la banda mette a segno un colpo dietro l'altro, sviluppando una spiccata abilit\u00e0 nelle varie forme della truffa e del latrocinio.\nNel tentativo di realizzare un furto nella villa di un noto imprenditore, Aliprando pensa che uno dei nipoti possa sedurne la bella colf Marisa, in modo da poter prenderle la chiave di casa e ricavarne un calco. La scelta cade sul giovane Egisto, il quale per\u00f2, in bal\u00eca dei sensi, anzich\u00e9 sedurre rimane sedotto e Marisa quella stessa notte s'introduce furtivamente a Casa Siraghi. Scoperta da Aliprando, questi ne nota le abilit\u00e0 di ladra e la coinvolge in un altro colpo, puntualmente ed efficacemente perpetrato ai danni di un produttore di pellicce.\nEgisto nel frattempo si \u00e8 innamorato di Marisa ed \u00e8 deciso a sposarla. Lo zio inizialmente si oppone, ritenendo che la vita coniugale possa inibire le capacit\u00e0 fisiche, indispensabili per un criminale; dopodich\u00e9 acconsente alle nozze, a condizione che fino alla fine dell'\"anno lavorativo\" lui e Marisa non abbiano rapporti sessuali. Egisto accetta di malavoglia.\nCelebrato il matrimonio, la banda organizza il colpo del secolo: il furto alla gioielleria Van Cleef. Il piano viene portato avanti positivamente, fino a quando, a causa di una distrazione di Amalio, il sofisticato allarme dell'esercizio scatta provocando l'intervento delle forze dell'ordine. Usciti dalle fogne, i tre riescono a nascondersi nel vicino Teatro Eliseo, uscendone vestiti da donna e indossando proprio i gioielli appena trafugati, ingannando cos\u00ec i poliziotti che li attendono nel foyer.\nIl clan pu\u00f2 cos\u00ec celebrare la lieta fine dell'anno societario, ed Egisto consumare il suo matrimonio con Marisa. Ma, nello champagne utilizzato per brindare e che lui non ha bevuto, Aliprando ha inserito un potente sonnifero. Dalmazio, Egisto e Amalio si risvegliano dopo quattro giorni trovando la villa completamente vuota, e poco dopo ricevono da un pony express una videocassetta. Nel filmato vi \u00e8 Aliprando, in amorosa compagnia di Marisa, a bordo di un poderoso yacht comprato con i proventi della societ\u00e0. L'anziano rivela a Egisto che il matrimonio \u00e8 finto tanto quanto il prete, un ergastolano suo amico di vecchia data, e afferma di non essere loro zio e di non essere mai stato paralizzato dalla vita in gi\u00f9, dando pronta dimostrazione del fatto compiendo un perfetto tuffo dal ponte dell'imbarcazione.\nPoco tempo dopo per\u00f2 sar\u00e0 lui stesso a ricredersi sull'abilit\u00e0 dei suoi \"nipoti\" quando, seduto sul divano della sua villa insieme a Marisa, assister\u00e0 in mondovisione al loro furto della Coppa del Mondo del 1986 direttamente dalle mani di Maradona.\nProduzione.\nLa pellicola \u00e8 stata interamente girata a Roma; fra le location principali si possono ricordare:\nColonna sonora.\nLe canzoni presenti nel film sono quattro:\nAccoglienza.\nPer la stagione cinematografica 1986-1987 si \u00e8 piazzato al 17\u00ba posto per incasso. Con 368.194 biglietti venduti l'incasso \u00e8 stato di circa 6 miliardi di lire."}
{"id": "521676", "revid": "6923", "url": "https://it.wikipedia.org/wiki?curid=521676", "title": "Atmonauti", "text": "Con atmonauti o atmonauti fly si definisce una tecnica di paracadutismo inventata dall'italiano Marco Tiezzi nel 1998, che consiste nell'utilizzare il corpo con un angolo d'incidenza e con una forma simile ad un'ala, ottenendo portanza e una reale performance di volo.\nStoria.\nLa tecnica atmonauti, presentata nel 1998 da Tiezzi in varie competizioni di freestyle tra le quali le prestigiose \"European Espace Boogie\" e l\"Eloy FreeFly Festival\", ha rivoluzionato il paracadutismo fino ad allora conosciuto senza l'ausilio di accessori opzionali. In tutte le discipline del paracadutismo, tradizionalmente, i movimenti venivano fatti nella traiettoria verticale della forza di gravit\u00e0 e il termine \"volare\" veniva usato impropriamente per definire il controllo della caduta verticale nelle diverse posizioni. La tecnica atmonauti fly ha introdotto la possibilit\u00e0 per l'uomo di volare nel senso proprio del termine grazie alla portanza, fenomeno fisico tipico del volo, e permette anche a pi\u00f9 persone di sincronizzare insieme le differenti velocit\u00e0 e traiettorie altrimenti individuali.\nIl termine \"atmonauti\", creato a sua volta dall'inventore della tecnica stessa, significa \"navigatori (nauti) dell'atmosfera (atmo)\", in analogia con il termine \"astronauti\" che significa \"navigatori dello spazio\". Linguisticamente, il termine \u00e8 slittato per metonimia dal \"navigatore\" alla tecnica stessa.\nNel 2001 l'atmonauti fly \u00e8 stato perfezionato affinando la tecnica: la discesa procede anche con i piedi in avanti e leggermente pi\u00f9 in basso rispetto al bacino anzich\u00e9 a testa in avanti, supini.\nDal 2002 \u00e8 stata introdotta anche la tecnica in tandem, e nello stesso anno l'atmonauti \u00e8 diventato una delle sei tecniche di orientamento di base approvate dalla FAI. Il movimento orizzontale eseguito \u00e8 tra un \"Track\" e un \"Flock\", ma viene chiuso a 45\u00b0."}
{"id": "521680", "revid": "14691", "url": "https://it.wikipedia.org/wiki?curid=521680", "title": "Elettrocuzione", "text": ""}
{"id": "521692", "revid": "254059", "url": "https://it.wikipedia.org/wiki?curid=521692", "title": "Gregorio Barbarigo", "text": "Biografia.\nNacque in una ricca e influente famiglia veneziana. Sua madre, Chiara Lion, mor\u00ec di peste quando Gregorio aveva appena due anni. Suo padre, Giovanni Francesco Barbarigo, era senatore della Repubblica di Venezia e fervente cattolico.\nIl padre lo inizi\u00f2 all'educazione nelle scienze belliche e nelle scienze naturali e gli fece completare un corso di diplomazia.\nNel 1643 accompagn\u00f2 l'ambasciatore veneziano Alvise Contarini a M\u00fcnster in Germania per le negoziazioni in preparazione della Pace di Vestfalia che pose termine alla Guerra dei trent'anni. A M\u00fcnster conobbe l'arcivescovo Fabio Chigi, nunzio apostolico in Germania e futuro papa Alessandro VII, che partecipava alle negoziazioni. Dopo tre anni, nel 1646, torn\u00f2 a Venezia, e continu\u00f2 gli studi a Padova.\nAll'Universit\u00e0 degli Studi di Padova studi\u00f2 greco, matematica, storia, filosofia, e ottenne un dottorato in \"utroque iure\" il 25 settembre 1655.\nNei suoi progetti, desiderava diventare religioso, ma il suo direttore spirituale gli consigli\u00f2 di intraprendere la via per diventare prete diocesano, perch\u00e9 vedeva in lui le doti del parroco. Fu ordinato presbitero il 21 dicembre 1655 all'et\u00e0 di trent'anni.\nIl papa Alessandro VII lo chiam\u00f2 poco tempo dopo a Roma nel 1656. Gli confer\u00ec l'incarico di \"prelato domestico di sua santit\u00e0\" e gli affid\u00f2 altri incarichi tra i quali la guida del Tribunale della Segnatura Apostolica.\nQuando nel maggio del 1656 scoppi\u00f2 a Roma l'epidemia di peste, il papa lo pose a capo della speciale commissione che aveva il compito di portare soccorso agli appestati. Barbarigo si dedic\u00f2 assiduamente a tale missione visitando personalmente i malati, organizzando in modo scrupoloso la sepoltura dei deceduti, ed aiutando in modo particolare le vedove e gli orfani.\nVescovo di Bergamo.\nTerminata l'epidemia di peste nel 1657, il papa gli offr\u00ec il vescovado della importante diocesi di Bergamo. Prima di acconsentire, Gregorio Barbarigo chiese che lo si lasciasse celebrare prima una Messa nella quale chiedere a Dio che gli rivelasse ci\u00f2 che doveva fare. Durante questa Messa avvert\u00ec che il Signore lo invitava ad accettare il nuovo incarico. Fu cos\u00ec eletto vescovo il 9 luglio e ordinato il 29 luglio 1657.\nGiunto a Bergamo chiese che si desse ai poveri ci\u00f2 che si sarebbe speso per i festeggiamenti del suo ricevimento. In seguito vendette tutti i suoi averi e li distribu\u00ec ai bisognosi. Suo desiderio era imitare in tutto il grande arcivescovo di Milano san Carlo Borromeo.\nDiede disposizioni affinch\u00e9 si aumentasse la diffusione della stampa religiosa tra il popolo e raccomand\u00f2 specialmente gli scritti di San Francesco di Sales. Nelle sue visite missionarie alloggiava in casa di gente povera e mangiava con loro adattandosi a uno stile austero e dimesso. Di giorno si dedicava all'insegnamento del catechismo, e di notte passava lunghe ore in preghiera. Dette ordine al portiere del palazzo vescovile di svegliarlo a qualunque ora della notte se ci fosse stato da visitare qualche malato. Al medico che gli consigliava di non sciuparsi visitando i malati rispose: \u00ab\u00c8 il mio dovere, e non posso fare altrimenti!\u00bb.\nPapa Alessandro VII lo cre\u00f2 cardinale il 5 aprile 1660 con il titolo di San Tommaso in Parione (opter\u00e0 per il titolo di San Marco il 13 settembre 1677).\nVescovo di Padova.\nIl 24 marzo 1664 il papa lo mand\u00f2 vescovo a Padova, diocesi che guider\u00e0 per trentatr\u00e9 anni fino alla morte.\nSi dedic\u00f2 personalmente ad organizzare le lezioni di catechismo e ad invitare tutti alla celebrazione della Messa.\nVisit\u00f2 le 320 parrocchie della diocesi, includendo le pi\u00f9 lontane e difficili da raggiungere. Organizz\u00f2 i parroci e form\u00f2 i catechisti.\nFece aumentare il numero delle stamperie di libri religiosi, e si interess\u00f2 in modo particolare affinch\u00e9 i futuri sacerdoti fossero ben formati. Il suo seminario arriv\u00f2 a essere considerato uno dei migliori d'Europa. In qualit\u00e0 di cancelliere dello Studio di Padova, rifiut\u00f2 nel 1678 di concedere la laurea in teologia a Elena Lucrezia Cornaro, affermando che sarebbe stato \u00abuno sproposito dottorar una donna\u00bb e avrebbe significato \u00abrenderci ridicoli a tutto il mondo\u00bb.\nCome cardinale partecip\u00f2 ai conclavi del 1667, 1676, 1689 e 1691, ma non a quello del 1669-70. Papa Innocenzo XI, eletto nel 1676, lo trattenne a Roma per tre anni e mezzo come suo consigliere, e gli affid\u00f2 la supervisione dell'insegnamento cattolico nella citt\u00e0.\nLavor\u00f2 per la riunificazione con le Chiese orientali.\nMor\u00ec il 17 giugno 1697 e fu esposto e sepolto nella cattedrale di Padova.\nCulto.\nFu beatificato da papa Clemente XIII il 16 luglio 1761, e canonizzato il 26 maggio 1960 da papa Giovanni XXIII con commemorazione liturgica al 17 giugno. Dopo il Concilio Vaticano II la data della memoria \u00e8 stata spostata al 18 giugno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "521694", "revid": "1060", "url": "https://it.wikipedia.org/wiki?curid=521694", "title": "Gregorio Giovanni Gasparo Barbarigo", "text": ""}
{"id": "521695", "revid": "767487", "url": "https://it.wikipedia.org/wiki?curid=521695", "title": "Pansy Division", "text": "I Pansy Division sono un gruppo queercore, nato nel 1992 in California. Il gruppo risulta essere tra i pi\u00f9 grandi esponenti del queercore, movimento principalmente musicale, a difesa e sostegno degli omosessuali.\nMolti brani del gruppo trattano vari aspetti della vita omosessuale, specialmente sessuale, e spesso ironica. La band port\u00f2 il queercore alla luce, quando vennero scelti dai Green Day come gruppo spalla per un loro tour negli Stati Uniti. Furono inoltre tra le prime punk band queercore ad aver avuto la possibilit\u00e0 di esibirsi dal vivo."}
{"id": "521696", "revid": "1060", "url": "https://it.wikipedia.org/wiki?curid=521696", "title": "San Gregorio Barbarigo", "text": ""}
{"id": "521698", "revid": "729019", "url": "https://it.wikipedia.org/wiki?curid=521698", "title": "Demodicosi", "text": "La demodicosi o rogna demodettica, pi\u00f9 comunemente indicata con il termine rogna rossa, \u00e8 una patologia parassitaria del cane provocata da un acaro, il \"Demodex canis\". Due altri membri della stessa famiglia di acari, il \"Demodex brevis\" e il \"Demodex folliculorum\", possono causare manifestazioni patologiche anche nell'uomo.\nL'agente patogeno.\nIl Demodex appartiene alla famiglia Demodicidae, sottordine Prostigmata, ordine Acarina, classe Arachnida, phylum Arthropoda.\nHa forma allungata, a mezzo fuso, con spiccato dimorfismo sessuale. Le femmine sono ovipare e tutto il ciclo vitale si compie all'interno del follicolo pilifero, attraverso gli stadi di uovo, larva esapode, larva ottopode ed adulto. La durata del ciclo vitale \u00e8 stimata attorno ai trenta giorni, anche se non esistono dati precisi al riguardo.\nL'ospite di elezione definitivo \u00e8 il cane; l'infestazione del follicolo si verifica esclusivamente durante le prime settimane di vita del cane, quando gli acari che vivono come commensali sulla cute della madre si spostano sui lattanti nelle zone cutanee pi\u00f9 esposte alla trasmissione nel corso dell'allattamento, ossia regione del muso, aree periorbitali, arti anteriori e spazi interdigitali. Queste sono esattamente le aree dove si riscontrano con maggiore frequenza le lesioni indotte dalla malattia, almeno nelle fasi iniziali.\nA causa della localizzazione profonda del parassita, la trasmissione per contatto diretto \u00e8 molto difficile, salvo per contatti molto stretti e prolungati (esattamente ci\u00f2 che avviene in fase di allattamento).\nTipologie e sintomi.\nDal punto di vista clinico esistono due tipi fondamentali di demodicosi: la forma localizzata e la forma generalizzata.\nLa prima \u00e8 una patologia di lieve gravit\u00e0 che si riscontra prevalentemente nei cani giovani; \u00e8 presente in varie razze ed in entrambi i sessi e generalmente ha una risoluzione spontanea. La malattia comincia con una perdita di pelo acuta o graduale, prevalentemente in corrispondenza della testa e delle estremit\u00e0, senza prurito n\u00e9 infiammazione secondaria. A volte \u00e8 presente desquamazione, ostruzione del follicolo pilifero e iperpigmentazione postinfiammatoria. Nei soggetti giovani inoltre pu\u00f2 causare un aumento abnorme dell'appetito.\nLa forma generalizzata viene sottoclassificata in forma giovanile, forma adulta e in pododemodicosi cronica, seguendo un criterio concausale. Dal punto di vista invece strettamente sintomatologico, tutte le precedenti forme descritte vengono incluse nelle due forme, squamosa e pustolosa.\nI primi segni clinici sono rappresentati da aree alopeciche diffuse o a chiazze, che velocemente diventano eritematose, squamose, con croste e comedoni (forma squamosa); nella maggior parte dei casi si sviluppano velocemente lesioni pustolose e/o papulose, foruncoli contenenti pus o addirittura cellulite con forte dolorabilit\u00e0 della parte ed edema (forma pustolosa). Questa situazione \u00e8 dovuta all'instaurarsi contemporaneamente all'infestazione di una infezione batterica, generalmente da Stafilococchi, batteri del genere Proteus e Pseudomonas, o da un lievito, \"Malassezia pachydermatis\".\nQuando l'infezione \u00e8 particolarmente grave, i soggetti colpiti possono mostrare risentimento sistemico, con forte prurito, febbre, anoressia, linfoadenopatia, letargia e grave debilitazione.\nLa pododemodicosi \u00e8 la particolare situazione in cui tutte le lesioni si localizzano sulle regioni digitali ed interdigitali; si tratta di una forma considerata generalizzata per l'andamento clinico, grave e con regressione dei segni clinici molto lenta o addirittura inesistente.\nLa forma generalizzata \u00e8 particolarmente frequente in alcune razze, come il Bulldog inglese, il Dobermann, il West Highland White Terrier.\nCause.\nSi sospetta da studi recenti che lo sviluppo della malattia clinica sia causato da alterazioni della risposta immunitaria al parassita, che quindi da commensale diventa patogeno. Ci\u00f2 \u00e8 anche dimostrato dall'evidenza che la forma adulta si riscontra prevalentemente in animali con stati di immunosoppressione pi\u00f9 o meno gravi, indotti ad esempio da gestazione, allattamento, diabete, sindrome di Cushing o terapie prolungate con farmaci immunosoppressori come i cortisonici.\nNei giovani, ed in alcune razze in particolare, si sospetta che le lesioni siano indotte da un'alterata risposta dell'immunit\u00e0 locale cellulare, pi\u00f9 che dall'azione diretta del parassita.\nTrattamento.\nLa terapia nel cane storicamente pi\u00f9 conosciuta prevede un trattamento di spugnature settimanali con Amitraz (insetticida, acaricida), alla dose consigliata dalla casa farmaceutica e sotto controllo veterinario. Il controllo dell'efficacia della terapia consiste nella ricerca diretta dei microrganismi (\"Demodex\") al microscopio osservando il raschiato cutaneo effettuato sulle lesioni, con bisturi e unguento (tipo vaselina).\nLa terapia ha una durata minima di 4-6 settimane e si protrae in dipendenza dalle condizioni iniziali e dalla risposta del cane, che si considera guarito qualora si verificano almeno due ultimi raschiati negativi.\nAttualmente vi sono numerosi altri principi attivi ad azione endectocida ad ampio spettro, per applicazione cutanea o sottocutanea, tra i quali Metaflumizone, Ivermectina, Moxidectina e Imidacolprid.\nLa terapia cutanea tende oggi ad essere rimpiazzata con la terapia antibiotica a somministrazione orale, ad esempio con Milbemicina ossima, un antibiotico che pu\u00f2 presentarsi anche in forma di tavolette masticabili, efficace e con basso rischio di effetti collaterali, somministrabile per via orale sempre sotto controllo veterinario.\nLa durata della terapia antibiotica orale \u00e8 analoga a quella cutanea, da un minimo di 4-6 settimane, sempre in dipendenza dalle condizioni iniziali e dalla risposta del cane. Il controllo \u00e8 il medesimo e la guarigione si verifica con almeno due raschiati cutanei negativi."}
{"id": "521707", "revid": "92723", "url": "https://it.wikipedia.org/wiki?curid=521707", "title": "Diocesi di Jasikan", "text": "La diocesi di Jasikan (in latino: \"Dioecesis Iasikanensis\") \u00e8 una sede della Chiesa cattolica in Ghana suffraganea dell'arcidiocesi di Accra. Nel 2019 contava 164.300 battezzati su 839.400 abitanti. \u00c8 retta dal vescovo Gabriel Akwasi Abiabo Mante.\nTerritorio.\nLa diocesi comprende i seguenti distretti della regione del Volta in Ghana: Jasikan, Kadjebi, Krachi, Krachi Est e Nkwanta.\nSede vescovile \u00e8 la citt\u00e0 di Jasikan, dove si trova la cattedrale di San Pietro Claver.\nIl territorio si estende su 10.902\u00a0km\u00b2 ed \u00e8 suddiviso in 15 parrocchie, raggruppate in 3 decanati: Jasikan, Krachi e Papase.\nStoria.\nLa diocesi \u00e8 stata eretta il 19 dicembre 1994 con la bolla \"Progrediens\" di papa Giovanni Paolo II, ricavandone il territorio dalla diocesi di Keta-Ho (oggi diocesi di Keta-Akatsi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 839.400 persone contava 164.300 battezzati, corrispondenti al 19,6% del totale."}
{"id": "521708", "revid": "1086375", "url": "https://it.wikipedia.org/wiki?curid=521708", "title": "Diocesi di Sekondi-Takoradi", "text": "La diocesi di Sekondi-Takoradi (in latino: \"Dioecesis Sekondiensis-Takoradiensis\") \u00e8 una sede della Chiesa cattolica in Ghana suffraganea dell'arcidiocesi di Cape Coast. Nel 2017 contava 438.700 battezzati su 2.271.790 abitanti. \u00c8 retta dal vescovo John Baptist Attakruh.\nTerritorio.\nLa diocesi comprende la parte centro-orientale della Regione Occidentale del Ghana.\nSede vescovile \u00e8 la citt\u00e0 di Sekondi-Takoradi, dove si trovano la cattedrale di Nostra Signora Stella del Mare (\"Our Lady Star of the Sea\") e la procattedrale di San Paolo.\nIl territorio si estende su 12.681\u00a0km\u00b2 ed \u00e8 suddiviso in 62 parrocchie.\nStoria.\nLa diocesi \u00e8 stata eretta il 20 novembre 1969 con la bolla \"Quandoquidem\" di papa Paolo VI, ricavandone il territorio dall'arcidiocesi di Cape Coast.\nIl 22 dicembre 1999 ha ceduto una porzione del suo territorio a vantaggio dell'erezione della diocesi di Wiawso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.271.790 persone contava 438.700 battezzati, corrispondenti al 19,3% del totale."}
{"id": "521709", "revid": "110157", "url": "https://it.wikipedia.org/wiki?curid=521709", "title": "Diocesi di Sunyani", "text": "La diocesi di Sunyani (in latino: \"Dioecesis Sunyaniensis\") \u00e8 una sede della Chiesa cattolica in Ghana suffraganea dell'arcidiocesi di Kumasi. Nel 2017 contava 187.983 battezzati su 1.062.621 abitanti. \u00c8 retta dal vescovo Matthew Kwasi Gyamfi.\nTerritorio.\nLa diocesi comprende i seguenti distretti della regione di Brong-Ahafo in Ghana: Sunyani, Berekum, Dormaa, Tain, Jaman Sud, Jaman Nord e Wenchi.\nSede vescovile \u00e8 la citt\u00e0 di Sunyani, dove si trova la cattedrale di Cristo Re.\nIl territorio \u00e8 suddiviso in 40 parrocchie.\nStoria.\nLa diocesi \u00e8 stata eretta il 1\u00ba marzo 1973 con la bolla \"Africa tellus\" di papa Paolo VI, ricavandone il territorio dalla diocesi di Kumasi (oggi arcidiocesi).\nIl 3 marzo 1995 ha ceduto una porzione del suo territorio a vantaggio dell'erezione della diocesi di Konongo-Mampong.\nIl 24 ottobre 1997 ha ceduto un'altra porzione di territorio a vantaggio dell'erezione della diocesi di Goaso.\nInizialmente suffraganea di Cape Coast, il 22 dicembre 2001 in seguito all'elevazione di Kumasi ad arcidiocesi metropolitana ne \u00e8 divenuta suffraganea.\nIl 28 dicembre 2007 ha ceduto un'ulteriore porzione di territorio a vantaggio dell'erezione della diocesi di Techiman.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.062.621 persone contava 187.983 battezzati, corrispondenti al 17,7% del totale."}
{"id": "521710", "revid": "322321", "url": "https://it.wikipedia.org/wiki?curid=521710", "title": "Arcidiocesi di Montevideo", "text": "Larcidiocesi di Montevideo (in latino: \"Archidioecesis Montisvidei\") \u00e8 una sede metropolitana della Chiesa cattolica in Uruguay. Nel 2019 contava 911.500 battezzati su 1.440.340 abitanti. \u00c8 retta dall'arcivescovo cardinale Daniel Fernando Sturla Berhouet, S.D.B.\nTerritorio.\nL'arcidiocesi comprende il dipartimento di Montevideo.\nSede arcivescovile \u00e8 la citt\u00e0 di Montevideo, dove si trova la cattedrale dell'Immacolata Concezione e dei Santi Filippo e Giacomo. A Montevideo sorgono anche tre santuari nazionali: il santuario della Grotta di Lourdes, il santuario del Sacro Cuore e il santuario di Nostra Signora Ausiliatrice.\nIl territorio si estende su 540\u00a0km\u00b2 ed \u00e8 suddiviso in 83 parrocchie.\nStoria.\nIl vicariato apostolico di Montevideo fu eretto il 14 agosto 1832, ricavandone il territorio dalla diocesi di Buenos Aires (oggi arcidiocesi); tale decisione faceva seguito alla presa di posizione del governo di separare la \"Iglesia Oriental\" dalla sede argentina (1830).\nIl 13 luglio 1878 il vicariato apostolico fu elevato a diocesi in forza della bolla \"Ex quo\" di papa Leone XIII.\nIl 14 aprile 1897 ha ceduto porzioni del suo territorio a vantaggio dell'erezione delle diocesi di Salto e di Melo e nel contempo \u00e8 stata elevata al rango di arcidiocesi metropolitana.\nIl 15 novembre 1955 ha ceduto altre porzioni di territorio a vantaggio della diocesi di Melo e dell'erezione della diocesi di San Jos\u00e9 de Mayo.\nL'arcidiocesi ha ricevuto in due occasioni la visita pastorale di papa Giovanni Paolo II, nel marzo 1987 e nel maggio 1988.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.440.340 persone contava 911.500 battezzati, corrispondenti al 63,3% del totale."}
{"id": "521716", "revid": "110157", "url": "https://it.wikipedia.org/wiki?curid=521716", "title": "Arcieparchia di Ant\u00e9lias", "text": "Larcieparchia di Ant\u00e9lias (in latino: \"Archieparchia Anteliensis Maronitarum\") \u00e8 una sede della Chiesa maronita in Libano. Nel 2018 contava 276.325 battezzati. \u00c8 retta dall'arcieparca Antoine Far\u00e8s Bounajem.\nTerritorio.\nL'arcieparchia comprende parte del Libano.\nSede arcieparchiale \u00e8 la citt\u00e0 di Antelias, 5\u00a0km a nord di Beirut, nel distretto di Metn, dove si trova la cattedrale di Sant'Elia.\nIl territorio \u00e8 suddiviso in 97 parrocchie.\nStoria.\nL'arcieparchia \u00e8 stata eretta l'11 giugno 1988.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 276.325 battezzati."}
{"id": "521717", "revid": "110157", "url": "https://it.wikipedia.org/wiki?curid=521717", "title": "Eparchia di Jbeil", "text": "Leparchia di Jbeil () \u00e8 una sede della Chiesa maronita in Libano. Nel 2019 contava 155.000 battezzati. \u00c8 retta dall'eparca Michel Aoun.\nTerritorio.\nL'eparchia comprende il distretto di Jbeil in Libano.\nSede eparchiale \u00e8 la citt\u00e0 di Jbeil, dove si trova la cattedrale di San Giovanni Marco.\nIl territorio \u00e8 suddiviso in 82 parrocchie.\nStoria.\nJbeil era nota in epoca romano/bizantina con il nome di Byblos, e in epoca medievale come Gibel (Giblet) o Zibelet.\nFino al XVIII secolo il patriarcato maronita era solo formalmente suddiviso in eparchie: di fatto i vescovi erano tutti considerati come ausiliari del patriarca, l'unica vera guida della nazione maronita. Sono attestati dalle fonti alcuni vescovi maroniti con il titolo di \"Byblos\", tra cui Giuseppe (1673), Giovanni Abacuch (1694), un altro Giuseppe (1699) e Filippo (1736).\nIn pi\u00f9 occasioni Propaganda Fide era intervenuta per ordinare la suddivisione canonica del patriarcato, sull'esempio degli altri patriarcati orientali, ma i suoi decreti erano rimasti lettera morta. Solo nel sinodo del Monte Libano del 1736 furono istituite canonicamente le eparchie in numero di 8, oltre la sede patriarcale, e per ciascuna furono definite anche le giurisdizioni territoriali. Tra le diverse eparchie fu istituita anche quella di Gibail, unita a quella di Batrun: primo vescovo delle diocesi unite fu Stefano El Douaihy.\nIl sinodo patriarcale di Ghosta del 1768 conferm\u00f2 l'unione delle due eparchie. In questa occasione le due sedi avevano come vescovo Antonio Mohasseb. In occasione del sinodo di Ain-Chaqiq le sedi erano vacanti, ma quattro anni dopo il vescovo Paolo Stefano fu presente al sinodo patriarcale di B\u00e9korki. Nel sinodo di Losaisch del 1818 partecip\u00f2 il vescovo Germano Tabet di Gibail e Batrun, ancora documentato nel 1823.\nNel 1848 la sede di Gibail e Batrun divenne eparchia propria del patriarca dei Maroniti, che aveva posto la sua residenza nel distretto di Batrun, e che govern\u00f2 le due diocesi tramite due vicari patriarcali.\nAlla fine del XIX secolo l'eparchia contava tra 60 e 70.000 fedeli, 470 preti, 18 conventi maschili con 216 religiosi, e 2 monasteri femminili con 58 religiose.\nIl 9 giugno 1990 \u00e8 stata separata da Batrun, divenendo per la prima volta circoscrizione ecclesiastica autonoma, e ha assunto il nome attuale. Primo vescovo della diocesi indipendente \u00e8 stato B\u00e9chara Boutros Ra\u00ef che nel 2011 \u00e8 stato eletto patriarca della Chiesa maronita.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 155.000 battezzati."}
{"id": "521718", "revid": "322321", "url": "https://it.wikipedia.org/wiki?curid=521718", "title": "Eparchia di Joubb\u00e9, Sarba e Jounieh", "text": "Leparchia di Joubb\u00e9, Sarba e Jounieh (in latino: \"Eparchia Ioubbensis, Sarbensis et Iuniensis Maronitarum\") \u00e8 una sede della Chiesa maronita in Libano, sede propria del patriarca di Antiochia dei Maroniti. Nel 2019 contava 423.000 battezzati. \u00c8 retta dal patriarca cardinale B\u00e9chara Boutros Ra\u00ef, O.M.M.\nTerritorio.\nL'eparchia estende la sua giurisdizione sui fedeli maroniti residenti nella parte centro-settentrionale del Governatorato del Monte Libano in Libano.\nIl patriarca di Antiochia dei Maroniti, che \u00e8 l'ordinario dell'eparchia, risiede a Bkerk\u00e9, nel distretto di Kisrawan.\nIl territorio \u00e8 suddiviso in 150 parrocchie.\nStoria.\nL'eparchia di Sarba fu eretta l'11 dicembre 1959 con la bolla \"Orientalis Ecclesiae\" di papa Giovanni XXIII, ricavandone il territorio dall'eparchia di Damasco (oggi arcieparchia).\nL'eparchia di Jounieh fu eretta il 4 agosto 1977.\nL'eparchia di Joubb\u00e9 fu eretta il 2 maggio 1986.\nIl 9 giugno 1990 le eparchie di Joubb\u00e9 e Sarba furono unite a quella di Batrun, sede propria del patriarca di Antiochia dei Maroniti.\nIl 5 giugno 1999 alle eparchie di Joubb\u00e9 e Sarba fu unita l'eparchia di Jounieh, mentre la sede di Batrun ritorn\u00f2 ad essere circoscrizione ecclesiastica autonoma. Da allora Joubb\u00e9, Sarba e Jounieh sono la sede propria del patriarca, che governa le tre diocesi tramite tre vicari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 423.000 battezzati."}
{"id": "521719", "revid": "110157", "url": "https://it.wikipedia.org/wiki?curid=521719", "title": "Eparchia di Sidone", "text": "L'eparchia di Sidone (in latino: \"Eparchia Sidoniensis Maronitarum\") \u00e8 una sede della Chiesa maronita in Libano. Nel 2017 contava 151.000 battezzati. \u00c8 retta dall'eparca Maroun Ammar.\nTerritorio.\nL'eparchia estende la sua giurisdizione sui fedeli maroniti della regione attorno alla citt\u00e0 di Sidone.\nSede eparchiale \u00e8 la citt\u00e0 di Sidone, dove si trova la cattedrale di Sant'Elia.\nIl territorio \u00e8 suddiviso in 98 parrocchie.\nStoria.\nL'eparchia risale agli inizi della Chiesa cattolica maronita, unita alla sede di Tiro. Il sinodo del Monte Libano del 1736 istitu\u00ec canonicamente l'eparchia di Tiro e Sidone.\nLe due sedi furono separate il 26 gennaio 1906 in forza della bolla \"Supremi apostolatus\" di papa Pio X.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 151.000 battezzati."}
{"id": "521720", "revid": "110157", "url": "https://it.wikipedia.org/wiki?curid=521720", "title": "Arcieparchia di Sidone dei melchiti", "text": "Larcieparchia di Sidone dei melchiti (in latino: \"Archieparchia Sidoniensis Graecorum Melkitarum\") \u00e8 una sede della Chiesa cattolica greco-melchita in Libano suffraganea dell'arcieparchia di Tiro. Nel 2017 contava 44.500 battezzati. \u00c8 retta dall'arcieparca Elie Bechara Haddad, B.S.\nTerritorio.\nL'arcieparchia estende la sua giurisdizione sui fedeli greco-melchiti dei distretti di Sidone e Shuf in Libano.\nSede arcieparchiale \u00e8 la citt\u00e0 di Sidone, dove si trova la cattedrale di San Nicola.\nIl territorio \u00e8 suddiviso in 63 parrocchie.\nStoria.\nSidone fu sede di un'antica comunit\u00e0 cristiana, risalente agli albori del cristianesimo; la presenza di un vescovo \u00e8 attestata storicamente per la prima volta al primo concilio di Nicea del 325. In epoca crociata fu sede di una diocesi di rito latino.\nA partire dal 1683 si annoverano vescovi melchiti in comunione con Roma. Primo eparca cattolico fu Efthymios Sa\u00effi, fondatore dell'Ordine basiliano del Santissimo Salvatore dei melchiti.\nInizialmente era unita con l'arcieparchia di Tiro; le due sedi furono separate verso la met\u00e0 del XVIII secolo (nel 1752 circa).\nIl 18 novembre 1964 l'eparchia \u00e8 stata elevata al grado di arcieparchia.\nIl 27 gennaio 2007, il papa ha concesso il suo assenso all'elezione, canonicamente fatta dal sinodo della Chiesa cattolica greco-melchita l'11 ottobre 2006, di Elie Haddad, B.S., ad arcivescovo di Sidone dei greco-melchiti.\nElie Haddad \u00e8 nato il 28 gennaio 1960 a Ablah nella Bekaa (Libano). Entrato nell'Ordine basiliano del Santissimo Salvatore dei melchiti nel 1972, ha compiuto gli studi al \"Couvent Saint-Sauveur\" di Sidone. Dopo aver seguito il ciclo istituzionale di filosofia e teologia presso le Universit\u00e0 pontificie di Saint Esprit (Libano) e la Gregoriana (Roma), ha ottenuto il dottorato in \"utriusque iuris\" nel 1994 presso la Pontificia universit\u00e0 lateranense.\nSin dal 1995 \u00e8 presidente del tribunale d'appello della Chiesa melchita in Libano. Insegna in varie universit\u00e0 e istituti superiori ed \u00e8 autore di numerose pubblicazioni di carattere canonico ed ecumenico.\nStatistiche.\nL'arciparchia al termine dell'anno 2017 contava 44.500 battezzati."}
{"id": "521721", "revid": "986213", "url": "https://it.wikipedia.org/wiki?curid=521721", "title": "Arcieparchia di Tripoli dei Maroniti", "text": "Larcieparchia di Tripoli dei Maroniti (in latino: \"Archieparchia Tripolitana Maronitarum\") \u00e8 una sede della Chiesa maronita in Libano. Nel 2020 contava 147.800 battezzati. \u00c8 retta dall'arcieparca Youssef Antoine Soueif.\nTerritorio.\nL'arcieparchia estende la sua giurisdizione sui fedeli maroniti nella parte nord-occidentale del Libano.\nSede arcieparchiale \u00e8 la citt\u00e0 di Tripoli nel Libano, dove si trova la cattedrale di San Michele.\nIl territorio \u00e8 suddiviso in 126 parrocchie.\nStoria.\nLa sede risale al XVII secolo.\nL'arcieparchia fu eretta canonicamente nel sinodo maronita del Monte Libano del 1736. Inizialmente comprendeva tutto il territorio costiero da Tripoli a Laodicea.\nNel 1840 acquis\u00ec una decina di villaggi, sottratti da Propaganda Fide all'eparchia di Gibail e Botra.\nIl 16 aprile 1954 cedette i territori che si trovavano in Siria a favore dell'erezione dell'amministrazione apostolica di Laodicea (in seguito divenuta eparchia di Laodicea).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 147.800 battezzati."}
{"id": "521722", "revid": "322321", "url": "https://it.wikipedia.org/wiki?curid=521722", "title": "Patriarcato di Antiochia dei Siri", "text": "Il patriarcato di Antiochia dei Siri (in latino: \"Patriarchatus Antiochenus Syrorum\") \u00e8 la sede patriarcale della Chiesa cattolica sira. \u00c8 retto dal patriarca Ignace Youssif III Younan.\nTerritorio.\nIl patriarcato estende la sua giurisdizione su tutti i fedeli cattolici siri che dimorano nel territorio proprio della Chiesa cattolica sira, ossia nelle regioni che tradizionalmente sono riconosciute come il luogo di origine di questa Chiesa sui iuris.\nDall'inizio del XX secolo sede del patriarca \u00e8 la citt\u00e0 di Beirut. Diocesi propria del patriarcato \u00e8 l'eparchia di Beirut dei Siri, dove si trova la cattedrale patriarcale dell'Annunciazione.\nDal patriarcato di Antiochia dei siri dipendono direttamente:\nIl patriarca cattolico siro \u00e8 membro di diritto del Consiglio dei patriarchi cattolici d'Oriente. La procura patriarcale presso la Santa Sede si trova a Roma, nei locali annessi alla chiesa di Santa Maria della Concezione in Campo Marzio."}
{"id": "521723", "revid": "1123126", "url": "https://it.wikipedia.org/wiki?curid=521723", "title": "Arcieparchia di Tripoli dei melchiti", "text": "Larcieparchia di Tripoli dei melchiti (in latino: \"Archieparchia Tripolitana Graecorum Melkitarum\") \u00e8 una sede della Chiesa cattolica greco-melchita in Libano suffraganea dell'arcieparchia di Tiro. Nel 2017 contava 10.000 battezzati. \u00c8 retta dall'arcieparca Eduard Daher, B.C.\nTerritorio.\nL'arcieparchia estende la sua giurisdizione sui fedeli melchiti del governatorato del Nord Libano.\nSede arcieparchiale \u00e8 la citt\u00e0 di Tripoli, dove si trova la cattedrale di San Giorgio, edificata nel 1835.\nIl territorio \u00e8 suddiviso in 13 parrocchie.\nStoria.\nAntica sede, gi\u00e0 conosciuta nel IV secolo, fu restaurata il 21 marzo 1897.\nIl 28 aprile 1961 cedette una porzione di territorio a vantaggio dell'erezione dell'arcieparchia di Laodicea dei Melchiti.\nIl 18 novembre 1964 \u00e8 stata elevata al rango di arcieparchia.\nNel 1969 il Santo Sinodo melchita decise di accorpare alla sede di Tripoli il distretto di Batrun, che in precedenza faceva parte dell'arcieparchia di Beirut e Jbeil. Da questo momento l'arcieparchia copre per intero il governatorato del Nord Libano.\nStatistiche.\nL'arcieparchia al termine dell'anno 2017 contava 10.000 battezzati."}
{"id": "521724", "revid": "92723", "url": "https://it.wikipedia.org/wiki?curid=521724", "title": "Arcieparchia di Tiro dei Maroniti", "text": "Larcieparchia di Tiro dei Maroniti (in latino: \"Archieparchia Tyrensis Maronitarum\") \u00e8 una sede della Chiesa maronita in Libano. Nel 2020 contava 42.755 battezzati. \u00c8 retta dall'arcieparca Charbel Abdallah.\nTerritorio.\nL'arcieparchia estende la sua giurisdizione sui fedeli maroniti del sud del Libano.\nSede arcieparchiale \u00e8 la citt\u00e0 di Tiro, dove si trova la cattedrale \"Notre-Dame-des-Mers\".\nIl territorio \u00e8 suddiviso in 22 parrocchie.\nStoria.\nL'eparchia di Tiro, unitamente a quella di Sidone, risale agli albori della Chiesa maronita (XVI secolo). Il sinodo del Monte Libano del 1736 istitu\u00ec canonicamente l'eparchia di Tiro e Sidone, che fu sede propria del patriarca dal 1819 al 1837.\nIl 26 gennaio 1906 le due sedi episcopali furono separate con la creazione di due diocesi distinte, ognuna con una propria giurisdizione, in forza della bolla \"Supremi apostolatus\" di papa Pio X.\nNel 1965 l'eparchia di Tiro \u00e8 stata elevata al rango di arcieparchia.\nL'8 giugno 1996 ha ceduto una porzione di territorio a vantaggio dell'erezione dell'arcieparchia di Haifa e Terra Santa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 42.755 battezzati."}
{"id": "521726", "revid": "110157", "url": "https://it.wikipedia.org/wiki?curid=521726", "title": "Eparchia di Zahleh", "text": "Leparchia di Zahleh dei Maroniti (in latino: \"Eparchia Mariamnensis Maronitarum\") \u00e8 una sede della Chiesa maronita in Libano. Nel 2017 contava 35.800 battezzati. \u00c8 retta dall'eparca Joseph Mouawad.\nTerritorio.\nL'eparchia comprende la citt\u00e0 e il territorio di Zahleh, nella valle della Beqa'. Qui si trova la cattedrale dedicata a san Marone.\nIl territorio \u00e8 suddiviso in 33 parrocchie.\nStoria.\nL'eparchia fu eretta il 4 agosto 1977 e subito unita alla sede di Baalbek. Le due sedi furono separate il 9 giugno 1990.\nIl nome ecclesiastico \"Mariamnensis\" fa riferimento all'antica sede bizantina di Mariamme, oggi in Siria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 35.800 battezzati."}
{"id": "521727", "revid": "92723", "url": "https://it.wikipedia.org/wiki?curid=521727", "title": "Arcieparchia di Zahleh e Furzol dei melchiti", "text": "Larcieparchia di Zahleh e Furzol (in latino: \"Archieparchia Mariamnensis Graecorum Melkitarum\") \u00e8 una sede della Chiesa cattolica greco-melchita in Libano suffraganea dell'arcieparchia di Damasco. Nel 2020 contava 150.000 battezzati. \u00c8 retta dall'arcieparca Ibrahim Michael Ibrahim, B.S.\nTerritorio.\nL'arcieparchia comprende la maggior parte della Valle della Beqa' in Libano.\nSede arcieparchiale \u00e8 la citt\u00e0 di Zahleh, dove si trova la cattedrale di Nostra Signora della Liberazione, edificata nel XVIII secolo.\nIl territorio \u00e8 suddiviso in 39 parrocchie.\nStoria.\nQuesta sede avrebbe avuto origine nel XVI o XVII secolo, quando i patriarchi greco-ortodossi di Antiochia, per motivi di sicurezza, trasferirono la sede dei vescovi di Seleucia di Pieria (l'odierna Samanda\u011f in Turchia) dapprima a Ma'lula e poi a Furzol..\nL'eparchia ha avuto vescovi in comunione con Roma a partire dal 1724, quando il vescovo Efthymios Fadel di Ma'lula proclam\u00f2 la sua unione con la Santa Sede. Fadel fu uno dei consacratori del primo patriarca della Chiesa cattolica greco-melchita, Cirillo VI Tanas.\nNel 1774 la sede fu trasferita in modo definitivo a Zahleh.\nIl 18 novembre 1964 \u00e8 stata elevata al grado di arcieparchia.\nIl nome ecclesiastico \"Mariamnensis\" fa riferimento all'antica sede bizantina di Mariamme, oggi in Siria.\nStatistiche.\nL'arcieparchia al termine dell'anno 2020 contava 150.000 battezzati."}
{"id": "521728", "revid": "1123126", "url": "https://it.wikipedia.org/wiki?curid=521728", "title": "Eparchia di Beirut dei Caldei", "text": "Leparchia di Beirut dei Caldei (in latino: \"Eparchia Berytensis Chaldaeorum\") \u00e8 una sede della Chiesa cattolica caldea in Libano. Nel 2018 contava 20.000 battezzati. \u00c8 retta dall'eparca Michel Kassarji.\nTerritorio.\nL'eparchia estende la sua giurisdizione sui fedeli della Chiesa cattolica caldea del Libano.\nSede eparchiale \u00e8 la citt\u00e0 di Beirut, dove si trova la cattedrale di San Raffaele arcangelo.\nIl territorio \u00e8 suddiviso in 4 parrocchie.\nStoria.\nUna piccola comunit\u00e0 cattolica caldea \u00e8 attestata a Beirut a partire dall'Ottocento, affidata a preti di rito latino o pi\u00f9 sovente a quelli della Chiesa cattolica sira. Il primo prete caldeo, Louis Akhras, fu inviato dal patriarcato nel 1875 e le celebrazioni liturgiche si svolgevano nella chiesa di San Giorgio dei siro-cattolici. Nel 1895 il patriarca Audishu V Khayyat fond\u00f2 il vicariato patriarcale. In seguito agli avvenimenti della prima guerra mondiale la comunit\u00e0 caldea del Libano si rafforz\u00f2 con un numero sempre pi\u00f9 crescente di fedeli fuggiti dalla Turchia.\nL'eparchia \u00e8 stata eretta il 3 luglio 1957 con la bolla \"Etsi taeterrima\" di papa Pio XII, con la quale il pontefice ha soppresso l'antica amministrazione apostolica di Gazira superiore dei Caldei e ha istituito la nuova circoscrizione ecclesiastica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 20.000 battezzati."}
{"id": "521730", "revid": "1935652", "url": "https://it.wikipedia.org/wiki?curid=521730", "title": "Eparchia di Beirut", "text": ""}
{"id": "521731", "revid": "22643", "url": "https://it.wikipedia.org/wiki?curid=521731", "title": "Diocesi di Oradea Mare", "text": ""}
{"id": "521732", "revid": "110157", "url": "https://it.wikipedia.org/wiki?curid=521732", "title": "Eparchia di Cluj-Gherla", "text": "Leparchia di Cluj-Gherla (in latino: \"Eparchia Claudiopolitana-Armenopolitana Romenorum\") \u00e8 una sede della Chiesa cattolica in Romania suffraganea dell'arcieparchia di F\u0103g\u0103ra\u0219 e Alba Iulia. Nel 2019 contava 42.153 battezzati. \u00c8 retta dall'eparca Claudiu-Lucian Pop.\nTerritorio.\nL'eparchia estende la sua giurisdizione sui fedeli cattolici di rito bizantino residenti nella Transilvania nord-occidentale.\nSede eparchiale \u00e8 la citt\u00e0 di Cluj-Napoca, dove si trova la cattedrale della Trasfigurazione del Signore. A Gherla sorge la concattedrale della Vergine Maria.\nIl territorio \u00e8 suddiviso in 164 parrocchie.\nStoria.\nL'eparchia di Gherla fu eretta il 26 novembre 1853 con la bolla \"Ad apostolicam sedem\" di papa Pio IX, ricavandone il territorio dall'arcieparchia di F\u0103g\u0103ra\u0219 e Alba Iulia.\nL'8 giugno 1912 cedette le parrocchie di lingua ungherese a vantaggio dell'erezione dell'eparchia di Hajd\u00fadorog.\nNel 1924 la cattedrale fu trasferita a Cluj da Gherla, che divenne chiesa concattedrale.\nIl 5 giugno 1930 con la bolla \"Solemni conventione\" di papa Pio XI l'eparchia ha ceduto una porzione del suo territorio a vantaggio dell'erezione dell'eparchia di Maramure\u0219 e ha assunto il nome attuale. Con la stessa bolla veniva eretto un ordinariato per gli armeni di Romania con sede nella citt\u00e0 di Gherla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 42.153 battezzati."}
{"id": "521733", "revid": "110157", "url": "https://it.wikipedia.org/wiki?curid=521733", "title": "Eparchia di Gran Varadino dei Rumeni", "text": "Leparchia di Gran Varadino dei Rumeni (in latino: \"Eparchia Magnovaradinensis Romenorum\") \u00e8 una sede della Chiesa cattolica in Romania suffraganea dell'arcieparchia di F\u0103g\u0103ra\u0219 e Alba Iulia. Nel 2019 contava 81.000 battezzati. \u00c8 retta dall'eparca Virgil Bercea.\nTerritorio.\nL'eparchia estende la sua giurisdizione sui fedeli cattolici di rito bizantino residenti grosso modo nella regione romena di Cri\u0219ana.\nSede eparchiale \u00e8 la citt\u00e0 di Oradea Mare, in italiano chiamata Gran Varadino, dove si trova la cattedrale di San Nicola.\nIl territorio \u00e8 suddiviso in 152 parrocchie.\nStoria.\nL'eparchia \u00e8 stata eretta il 23 giugno 1777 con la bolla \"Indefessum\" di papa Pio VI.\nIl 3 luglio 1823 si \u00e8 ampliata con una porzione di territorio gi\u00e0 appartenuta all'eparchia di Muka\u010devo.\nIl 26 novembre 1853 ha ceduto una porzione del suo territorio a vantaggio dell'erezione dell'eparchia di Lugoj.\nL'8 giugno 1912 cedette le parrocchie di lingua ungherese a vantaggio dell'erezione dell'eparchia di Hajd\u00fadorog.\nIl 5 giugno 1930 cedette ancora una porzione di territorio a vantaggio dell'erezione dell'eparchia di Maramure\u0219.\nIl 9 aprile 1934 ha incorporato 22 parrocchie che erano appartenute all'eparchia di Hajd\u00fadorog.\nDopo la morte dell'eparca Valeriu Traian Fren\u021biu, morte in carcere durante la persecuzione comunista, il vescovo ausiliare Iuliu Hir\u021bea esercit\u00f2 l'episcopato in clandestinit\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 81.000 battezzati."}
{"id": "521734", "revid": "92723", "url": "https://it.wikipedia.org/wiki?curid=521734", "title": "Ordinariato di Romania", "text": "Lordinariato di Romania per i fedeli di rito armeno (in latino: \"Ordinariatus Romaniae\") \u00e8 una sede della Chiesa armeno-cattolica in Romania immediatamente soggetta alla Santa Sede. Nel 2019 contava 501 battezzati. La sede \u00e8 vacante.\nTerritorio.\nL'ordinariato estende la sua giurisdizione a tutti i fedeli cattolici di rito armeno residenti in Romania.\nSede dell'ordinariato \u00e8 la citt\u00e0 di Gherla, dove si trova la cattedrale della Santissima Trinit\u00e0.\nAlla fine del 2016 l'ordinariato era suddiviso in 4 parrocchie situate a Gherla, Gheorgheni, Dumbr\u0103veni e Frumoasa. Alcuni fedeli vivevano anche altrove in Transilvania. I fedeli erano 666 ed erano serviti da quattro sacerdoti, una media di 166 cattolici per sacerdote.\nStoria.\nAlla fine del XVII secolo gli armeni della Transilvania si convertirono al cattolicesimo e la citt\u00e0 di Gherla divenne la sede del loro vescovo. Come i fedeli della Chiesa greco-cattolica rumena, gli armeni accettarono i principi cattolici di base preservando i loro riti tradizionali e celebrando le liturgie nella lingua armena. Al tempo dell'unione della Transilvania alla Romania nel 1918, molti degli armeni della regione avevano subito la magiarizzazione. Secondo i termini del Concordato del 1927 tra il Regno di Romania e la Santa Sede, i cattolici armeni del paese vennero riconosciuti come una diocesi autonoma.\nL'ordinariato \u00e8 stato eretto il 5 giugno 1930 con la bolla \"Solemni Conventione\" di papa Pio XI. Non \u00e8 mai stato nominato un ordinario, ma solo degli amministratori apostolici.\nDopo il 1948, con l'avvento del regime comunista, l'ordinariato aveva uno status poco chiaro nel diritto civile, in quanto non era pi\u00f9 riconosciuto dalle autorit\u00e0. Tuttavia, dal punto di vista della Chiesa cattolica esso \u00e8 continuato a esistere e a essere guidato da padre Zolt\u00e1n Lengyel, amministratore apostolico dal 1939. Il suo status \u00e8 cambiato nel 1964, quando un decreto papale ha affidato la cura pastorale dei membri dell'ordinariato al vescovo di Alba Iulia. Le successive edizioni dell'Annuario Pontificio dal 1965 al 1991 hanno continuato a elencare l'ordinariato ma non menzionavano nessuno come ordinario o amministratore apostolico. Anche se il segretario di Stato rumeno per le denominazioni nel 1991 ha detto che il titolo di ordinario era stato concesso all'arcivescovo di Alba Iulia Lajos B\u00e1lint, l'Annuario Pontificio della Santa Sede affermava che nel 1991 era stato nominato amministratore apostolico l'allora vescovo ausiliare di Alba Iulia Gy\u00f6rgy-Mikl\u00f3s Jakub\u00ednyi. Monsignor Jakub\u00ednyi ha mantenuto l'incarico anche dopo la sua promozione ad arcivescovo metropolita di Alba Iulia nel 1994. La nomina effettuata della Santa Sede nel 1991 \u00e8 avvenuta poco dopo la fine del regime comunista ed \u00e8 stata effettuata senza chiedere il riconoscimento del governo rumeno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nel 2019 contava 501 battezzati."}
{"id": "521735", "revid": "110157", "url": "https://it.wikipedia.org/wiki?curid=521735", "title": "Diocesi di Satu Mare", "text": "La diocesi di Satu Mare (in latino: \"Dioecesis Satmariensis\") \u00e8 una sede della Chiesa cattolica in Romania suffraganea dell'arcidiocesi di Bucarest. Nel 2017 contava 61.709 battezzati su 791.600 abitanti. \u00c8 retta dal vescovo Jen\u0151 Sch\u00f6nberger.\nTerritorio.\nLa diocesi comprende i distretti di Satu Mare e Maramure\u0219, in Romania.\nSede vescovile \u00e8 la citt\u00e0 di Satu Mare, dove si trova la cattedrale dell'Ascensione di Nostro Signore (\"\u00cen\u0103l\u021barea Domnului\").\nIl territorio si estende su 10.724\u00a0km\u00b2 ed \u00e8 suddiviso in 59 parrocchie.\nStoria.\nLa diocesi fu eretta il 9 agosto 1804 con la bolla \"Quum in supremo\" di papa Pio VII, ricavandone il territorio dalla diocesi di Eger, contemporaneamente elevata al rango di arcidiocesi. Originariamente era suffraganea della stessa arcidiocesi di Eger.\nDopo il trattato del Trianon del 1920 la diocesi perse i territori cecoslovacchi ed ungheresi, in cui furono erette due amministrazioni apostoliche.\nIl 5 giugno 1930, in seguito al concordato tra Santa Sede e governo rumeno, con la bolla \"Solemni Conventione\" di papa Pio XI, la diocesi fu unita \"aeque principaliter\" a quella di Gran Varadino e contestualmente divenne suffraganea dell'arcidiocesi di Bucarest. Il 28 giugno 1941 le due diocesi furono nuovamente separate con la bolla \"Dioecesium circumscriptionum\" di papa Pio XII, per essere ancora unite \"aeque principaliter\" il 9 aprile 1948.\nIl 30 dicembre 1977 cedette alla diocesi di Ko\u0161ice (oggi arcidiocesi) le parrocchie che, dopo la seconda guerra mondiale, si trovarono in territorio cecoslovacco.\nIl 18 ottobre 1982 in forza della bolla \"Quandoquidem\" di papa Giovanni Paolo II le due diocesi di Satu Mare e Gran Varadino sono state nuovamente divise in due circoscrizioni ecclesiastiche distinte.\nIl 14 agosto 1993 la diocesi cedette la porzione ucraina del proprio territorio a vantaggio dell'erezione dell'amministrazione apostolica di Transcarpazia (oggi diocesi di Muka\u010devo).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 791.600 persone contava 61.709 battezzati, corrispondenti al 7,8% del totale."}
{"id": "521743", "revid": "6923", "url": "https://it.wikipedia.org/wiki?curid=521743", "title": "CBGB", "text": "Il CBGB, (detto anche CBGB's o CB's) \u00e8 stato un rock club situato nel Lower East Side di Manhattan all'indirizzo 315 di Bowery street a New York. Il nome completo \u00e8 CBGB &amp; OMFUG, acronimo di \"Country Blue Grass Blues and Other Music For Uplifting Gourmandizers\".\nStoria.\nI primi anni Settanta.\nIl CBGB apr\u00ec ufficialmente le sue porte il 10 dicembre 1973, negli stessi locali in cui dal 1969 al 1972 Hilly Kristal aveva gestito un altro bar, l\"'Hilly's\" a Bowery. Durante quell'anno di chiusura si dedic\u00f2 esclusivamente al suo locale ad ovest, che risultava pi\u00f9 remunerativo. Qualche tempo dopo per\u00f2 Kristal fu costretto a cessarne l'attivit\u00e0 a causa dei reclami da parte dei residenti nella zona, e ritorn\u00f2 sulla Bowery.\nL'obiettivo iniziale era quello di dar vita ad un locale dedicato a musica Country, Blues e Bluegrass (come dal nome), ma divent\u00f2 universalmente famoso come punto di riferimento e luogo di nascita del punk statunitense e in particolare del New York punk.\nPoich\u00e9 l'edificio in cui trovava sede il \"Mercer Arts Center\" era crollato nell'agosto 1973, vi erano pochi ambienti a New York dove i gruppi underground potevano avere uno spazio per suonare, e alcune band che solitamente si esibivano al \"Mercer\", come Suicide e Wayne County &amp; the Electric Chairs, cominciarono a suonare spesso al \"CBGB\". Tuttavia, il momento in cui il \"CBGB\" cominci\u00f2 ad acquisire una certa notoriet\u00e0 fu nel 1974, con gruppi come i Television e soprattutto i Ramones e molti altri gruppi della scena punk newyorkese e non solo.\nSeconda met\u00e0 degli anni Settanta.\nDopo il terzo concerto dei Television il 14 aprile 1974, esordirono nel locale anche Patti Smith e Lenny Kaye del Patti Smith Group il 14 febbraio 1975. Accanto ai Television, debuttarono altre band come i Stillettos (di cui faceva parte anche la futura cantante dei Blondie, Debbie Harry), che era il gruppo spalla dei Television il 5 maggio 1974, i Blondie formati di recente (originariamente sotto il nome dei \"Angel &amp; the Snakes\") ed i Ramones che debuttarono nel marzo del 1974.\nDead Boys, Mink DeVille, Talking Heads, Tuff Darts, The Shirts, The Heartbreakers, The Fleshtones, suonarono tutti in rapida successione nell'arco di breve tempo. Il locale ha continuato ad ospitare molte band punk, Proto-punk e New wave nel corso degli anni.\nAnni Ottanta.\nBench\u00e9 il CBGB sia considerato come un punto di riferimento per le band estere venute a New York, la scena che ha mantenuto il locale vivo durante gli anni ottanta era la scena underground dell'Hardcore punk e in particolare il New York hardcore. Le domeniche al CBGB erano dedicate al \"Matinee Day\" dove si esibivano band Hardcore punk dal pomeriggio fino all'ora di cena. Solitamente l'ingresso era libero, o poco costoso.\nNel corso degli anni, a causa delle violenze provocate ai concerti \"Hardcore\" dentro e fuori dal locale, \"Kristal\" fu costretto a non promuovere pi\u00f9 il \"Matinee Day\"' e dal 1990, il CBGB non ha pi\u00f9 organizzato concerti Punk o Hardcore. Il CBGB successivamente ha accettato band hardcore punk diverse volte negli anni '90, senza imporre delle regole precise riguardo al genere delle band, ma mai con la regolarit\u00e0 di un tempo. Alcune Hardcore punk band leggendarie che suonarono al \"Matinee Day\" del CBGB includono Gorilla Biscuits, Cro-Mags, Agnostic Front, Sick of It All, Rest In Pieces, Warzone, Urban Waste, Youth of Today, Murphy's Law, Leeway, Sheer Terror, Minor Threat, e Killing Time.\nAnni novanta e duemila.\nIl CBGB ha chiuso il 30 settembre 2006 dopo una lunga battaglia legale con i proprietari dell'immobile di Bowery.\nIl proprietario Hilly Kristal comunic\u00f2 la notizia che avrebbe riaperto il CBGB a Las Vegas nel 2008 annunciando: \u00abHo preso tutto, i banconi, il palco, i cessi dove Joey Ramone ha fatto la pip\u00ec insieme a me. Ho preso tutto ci\u00f2 che ha fatto di questo posto il \"CBGB\"\u00bb. Ma Hilly Kristal non potr\u00e0 mantenere la sua promessa: morir\u00e0 il 28 agosto 2007 per le complicanze di un tumore ai polmoni. . \nAttualmente all'ex CBGB \u00e8 presente un negozio d'abbigliamento (\"John Varvatos\") ed una parte delle pareti con i poster originali \u00e8 rimasta intatta.\nJohn Varvatos ha creato, al fianco della vendita delle sue collezioni abbigliamento di ispirazione \"Rock\", un ambiente virtuale nel quale \u00e8 possibile \"entrare\" nel CBGB prima della chiusura."}
{"id": "521750", "revid": "125958180", "url": "https://it.wikipedia.org/wiki?curid=521750", "title": "Processo amministrativo", "text": "Il processo amministrativo nell'ordinamento italiano \u00e8 un tipo di procedimento giurisdizionale che pu\u00f2 essere utilizzato da parte di una persona, fisica o giuridica, e a cui pu\u00f2 rivolgersi al fine di ottenere la tutela di un interesse legittimo di cui \u00e8 titolare, o al fine di soddisfare una pretesa risarcitoria derivante da una lesione di un suo diritto soggettivo ed ora anche di un suo interesse legittimo.\nLa disciplina \u00e8 contenuta nel codice del processo amministrativo del 2010.\nFondamento normativo.\nLa possibilit\u00e0 per il cittadino di difendere le proprie posizioni \u00e8 indicata fondamentalmente dagli articoli 24, 103 e 113. della Costituzione della Repubblica Italiana.\nAzioni proponibili.\nLe azioni proponibili dinanzi al giudice amministrativo sono caratterizzate da:\n1) Generalit\u00e0: deriva dalla disposizione dell'articolo 24 della Costituzione la quale stabilisce che \"tutti possono agire in giudizio\";\n2) Astrattezza: deriva dalla disposizione dell'articolo 24 della Costituzione, il quale stabilisce che \"tutti possono agire in giudizio per la tutela dei propri diritti e interessi legittimi\". Dunque da questo capiamo che tutti potranno proporre azioni a tutela di situazioni giuridiche soggettive indipendentemente dalla concreta esistenza delle stesse. Non si dovr\u00e0 dare prova che la situazione giuridica soggettiva sostanziale esiste in concreto per rendere la domanda ricevibile, ma soltanto affermare la sua esistenza astrattamente e chiederne la tutela;\n3) Autonomia: la sentenza di rigetto del giudice non influir\u00e0 sui presupposti dell'azione, ma solo sulla situazione di cui si richiede la tutela. Possono cio\u00e8 esistere i presupposti per l'azione e dunque essere questa ricevibile, ma poi giungere ad una sentenza di rigetto riguardo alla situazione giuridica soggettiva di cui si richiede tutela. L'una non influisce sull'altra, perci\u00f2 si pu\u00f2 dire che l'azione \u00e8 in posizione di autonomia rispetto alla situazione giuridica soggettiva sostanziale dedotta in giudizio.\n\u00c8 possibile proporre le seguenti azioni giurisdizionali:\nOrgani competenti.\nSono organi della Giustizia Amministrativa il T.A.R. e, quale organo di appello, il Consiglio di Stato. Per la Regione Siciliana \u00e8 organo d'appello il Consiglio di Giustizia Amministrativa per la Regione Siciliana, che agisce come sezione distaccata del Consiglio di Stato.\nSono giudici amministrativi speciali la Corte dei Conti, il Tribunale Superiore per le Acque Pubbliche, le Commissioni per i ricorsi in materia di brevetti, i Commissari Regionali per la Liquidazione degli Usi Civici, i Consigli Nazionali di alcuni ordini professionali.\nTipologia dei processi.\nA seconda delle materie trattate, il processo amministrativo si articola in:\nAnalogie con il rito civile.\nIl processo amministrativo per alcuni versi \u00e8 simile al processo civile, essendo entrambi basati sul sistema dispositivo ad impulso di parte, nonch\u00e9 sul principio del contraddittorio, dell'oralit\u00e0 e della collegialit\u00e0; per altro verso, il processo amministrativo differisce da quello civile per la presenza necessaria dei controinteressati e per la limitazione dei mezzi istruttori ammessi in alcune giurisdizioni.\nIstruttoria.\nGeneralit\u00e0.\nL'istruttoria \u00e8 quella parte del processo in cui viene ricostruito il fatto e si distingue in questo senso dalla trattazione che invece riguarda l'individuazione degli aspetti giuridici. L'istruttoria, bench\u00e9 molto pi\u00f9 attenuata, \u00e8 presente anche nel processo amministrativo. Di norma in tale tipologia di processo non sono gli aspetti di fatto ad essere origine della controversia ma quelli di diritto. Nell'istruttoria, l'aspetto pi\u00f9 importante \u00e8 quello della prova, visto che si deve ricostruire un fatto controverso.\nNel procedimento amministrativo, sar\u00e0 il responsabile del procedimento a doverla curare: l\u2019assenza o la scarsa efficienza della sua azione possono poi portare all\u2019annullabilit\u00e0 dell\u2019atto emesso per difetto di istruttoria (\u00e8 una delle ipotesi di c.d. eccesso di potere).\nIl principio anche nel processo amministrativo \u00e8 quello che l'onere della prova spetta a chi compie l'affermazione, ma, poich\u00e9 la posizione delle parti \u00e8 diversa rispetto ad altri tipi di processo (il ricorrente \u00e8 infatti un privato e l'altra parte \u00e8 l'amministrazione), per ovviare alla situazione di disparit\u00e0 del ricorrente rispetto all'autorit\u00e0 pubblica \u00e8 stato coniato il concetto di principio di prova dove si chiede solo un inizio di dimostrazione della fondatezza della propria pretesa.\nCompetente per l'istruttoria \u00e8 il presidente del tribunale. La conferisce al presidente il potere di richiedere tramite ordinanza istruttoria atti e documenti in relazione ai quali il provvedimento \u00e8 stato emanato. Inoltre, l'articolo 23 conferisce allo stesso il potere di porre in essere gli incombenti istruttori che ritenga opportuni. Essendo incaricato della decisione, ha poi poteri istruttori anche il Collegio, che pu\u00f2 disporne dove non ritenga chiarita la situazione di fatto.\nMezzi di prova.\nTornando al discorso sulla prova nel processo amministrativo, oltre ad una normativa dedicata, vi \u00e8 la possibilit\u00e0 di utilizzare i mezzi previsti nel processo civile (tale orientamento \u00e8 confermato dalla Corte costituzionale con sentenza numero 146/1987).\nI mezzi di prova sono essenzialmente:\nNella giurisdizione amministrativa non sono ammessi come mezzi di prova la confessione e il giuramento, considerato che sono prove legali e pertanto legate all'indisponibilit\u00e0 della pretesa sostanziale.\nUdienza di discussione.\nDopo la conclusione della fase istruttoria, occorre che una delle parti presenti una nuova istanza per la fissazione dell'udienza di discussione.\nTale richiesta deve essere inoltrata entro un anno dalla conclusione dell'istruttoria altrimenti opera la perenzione del ricorso.\nRicevuta la domanda viene formato il fascicolo d'ufficio e trasmesso al Presidente che deve, decorsi 20 giorni fissare il giorno dell'udienza con decreto.\nLe parti possono presentare documenti fino a 40 giorni liberi prima dell'udienza e memorie fino a 30 giorni liberi prima e presentare repliche fino a 20 giorni liberi prima.\nAll'udienza di discussione il giudice incaricato espone i fatti e motivi risultanti dal ricorso, gli eventuali rappresentanti delle parti possono esporre un proprio assunto in maniera succinta.\nCasi di trattazione in camera di consiglio.\nLa legge T.A.R. prevede, all'art. 27, una procedura spedita nei casi in cui si debba dare atto della rinuncia al ricorso o dichiararne l'estinzione, nei ricorsi in cui tutte le parti siano concordi sulla cessazione della materia del contendere, nei ricorsi in materia di spese per il mantenimento di alienati o inabili al lavoro, nel giudizio di ottemperanza e in tutti i casi debba essere deliberata con ordinanza motivata una misura cautelare.\nIn tali ipotesi \u00e8 previsto un procedimento in Camera di consiglio, caratterizzato dalla decisione collegiale in assenza di pubblica discussione, regola generale per la fase decisoria ordinaria.\nDecisione del ricorso.\nLa decisione del ricorso amministrativo \u00e8 emessa tramite il provvedimento giurisdizionale della sentenza (parziale o definitiva), contemplata anche, in casi tassativamente previsti dal Codice del processo amministrativo, in forma semplificata (riti speciali).\n\u00c8 fatto onere alle parti di richiedere con istanza al Presidente del Tar competente, la fissazione dell'udienza di discussione. Una volta fissata tale udienza, il Presidente ne d\u00e0 comunicazione alle parti con almeno 60 giorni di preavviso, al fine di permettere lo scambio di documenti (40 giorni prima dell'udienza), memorie conclusionali (30 giorni) e memorie di replica (20 giorni).\nL'udienza di discussione si svolge in pubblica seduta, con la possibilit\u00e0 per i rappresentanti delle parti di svolgere succinte conclusioni riassuntive.\nConclusa l'udienza, se il giudice non deve emettere provvedimenti interlocutori (ad esempio l\u2019integrazione contraddittorio), deposita la sentenza contenente, a pena di nullit\u00e0, la sottoscrizione, presso la cancelleria del Tar, cui seguir\u00e0 la pubblicazione della sentenza stessa.\nLa riforma del processo amministrativo.\nIn attuazione della delega conferita al Governo dalla , \u00e8 stato emanato il , contenente quattro allegati. il primo \u00e8 il \"codice del processo amministrativo\", il secondo contiene le norme di attuazione del codice, il terzo le norme transitorie, il quarto le norme di coordinamento e abrogazioni.\nAtto introduttivo del processo amministrativo.\nIl ricorso giurisdizionale amministrativo \u00e8 l'atto introduttivo del giudizio dinanzi al giudice amministrativo.\nEsso va redatto in forma scritta e deve contenere:\nDevono poi essere allegati, ma non a pena di inammissibilit\u00e0, i documenti a sostegno della richiesta e copia del provvedimento impugnato.\nLa mancanza o l'incertezza degli elementi del ricorso comportano la nullit\u00e0 (e la conseguente pronuncia d'inammissibilit\u00e0) dello stesso. La nullit\u00e0 \u00e8 generalmente ritenuta rilevabile d'ufficio e non opponibile dalla parte che vi ha dato causa. Tuttavia la nullit\u00e0 pu\u00f2 essere sanata laddove l'atto sia idoneo al raggiungimento dello scopo suo proprio.\nIl ricorso deve essere notificato, pena l'inammissibilit\u00e0, entro il termine perentorio di 60 giorni dalla comunicazione, pubblicazione, notificazione del provvedimento impugnato all'Amministrazione emittente e almeno uno dei controinteressati, secondo le regole delle notificazioni del c.p.c. Nei 30 giorni successivi l'adempimento degli oneri di notifica, il ricorso deve essere depositato presso la cancelleria del Tar competente. Con il deposito si determina la costituzione del ricorrente e la pendenza del giudizio amministrativo di primo grado. Da sottolineare infine, come con il deposito del ricorso, il ricorrente non abbia l'onere, spettante invece a carico dell'Amministrazione emittente il provvedimento, di depositare presso la cancelleria l'atto impugnato assieme all'intera pratica, cos\u00ec da permettere al ricorrente e a chiunque sia destinatario del provvedimento e possibile interventore, di conoscere eventuali ulteriori documenti o vizi dell'atto impugnato, da poter far valere tempestivamente (60 giorni) attraverso l'istituto dei motivi aggiunti.\nLa costituzione dei controinteressati, ed ora anche della parte resistente (Amministrazione), avviene mediante notifica, entro 60 giorni dal ricevimento della notifica del ricorso, al ricorrente e mediante il deposito nei successivi 30 giorni presso la cancelleria del Tar delle memorie con relative difese ed eventuale produzione di documenti. \u00c8 prevista altres\u00ec l'ipotesi che, in alternativa alla mera costituzione in giudizio, i controinteressati propongano \"ricorso incidentale\", sempre entro i termini perentori sopra descritti. Attraverso il ricorso incidentale, la controparte non si limita ad opporsi al ricorso principale, ma, laddove dall'accoglimento di quest'ultimo possa derivarne per essa una lesione potenziale, impugna, a condizione dell'assenza di una lesione attuale, azionabile solo in via principale, un provvedimento amministrativo, anche diverso da quello oggetto del ricorso principale, seppur connesso a quest'ultimo, dal quale dipende la sua legittimazione a ricorrere.\nIn ultimo, \u00e8 utile accennare all'istituto dei motivi aggiunti, mediante il quale il legislatore ha voluto perequare la disparit\u00e0 gerarchica nella quale si trova il privato cittadino nei confronti della Pubblica Amministrazione. Con tale istituto \u00e8 previsto che, qualora sia gi\u00e0 stato presentato il ricorso principale, e si venga a conoscenza di nuovi documenti o di nuovi vizi dell'atto impugnato, possano essere fatti vale nel medesimo giudizio, con funzione integrativa della domanda principale, notificandoli all'Amministrazione e ad almeno uno dei controinteressati nel termine perentorio di 60 giorni dalla conoscenza di questi ultimi.\nIl controinteressato.\nFigura processuale necessaria nel processo amministrativo \u00e8 il cosiddetto \"controinteressato\", ossia il titolare dell'interesse a sostenere la legittimit\u00e0 e la validit\u00e0 del provvedimento impugnato (dal quale evidentemente trae dei vantaggi). Egli ha quindi un interesse giuridicamente rilevante di segno opposto rispetto a quello del ricorrente, che mira alla conservazione dell'atto.\nSecondo l'orientamento dell'Adunanza Plenaria del Consiglio di Stato (cfr. sentenza Ad. Plen. n. 9 del 1996), occorrono due elementi ai fini del riconoscimento della qualit\u00e0 di controinteressato nel processo amministrativo:\nL'interesse alla conservazione dell'atto gravato \u00e8 il fattore che determina non solo la legittimazione a resistere (del controinteressato), ma persino la sua legittimazione a . Inoltre, i controinteressati possono sempre intervenire nel processo (litisconsorzio facoltativo dal lato passivo) o proporre appello.\nIl controinteressato, in quanto portatore di un interesse alla conservazione dell'assetto recato dal provvedimento impugnato, \u00e8 abilitato ad esperire tutti i rimedi difensivi atti a paralizzare, indebolire o vanificare l'iniziativa della parte ricorrente: la legge gli riconosce la possibilit\u00e0 di difendere la posizione di vantaggio acquisita, che potrebbe essere compromessa da una pronuncia demolitoria."}
{"id": "521752", "revid": "330019", "url": "https://it.wikipedia.org/wiki?curid=521752", "title": "Val d'Aveto", "text": "La val d'Aveto \u00e8 una vallata situata tra le regioni Liguria ed Emilia-Romagna, inserita tra la citt\u00e0 metropolitana di Genova e la provincia di Piacenza.\nLa valle \u00e8 attraversata dal torrente omonimo, tributario della Trebbia, a cui si unisce nel comune piacentino di Corte Brugnatella, in localit\u00e0 Confiente. In essa sono presenti i due comuni di Rezzoaglio e Santo Stefano d'Aveto, appartenenti al territorio metropolitano genovese; nella provincia di Piacenza vi sono quelli di Ferriere, Cerignale e Corte Brugnatella.\nGeografia fisica.\nFlora.\nLa Liguria \u00e8 tra le regioni italiane quella che annovera il maggior numero di specie vegetali. All'interno della regione certamente l'Appennino ligure e la val d'Aveto occupano una posizione privilegiata, grazie alle loro caratteristiche climatiche, geografiche e geologiche.\nL'Appennino ligure si pu\u00f2 considerare una cerniera tra la regione fitogeografica medioeuropea e quella mediterranea, il cui confine corre proprio lungo la dorsale appenninica. Oltre a ci\u00f2 questa catena montuosa rappresenta il raccordo tra le Alpi e l'Appennino Peninsulare. Questa particolare condizione rende possibile la presenza nella stessa area di specie botaniche caratteristiche dei diversi ambienti con cui l'Appennino ligure confina.\nSi aggiungono a questa situazione favorevole il notevole gradiente altitudinale, che per la val d'Aveto va dai circa 350 metri della confluenza con il fiume Trebbia fino ai 1804\u00a0m della vetta del monte Maggiorasca, e la vicinanza con il mare propria della parte pi\u00f9 meridionale della valle che vede alcune delle cime che la circondano, come ad esempio il monte Ramaceto o lo stesso monte Aiona, affacciarsi direttamente sulle valli che giungono al mare.\nIn val d'Aveto vengono coltivate variet\u00e0 di patata particolari: la patata quarantina prugnona, la patata cabannese e la patata quarantina bianca genovese.\nFauna.\nDal punto di vista faunistico, oltre ai classici animali da allevamento e da cortile, abitano la valle molte specie, quali: caprioli, daini, tassi, ricci, volpi, cinghiali, faine, gatti selvatici, cavalli inselvatichiti e lupi; ricca l'avifauna, che comprende rapaci (tra cui gufi, civette, poiane e falchi), codirossi, rondini montane, fringuelli, ballerine bianche, cardellini, ghiandaie, upupe, cuculi e tordi, per citarne solo alcuni.\nClima.\nIl clima della parte ligure, sebbene la valle si trovi all'interno degli Appennini, ha caratteristiche pi\u00f9 similari a quello alpino.\nLa neve pu\u00f2 infatti iniziare a cadere gi\u00e0 da fine settembre e terminare le sue precipitazioni anche a giugno (come avvenuto nel 2013).\nStoria.\nIn epoca romana gli abitanti della valle, appartenenti alle etnie dei Liguri Iluati e dei Liguri Veleiati, dettero non pochi problemi alla nascente potenza latina, in un periodo protratto dal II secolo a.C., fino alla sconfitta dei Veleiati della foresta del monte Penna, ad opera del console Marco Claudio Marcello nel 166 a.C..\nI Liguri veneravano il monte stesso come dio, e le foreste alle sue pendici erano considerate luoghi sacri. Tito Livio e il Console Gneo Fabrizio ne lodarono le doti di combattenti a Roma.\nIn epoca longobarda nel VII secolo, la valle accolse una comunit\u00e0 di monaci di san Colombano, che costruir\u00e0 a Villa Cella, un monastero importante, tanto da essere nominato in alcuni documenti di epoca longobarda. Esso e tutta la zona dipender\u00e0 dai monaci della potente abbazia di San Colombano di Bobbio ed al suo ricco feudo reale ed imperiale monastico.\nSuccessivamente la valle pass\u00f2 sotto il dominio dei Malaspina, che iniziarono la costruzione del castello di Santo Stefano d'Aveto, e infine dei Fieschi che acquistarono il territorio per la somma di 28.000 lire alla fine del XV secolo.\nDopo la Congiura dei Fieschi nel 1547 a Genova, che fall\u00ec miseramente, la valle venne assegnata alla famiglia Doria; contro di loro vi saranno due importanti rivolte alla fine del XVIII secolo, quando la valle divent\u00f2 parte integrante della Repubblica di Genova, del Regno di Sardegna e infine del Regno d'Italia.\nDurante la seconda guerra mondiale, data la sua difficile accessibilit\u00e0, la valle verr\u00e0 usata come rifugio da alcune formazioni partigiane, ma venne risparmiata dagli scontri, eventi che si verificarono soprattutto nelle valli vicine come la val Fontanabuona, la valle Sturla e la val Graveglia.\nOggi parte del territorio \u00e8 occupata dal Parco naturale regionale dell'Aveto. Nella Riserva naturale Agoraie di sopra e Moggetto, \u00e8 presente il \"lago degli Abeti\", uno specchio d'acqua che ospita sul fondo alcuni tronchi d'abete fossili.\nLa valle fu tana di briganti e di leggende: si narra che poco lontano dalla radura chiamata Cabrusci\u00e0, vi fosse una locanda dove l'oste avvelenava i clienti pi\u00f9 facoltosi; scoperto dai Malaspina venne bruciato vivo nella sua locanda, da cui il nome della radura \"Ca bruxi\u00e0\" (dal genovese Casa bruciata). Altre fonti indicano con questo nome una dogana sulla strada che conduce al centro abitato di Borzonasca, fuori dalla valle.\nAnticamente un lago occupava le odierne piane della Moglia, vicino al paese di Cabanne (Rezzoaglio). Furono i monaci di Villa Cella, lavorando duramente, ad aprire le chiuse naturali che intrappolarono l'acqua nella piana, e a farla defluire attraverso la gola detta Masappello.\nLa valle ebbe certamente un visitatore illustre: lo scrittore e Premio Nobel Ernest Hemingway. Durante il secondo conflitto bellico, precisamente nell'anno 1945, transitando sia per la val d'Aveto che nella val Trebbia come corrispondente al seguito dell'esercito di liberazione, si dice abbia scritto sul proprio diario la seguente frase:\nTestimonianze dirette confermano inoltre che Ernest Hemingway visit\u00f2 una seconda volta la val d'Aveto, durante gli anni cinquanta, per recarsi a pescare lungo il fiume Aveto.\nL'alluvione del 2015.\nNella notte del 14 settembre 2015 una parte della provincia di Piacenza fu devastata dalle esondazioni improvvise del Nure dell'Aveto e della Trebbia, dovute al maltempo e ad ammassi di detriti, che causarono danni ingenti, il crollo del Ponte di Barberino sulla Trebbia e la morte di tre persone in val Nure. Le localit\u00e0 pi\u00f9 colpite furono Roncaglia, Pontenure, Ponte dell'Olio, Bettola, Farini, Ferriere, Rivergaro, Bobbio, Corte Brugnatella e Ottone; colpita anche l'alta val d'Aveto genovese nei comuni di Rezzoaglio e Santo Stefano d'Aveto, l'alta Val Trebbia genovese nei comuni di Gorreto, Propata, Torriglia ed i limitrofi comuni di Montoggio e Valbrevenna in alta val Scrivia.\nMonumenti e luoghi d'interesse.\nAree naturali.\nLa zona della val d'Aveto pi\u00f9 apprezzata dai bagnanti \u00e8 quella nel comune di Corte Brugnatella, (Piacenza), in cui il torrente forma delle magnifiche gole e dove \u00e8 attorniato da spiagge, a volte anche di sabbia.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nEditoria.\nDal 9 luglio 1903 a Bobbio si pubblica un settimanale cattolico, chiamato \"La Trebbia\", distribuito nei comuni di Bobbio, Coli, Corte Brugnatella, Ottone, oltre che su abbonamento in Italia, specie nell'area di Genova, Chiavari, Piacenza, Pavia e Milano, e all'estero. Oltre alle informazioni di interesse religioso, il settimanale s'interessa degli eventi culturali e della cronaca locale del Bobbiese e dei comuni dell'Alta Val Trebbia, della Val d'Aveto e dell'Oltrepenice (territorio dell'Oltrep\u00f2 al di l\u00e0 del monte Penice un tempo sotto Bobbio e dei comuni un tempo sotto l'antica contea e poi provincia di Bobbio, ancora oggi nella diocesi di Piacenza-Bobbio e nel vicariato di Bobbio), oltre che della storia e delle tradizioni locali.\nEnogastronomia.\nCaratteristici di questa zona sono i formaggi \"San St\u00e8\" \"u cabanin \" \"Sarazzu\": notevole in val d'Aveto \u00e8 infatti la presenza di pascoli e allevamenti di bestiame.\nParticolarmente apprezzati anche i prodotti tipici della montagna, in particolare i frutti di bosco, che qui trovano facile diffusione.\nLa valle \u00e8 altres\u00ec famosa per i suoi funghi, che dato il microclima e l'altitudine, presentano caratteristiche particolari.\nDemografia.\nComuni principali.\nDi seguito \u00e8 riportata la lista dei cinque comuni della valle ordinati per numero di abitanti al 31 dicembre 2010:"}
{"id": "521753", "revid": "289247", "url": "https://it.wikipedia.org/wiki?curid=521753", "title": "San Modestino", "text": ""}
{"id": "521758", "revid": "367445", "url": "https://it.wikipedia.org/wiki?curid=521758", "title": "Filtro Bessel", "text": "In elettronica e nell'elaborazione numerica dei segnali, un filtro Bessel \u00e8 un tipo di filtro lineare che rende massimamente piatto su tutta la banda passante il ritardo di gruppo (\"group delay\", definito come l'opposto della derivata della fase rispetto alla pulsazione). Espresso in altri termini ci\u00f2 significa che tutte le componenti nella banda passante del segnale di ingresso sono ritardate all'incirca dello stesso tempo.\nQuesta caratteristica lo rende particolarmente indicato nelle applicazioni in cui \u00e8 richiesta la minima distorsione su tutta la banda dei segnali da filtrare, come ad esempio nei sistemi audio crossover.\nIl filtro Bessel presenta la peggiore risposta in frequenza comparato agli altri tipi di filtri; l'attenuazione fuori banda \u00e8 scadente e pertanto non viene usato per il filtraggio di canali adiacenti contigui. Tra tutti i filtri per\u00f2 \u00e8 quello caratterizzato da una perfetta risposta in fase e viene usato quando la linearit\u00e0 della risposta in fase \u00e8 la specifica stringente del progetto."}
{"id": "521762", "revid": "17351", "url": "https://it.wikipedia.org/wiki?curid=521762", "title": "Mitsubishi T-2/F.1", "text": ""}
{"id": "521764", "revid": "125140362", "url": "https://it.wikipedia.org/wiki?curid=521764", "title": "Mitsubishi F-1", "text": "Il Mitsubishi F-1 \u00e8 un caccia multiruolo bigetto monoplano ad ala alta a freccia prodotto dalla divisione aeronautica dell'azienda giapponese Mitsubishi Heavy Industries.\nSviluppato dall'addestratore biposto T-2 fu il primo caccia giapponese sviluppato autonomamente dal termine della seconda guerra mondiale.\nStoria del progetto.\nLo sviluppo del velivolo inizi\u00f2 nel 1967 con il programma TX, il quale fu avviato dal ministero della difesa nipponico per addestrare i propri piloti ad utilizzare mezzi con propulsione a reazione come gli F-104 Starfighter e gli F-4 Phantom II.\nTra i vari progetti vi era quello della Mitsubishi, denominato XT-2 e che era molto simile al Jaguar anglo-francese. Erano inizialmente previste due versioni, la T2K armata con un cannone Vulcan e dotata di radar e la T2Z, sfornita di entrambi. Entrambe erano per\u00f2 dotate di slitte alle estremit\u00e0 alari (per missili modello Sidewinder) e quattro punti di attacco subalari. In tutto ne vennero prodotte una novantina di unit\u00e0, per lo pi\u00f9 in versione K.\nDa quest'ultima deriv\u00f2 la realizzazione di un modello cacciabombardiere biposto che prese il nome di F1. Lo svilupp\u00f2 cominci\u00f2 nel 1973 e il primo volo fu eseguito nel 1975. Il bimotore, spinto da turbofan TF40, si caratterizzava per l'ala alta e corta, la singola deriva verticale e le prese d'aria laterali. Come apparato radar impiegava il J/AWG-12, derivato dall'AWG-12 in dotazione ai Phantom II della RAF.\nIl mezzo venne concepito per la lotta anti-nave, e venne dotato come armamento di cannone Vulcan, due slitte per missili Sidewinder alle estremit\u00e0 alari e quattro piloni subalari pi\u00f9 un quinto nella parte centrale della fusoliera.\nL'autonomia era di circa 500 km, mentre il carico bellico massimo era di circa 2\u00a0700 kg.\nTra il 1978 e il 1987 ne furono prodotti 77 esemplari sui 160 previsti dall'ordine iniziale. Furono radiati dal servizio nel 2006."}
{"id": "521765", "revid": "1984945", "url": "https://it.wikipedia.org/wiki?curid=521765", "title": "Ordine mistico del tempio della rosacroce", "text": "L'Ordine mistico del tempio della rosacroce, abbreviato spesso in OMTRC, \u00e8 stata un'associazione a sfondo esoterico, attiva all'inizio del Novecento.\nStoria.\nL'ordine \u00e8 originariamente stato fondato in Inghilterra nel 1912 da Annie Besant, Marie Russak e James Wedgwood, ma a causa di numerosi problemi che si originarono durante la prima guerra mondiale, la sua attivit\u00e0 venne sospesa.\nBesant ritorn\u00f2 quindi ai suoi lavori come alto grado del Droit Humain e presidente mondiale della Societ\u00e0 teosofica, Wedgwood continu\u00f2 a lavorare come vescovo della Chiesa cattolica liberale e Russak prese contatti in California con Harvey Spencer Lewis, che aiut\u00f2 nella elaborazione dei rituali dell'Ordine rosacroce AMORC. \nNell'anno 2016 l'Ordine ha ripreso le attivit\u00e0, un piccolo nucleo lavora perseguendo gli scopi originari, cercando di mantenere inalterati i principi dei fondatori.\nStruttura e funzionamento.\nPrincipi.\nIl motto dell'associazione era \"Lux veritatis\" (luce della verit\u00e0).\nL'attivit\u00e0 \u00e8 quindi basata sulla massima \"Ora et labora\". L'Ordine si appoggia su vari postulati che determinano la sua attivit\u00e0:\nLa OMTRC stabilisce due tipi di riunioni:\nGradi.\nL'Ordine possiede tre gradi iniziatici: \"discepolo\", \"compagno\" e \"maestro\".\nCome dicono i veri maestri della teosofia, esiste una gran differenza tra l'iniziazione rituale e la vera iniziazione, per cui il seguente schema dei gradi \u00e8 unicamente simbolico e non ha nessuna relazione con il progresso spirituale di ciascun membro."}
{"id": "521769", "revid": "71155", "url": "https://it.wikipedia.org/wiki?curid=521769", "title": "Luca Canonici", "text": "Carriera.\nDopo il debutto, avvenuto nel 1985 presso il Teatro dell'Opera di Roma con \"Rigoletto\" (Duca di Mantova), ha intrapreso una brillante carriera che lo ha condotto in alcuni fra i pi\u00f9 prestigiosi teatri del mondo fra i quali Teatro alla Scala di Milano, Royal Opera House-Covent Garden di Londra, Staatsoper di Vienna, Teatro Comunale di Firenze, Opernhaus di Zurigo, Bayerische Staatsoper di Monaco, Teatro la Fenice di Venezia, Concertgebouw di Amsterdam, Accademia Nazionale di Santa Cecilia in Roma, Teatro Regio di Parma, Rossini Opera Festival di Pesaro, Teatro San Carlo di Napoli, Teatro Massimo di Palermo, collaborando con direttori d'orchestra come Bruno Bartoletti, Luciano Berio, Bruno Campanella, Riccardo Chailly, John Eliot Gardiner, Gustav Kuhn, Riccardo Muti, Daniel Oren, Evelino Pid\u00f2, Donato Renzetti, Nino Rota, Nino Sanzogno, Flavio Emilio Scogna, Georg Solti, Marcello Viotti e Alberto Zedda.\nNel 1986 \u00e8 principe Nilskij ne \"Il giocatore\" di Sergei Prokofiev con Daniela Dess\u00ec, Elena Souliotis e Franco Calabrese al Comunale di Firenze.\nNel 1987 \u00e8 Pisandro ne Il ritorno d'Ulisse in patria diretto da Bruno Bartoletti con James King (tenore) e Natale De Carolis a Firenze e Fernando ne \"Il furioso all'isola di San Domingo\" con Carlo Rizzi (direttore d'orchestra) e Luciana Serra al Teatro Municipale (Piacenza).\nNel 1989 \u00e8 Tebaldo ne \"I Capuleti e i Montecchi\" diretto da Riccardo Muti con Paul Plishka, Nuccia Focile e Carlo Colombara nella trasferta della Scala al Teatro Bol'\u0161oj di Mosca.\nNel 1990 \u00e8 Ernesto in \"Don Pasquale\" con Barbara Hendricks, Gino Quilico ed Enzo Dara alla Fenice.\nNel 1992 \u00e8 il protagonista in \"Fra Diavolo\" diretto da Bruno Campanella con Alessandro Corbelli e Sumi Jo alla Scala.\nNel 1994 \u00e8 il conte Almaviva-Lindoro ne \"Il barbiere di Siviglia\" di Paisiello con Corbelli, Giorgio Surian e Bruno de Simone al Teatro Verdi (Firenze).\nNel 1996 alla Scala \u00e8 Rinuccio nella prima di Gianni Schicchi con Leo Nucci e Lorenzo Regazzo ed Ada nella prima assoluta di \"Outis\" di Luciano Berio con Dominique Visse, Alan Opie e gli Swingle Singers.\nNel 2002 \u00e8 il protagonista maschile nell'opera La Memoria Perduta di Flavio Emilio Scogna su libretto di Gina Lagorio per il Teatro dell'Opera di Roma sotto la direzione dell'autore e la regia di Pier'Alli.\nNel 2003 canta nelle prime assolute di \"Il mistero del finto cantante\" e \"Che fine ha fatto la piccola Irene\" di Marco Betta diretto da Federico Longo con Ugo Dighero al Teatro dei Rozzi di Siena.\nFra le sue ultime interpretazioni operistiche si segnalano \"Les mamelles de Tir\u00e9sias\" al Festival di Macerata e al Teatro Lirico di Cagliari, \"Il barbiere di Siviglia\" di Paisiello a Sassari, \"Nabucco\" al Teatro della Fortuna di Fano, \"L'enfant et les sortil\u00e8ges\" al Teatro Piccinni di Bari, al Teatro Filarmonico di Verona e al Teatro Valli di Reggio Emilia, \"Il cappello di paglia di Firenze\" al Teatro Massimo di Palermo e al Teatro Regio di Torino, \"Requiem\" di Verdi con l'Orchestra Verdi di Milano (con la direzione di Riccardo Chailly), \"La Vedova allegra\" al Teatro Filarmonico di Verona e L'Heure espagnole al Teatre Principal de Palma de Mallorca.\nDal 2008 ha assunto la carica di Direttore Artistico di \"OperaFestival\", un progetto culturale teso a far risuonare la grande musica nei luoghi pi\u00f9 suggestivi di Firenze e della Toscana. \nOperaFestival \u00e8 soprattutto un festival di produzione, dal 2004 anima l'estate fiorentina, che si svolge in numerose citt\u00e0 della Regione Toscana: Firenze, Pistoia, Fiesole, Pietrasanta, Barberino di Mugello, Chiusdino (Siena), Montevarchi. Durante la sua direzione artistica ha promosso la collaborazione con importanti e prestigiose realt\u00e0 musicali come l'Orchestra del Maggio Musicale Fiorentino, l'Orchestra regionale toscana e con il Tuscan Sun Festival, e con artisti dal respiro internazionale quali Roberto Bolle, D\u012bm\u012btra Theodosiou, Angela Gheorghiu. \nDal 2008 il Festival ha rappresentato nuove produzioni de \"Il barbiere di Siviglia\", \"Aida\", \"Die Zauberfl\u00f6te\", \"La traviata\", \"La boh\u00e8me\", \"Gianni Schicchi\", \"Carmina Burana\" e \"Messa da Requiem\" di Verdi, \"Don Giovanni\" e \"Bol\u00e9ro\" di Ravel.\nAppassionato d'arte da sempre, dopo una lunga esperienza nel commercio antiquario, ha collaborato in qualit\u00e0 di esperto con alcune televisioni private, ideando e presentando programmi dedicati all'arte.\nDal 2010 ricopre la carica di Direttore del Museo di Arte Sacra della citt\u00e0 di Montevarchi.\nAssieme a Pupo e a Emanuele Filiberto di Savoia, ha partecipato al Festival di Sanremo 2010 con la canzone \"Italia amore mio\", classificandosi 2\u00ba posto.\nLo stesso anno ha presentato un album pop dal titolo \"Italia Amore Mio\" comprendente, fra gli altri, il brano presentato a Sanremo e la reinterpretazione della canzone \"Vita d'artista\" di Pupo.\nLa sua ricca discografia annovera titoli operistici quali \"La sonnambula\" (Nuova Era), \"Il signor Bruschino\" (Claves), \"Don Pasquale\" (Erato), \"La grande notte di Verona\", \"La favorita\" e \"La cambiale di matrimonio\" (Ricordi), \"Linda di Chamounix\" (Europa Records), \"Falstaff\" con Georg Solti (Decca), \"Messa da requiem\" con John Eliot Gardiner (Philips).\nHa sostituito Jos\u00e9 Carreras, assente per ragioni di salute, nelle riprese del film \"La boh\u00e8me\" diretto da Luigi Comencini. La voce che si sente \u00e8 quindi di Carreras, mentre a Canonici \u00e8 affidata soltanto la parte recitativa di Rodolfo.\nDall'ottobre 2010 conduce \"Valdarno amore mio\", un programma che ha lo scopo di far conoscere e rivalutare delle ricchezze del territorio, su Valdarno Channel, piccola emittente tv locale visibile nelle province di Arezzo e Firenze.\nNel 2012 ha interpretato il ruolo di Mr Grey nel film \"P.O.E. Poetry of Eerie\" diretto da artisti vari"}
{"id": "521770", "revid": "117095235", "url": "https://it.wikipedia.org/wiki?curid=521770", "title": "Metodo delle celle", "text": "Il metodo delle Celle (CM) \u00e8 un metodo numerico basato sulla formulazione finita diretta delle equazioni di un campo fisico. Il metodo consente di scrivere direttamente in forma algebrica il sistema di equazioni in grado di fornire la soluzione approssimata del problema studiato, senza ricorrere alla discretizzazione delle equazioni differenziali.\nLa maggior parte dei metodi numerici parte infatti dalla formulazione differenziale del campo fisico, la quale, fissando l'attenzione su porzioni di sistema di estensione infinitesima, fornisce la descrizione esatta delle grandezze che descrivono il campo trattato. Le equazioni differenziali ottenute, pur descrivendo il campo in maniera esatta sono per\u00f2 irrisolvibili nella maggior parte dei casi della pratica tecnico-ingegneristica. Si accetta cos\u00ec il compromesso di abbandonare la soluzione esatta per una approssimata, discretizzando le equazioni differenziali, ossia trasformandole in modo tale da riferirle a porzioni di dominio di estensione finita.\nIl CM accetta invece in partenza il concetto di soluzione approssimata, e fissa subito l'attenzione sulle porzioni di sistema di estensione finita: le celle. Diviso il dominio di studio in celle (realizzando quello che prende il nome di complesso di celle primale) si provvede ad una seconda divisione, associando una porzione di ogni cella a ciascuno dei suoi nodi. Con questa divisione (che pu\u00f2 seguire criteri arbitrari) si attribuisce ad ogni nodo del sistema primale di celle una regione di dominio, creando, di fatto, un secondo sistema di celle, detto sistema duale: esiste infatti una reciprocit\u00e0 piena (dualit\u00e0) fra gli elementi geometrici dei due sistemi di celle: ad ogni nodo del sistema primale resta infatti associata una cella del sistema duale (che costituisce la \"regione tributaria\" del nodo primale); viceversa: ai nodi del sistema duale corrispondono celle del sistema primale. Pi\u00f9 in generale: agli elementi geometrici del sistema primale (punti P, linee L, superfici S e volumi V) corrispondono gli elementi geometrici del sistema duale (rispettivamente volumi Vd, superfici Sd, linee Ld e punti Pd).\nUna grande risorsa del metodo, oltre alla sua semplicit\u00e0, \u00e8 la stretta aderenza alla realt\u00e0 fisica e sperimentale: facendo uso di variabili estensive, il CM conserva una grande aderenza alla realt\u00e0 fisica-sperimentale, riferendo le grandezze trattate agli elementi geometrici dei due sistemi di celle con la stessa logica con cui le grandezze vengono indagate sperimentalmente."}
{"id": "521778", "revid": "56620", "url": "https://it.wikipedia.org/wiki?curid=521778", "title": "Epos", "text": ""}
{"id": "521785", "revid": "2076813", "url": "https://it.wikipedia.org/wiki?curid=521785", "title": "Pier Antonio Micheli", "text": "Biografia.\nPier Antonio Micheli nacque a Firenze l\u201911 dicembre 1679 da Pier Francesco di Paolo e da Maria di Piero Salvucci. Cresciuto in una famiglia di modesta condizione economica, ricevette un\u2019educazione di base e poi fu avviato dal padre, all\u2019et\u00e0 di quattordici anni, al mestiere di libraio presso la bottega di Ottavio Felice Bonaiuti dove pot\u00e9 coltivare da autodidatta la propria precoce passione per il mondo vegetale e avvicinarsi allo studio della botanica, grazie alla lettura dei volumi presenti nella bottega libraria. \nDivenuto allievo dell\u2019abate e botanico vallombrosano Virgilio Falugi (1626-1707), ricevette incoraggiamenti e nuovi testi su cui approfondire le proprie conoscenze. Frequentando poi l\u2019ambiente vallombrosano entr\u00f2 in contatto anche con i monaci e botanici Biagio Biagi (1670-1735) e soprattutto Bruno Tozzi, cui in seguito il Micheli dedicher\u00e0 una nuova pianta denominata in suo onore \"Tozzia\". Fu proprio grazie all\u2019interessamento del Tozzi, studioso di buona fama in Italia e in Europa, che il Micheli fu introdotto nell\u2019ambiente scientifico e culturale fiorentino dove trov\u00f2 influenti protettori in Filippo Buonarroti, Lorenzo Magalotti e Giuseppe Del Papa, medico personale del Granduca Cosimo III. Tramite i buoni uffici del Del Papa, il Micheli venne presentato al Granduca che, impressionato dalle sue conoscenze botaniche, lo ammise alla sua presenza durante il pranzo come persona gradita al principe e poi il 12 ottobre 1706 lo nomin\u00f2 \"\u201caiuto del custode del Giardino de\u2019 Semplici\u201d\" di Pisa all\u2019epoca diretto da Michelangelo Tilli, con l\u2019obbligo di cercare piante, sia per quel giardino che per quello di Firenze. Cosimo III, cui Micheli dedic\u00f2 il suo primo scritto, il \"Ristretto del primo volume della Toscana illustrata\", rimasto inedito (Sede di Botanica della Biblioteca di Scienze dell\u2019Universit\u00e0 di Firenze, \"Ms. 4\"), fece inoltre dono allo studioso delle \"Institutiones rei herbariae\" di Joseph Pitton de Tournefort, opera pubblicata nel 1700 e considerata all\u2019avanguardia in materia di sistematica vegetale, appositamente fatta giungere da Parigi. Nell\u2019arco della sua trentennale attivit\u00e0 e produzione scientifica, Micheli applic\u00f2 in toto i criteri di classificazione del Tournefort, considerandosi sempre discepolo e continuatore dell\u2019opera del botanico francese. \nA partire dal 1703, sempre su incarico di Cosimo III, Micheli dette avvio alla sua cospicua attivit\u00e0 di viaggi di studio e di ricerca sul campo, che si protrarr\u00e0 per un trentennio e lo condurr\u00e0 in diverse regioni d\u2019Italia e d\u2019oltralpe. Memorabili in particolare tra i suoi primi viaggi quello compiuto nel 1708-1709 nei territori dell\u2019Impero Asburgico, della durata di sedici mesi, particolarmente avventuroso perch\u00e9 effettuato anche per carpire i segreti della fabbricazione della latta e quello effettuato a Roma e nel Regno di Napoli nel 1710, assai proficuo dal punto di vista dei rapporti scientifici fuori dal Granducato. Di questi e di altri viaggi possediamo un resoconto assai minuzioso grazie ad una serie di ventitr\u00e9 relazioni che coprono un arco temporale compreso tra il luglio 1704 e l\u2019agosto 1730, mai pubblicate e conservate in due codici della Sede di Botanica della Biblioteca di Scienze dell\u2019Universit\u00e0 Firenze (\"Mss. 26-27\").\nNei medesimi anni port\u00f2 avanti anche l\u2019attivit\u00e0 di impiegato granducale presso i giardini dei Semplici di Pisa e Firenze grazie alla quale pot\u00e9 allacciare e mantenere contatti con i pi\u00f9 grandi orti botanici del tempo, sia italiani che europei. Nel 1716 fond\u00f2, assieme a Niccol\u00f2 Gualtieri, Gaetano Moniglia, Sebastiano Franchi e altri la Societ\u00e0 Botanica Fiorentina, la prima al mondo nel suo genere e precorritrice dell\u2019attuale Societ\u00e0 Botanica Italiana. Nel 1718 la Societ\u00e0 Botanica Fiorentina ottenne, con motu proprio di Cosimo III, la gestione del Giardino dei Semplici di Firenze di cui il Micheli fu subito nominato direttore. Ricoprendo questo incarico per quasi un ventennio egli seppe arricchire le collezioni del giardino rendendolo famoso in tutto il mondo.\nPur perseguitato da una cronica mancanza di fondi riusc\u00ec a pubblicare, la \"Relazione dell\u2019erba detta da\u2019 botanici orobanche e volgarmente succiamele e mal d\u2019occhio, che da molti anni in qua si \u00e8 soprammodo propagata per tutta la Toscana\" nel 1723 e soprattutto nel 1729 il primo volume dei \"Nova plantarum genera iuxta Tournefortii methodum disposita, quibus plantae MDCCC recensentur, scilicet fere MCCC nondum observatae, reliquiae suis sedibus restitutae\", grazie al fondamentale finanziamento del nuovo Granduca Gian Gastone a cui l\u2019opera fu dedicata. Questo testo, magnifico per veste grafica e tavole illustrative, rappresenta il maggior apporto dello scienziato alla botanica, vera e propria pietra miliare nello studio delle crittogame, piante prive di organi riproduttori visibili allora chiamate \"plantae imperfectae\", costituendo la sintesi di un lunghissimo lavoro di archiviazione di dati, esperimenti e osservazioni al microscopio iniziato fin dal 1710 (Sede di Botanica della Biblioteca di Scienze dell\u2019Universit\u00e0 di Firenze, \"Ms. 50\"). In particolare il Micheli, che avrebbe voluto far seguire una seconda parte a questo primo volume, si concentr\u00f2 sullo studio e sull\u2019analisi dei funghi (900 specie trattate), che all\u2019epoca erano classificati tra le \"plantae imperfectae\" mentre oggi costituiscono un regno autonomo, e il suo contributo scientifico in materia fu di tale portata che in seguito egli venne a buon diritto considerato il padre della moderna micologia. Ad esclusione delle due opere citate e di una terza dal titolo \"Catalogus Plantarum Horti Caesarei Florentini\", pubblicata postuma nel 1748, a cura e con alcune aggiunte del suo allievo e amico Giovanni Targioni Tozzetti, tutta la produzione del Micheli rimane inedita. Tra i vari lavori rimasti in forma manoscritta e mai pubblicati \u00e8 particolarmente degno di nota uno studio dedicato alle piante marine (\"Mss. 29-30\"), atteso invano dai botanici contemporanei di Micheli, fra cui lo stesso Linneo.\nNegli anni compresi tra il 1724 e il 1736, al fine di ampliare ulteriormente il giardino dei Semplici, intraprese una serie di nuovi viaggi di ricerca per conto del Granduca Gian Gastone che lo porteranno a percorrere le campagne di buona parte della Toscana e del resto della penisola italiana. Probabilmente a seguito di uno di questi viaggi, effettuato nell\u2019autunno del 1736 nei territori della Repubblica di Venezia e in particolare sul Monte Baldo, a causa delle fatiche sostenute e delle asprezze del clima pi\u00f9 freddo del solito in quella regione, si ammal\u00f2 gravemente di polmonite sul finire del mese di dicembre e nel giro di pochi giorni venne a morte il 2 gennaio 1737.\nCome tramanda il Targioni Tozzetti nella biografia del suo maestro, il corpo di Micheli fu esposto la mattina seguente nella Chiesa di Santa Maria degli Alberighi, sua parrocchia; quindi, finite le esequie, fu ricomposto in una bara di legno e inumato nel pavimento della suddetta chiesa. Questa sepoltura avrebbe dovuto essere provvisoria in attesa di trasferire il corpo nella Basilica di Santa Croce, una volta ultimata la realizzazione del monumento sepolcrale che qui si era stabilito di erigere in onore del botanico. Purtroppo tale traslazione non avvenne mai a causa di controversie economiche che sorsero tra gli eredi, il priore di Santa Maria degli Alberighi e i frati di Santa Croce; per questo motivo, dopo qualche decennio, delle spoglie terrene del Micheli si perse ogni traccia, seguendo queste in toto la sorte toccata alla chiesa di Santa Maria degli Alberighi, soppressa nel 1769 per volere del Granduca Pietro Leopoldo e di l\u00ec a poco demolita. Ricorda sempre il Targioni Tozzetti che il busto collocato in Santa Croce poco si avvicina alle reali sembianze del Micheli perch\u00e9 fu scolpito ad immagine e somiglianza della maschera funeraria che egli stesso aveva fatto ricavare dal volto del defunto, ormai troppo deformato dalla malattia, mentre assai somigliante al vero risulta un busto in gesso un tempo di sua propriet\u00e0 e oggi incluso nelle collezioni della Sezione di Botanica del Museo di Storia Naturale dell\u2019Universit\u00e0 degli Studi di Firenze.\nEsequie solenni gli furono tributate poco tempo dopo anche dalla Societ\u00e0 Colombaria, di cui fu uno dei soci fondatori nel 1735, e ovviamente dalla Societ\u00e0 Botanica Fiorentina.\nOltre un secolo dopo la sua morte, la citt\u00e0 di Firenze intese onorare l\u2019illustre botanico dedicandogli una statua in una nicchia nel loggiato degli Uffizi. La scultura, opera di Vincenzo Consani (1818-1887) inaugurata nel 1856, raffigura Micheli mentre esamina una pianta che tiene in mano. L\u2019Amministrazione Comunale Fiorentina volle altres\u00ec intitolargli una via che costeggia un lato dell\u2019Orto Botanico.\nLe grandi capacit\u00e0 di botanico fruttarono in vita al Micheli la stima e l\u2019ammirazione di svariati scienziati, per lo pi\u00f9 stranieri, come Herman Boerhaave, William Sherard, James Petiver, con i quali intrattenne un intenso scambio di idee e di campioni vegetali. Molti campioni appartenuti al botanico fiorentino sono oggi conservati presso il Museo di storia naturale di Londra nel famoso \"Erbario Sloane\", qui confluiti perch\u00e9 inviati dal Micheli sia allo stesso Hans Sloane che a James Petiver.\nA conferma del suo importante contributo all'avanzamento degli studi botanici \u00e8 importante ricordare che molte specie di piante di svariate famiglie portano il suo nome e che Linneo, con cui pure era stato in contatto epistolare, volle tributargli nel 1753 un omaggio postumo dedicandogli il genere \"Michelia\" (famiglia \"Magnoliacee\").\nL\u2019attivit\u00e0 scientifica di Micheli non si esaur\u00ec unicamente nel campo della botanica, anzi, durante i suoi viaggi studi\u00f2 l\u2019ambiente naturale anche dal punto di vista geologico e mineralogico e raccolse parecchi fossili che poi puntualmente descrisse in alcuni dei suoi manoscritti.\nManoscritti ed erbario.\nI manoscritti e l\u2019erbario Micheli furono acquisiti nel 1738 dall\u2019allievo Giovanni Targioni Tozzetti e quindi la loro attuale collocazione fu determinata dai vari lasciti e dalle diverse scelte operate dagli eredi nel corso del tempo. \nIl nucleo pi\u00f9 corposo della collezione (manoscritti ed erbario), acquistato nel 1845 dal Granduca Leopoldo II su suggerimento dell'allora direttore del Giardino dei Semplici di Firenze Filippo Parlatore, \u00e8 oggi suddiviso tra la Sede di Botanica della Biblioteca di Scienze dell'Universit\u00e0 degli studi di Firenze e il Museo di Storia Naturale. \nLa Sede di Botanica conserva 72 manoscritti (segnati 1-71, pi\u00f9 un volume 69bis), due volumi segnati 29bis (il volume a stampa \"Nova plantarum genera\", 1729, e uno di prove di stampa) e due volumi (72 e 73) di indice alfabetico generale, per un totale di circa 11.000 carte fra le quali un piccolo nucleo \u00e8 autografo mentre le restanti sono attribuite a copisti (cinque quelli individuati, ma non identificati). Circa 1300 carte presentano disegni autografi del Micheli a cui si aggiungono circa 2500 tavole a colori, attribuite in parte a Tommaso Maria Chellini (1672-1742) e Giovanni Bonechi. I due volumi di indice alfabetico generale, stilati dal Parlatore, fungono da chiave d\u2019accesso all\u2019erbario e ancora oggi sono utilizzati a questo scopo.\nDi tale acquisizione la Sezione Botanica del Museo di Storia Naturale dell\u2019Universit\u00e0 di Firenze conserva invece quello che oggi \u00e8 denominato \"Erbario Micheli e Targioni Tozzetti\", l\u2019ingente raccolta di campioni essiccati di piante, frutto di anni di ricerca e studio da parte di Micheli, poi arricchita e rimaneggiata da Giovanni, Ottaviano e Antonio Targioni Tozzetti, che andarono ad aggiungervi e mescolarvi i loro reperti. Anche la collezione lito-mineralogica targioniana, presente nella Sezione di Mineralogia e Litologia del Museo, ingloba in parte la raccolta del Micheli.\nUn secondo nucleo di manoscritti \u00e8 conservato presso la Biblioteca Nazionale Centrale di Firenze nel Fondo Targioni Tozzetti."}
{"id": "521790", "revid": "6923", "url": "https://it.wikipedia.org/wiki?curid=521790", "title": "Impiccagione", "text": "L'impiccagione \u00e8 un metodo di esecuzione capitale che consiste nel sospendere per il collo una persona tramite una corda.\nLa stessa era chiamata popolarmente anche \"forca\" in quanto i due pali verticali che sostenevano la traversa, dove il boia appendeva il condannato, ricordavano i denti (detti rebbi) dell'omonimo attrezzo agricolo. Alcuni sostengono che il nome derivi invece da una sorta di palo a forma di Y usato ai tempi di Costantino come sostituto della croce, alla cui biforcazione veniva posto il condannato che moriva cos\u00ec per soffocamento. Storicamente il termine impiccare, deriva dall'usanza medioevale di giustiziare i condannati a morte, infilzandoli su una picca.\nQuesta era solo la parte superiore della struttura che era detta patibolo. In un primo tempo al condannato era posta una robusta corda al collo con un nodo scorsoio detto cappio; l'apertura di una botola sotto i piedi provocava la sospensione della vittima e ne causava la rottura delle ossa del collo e l'asfissia e di conseguenza in breve la morte, oltre all'estroflessione dei bulbi oculari e della lingua (se il condannato era un uomo, poteva avvenire anche un'erezione).\nL'impiccagione venne registrata per la prima volta in Inghilterra nel 1214 d.C., quando il figlio di un nobile venne impiccato per pirateria.\nNel Medioevo un'altra forma di impiccagione consisteva nel legare un cappio al collo del condannato e gettarlo gi\u00f9 da una grande altezza (le mura di un castello, un dirupo, ecc.). A volte, quando il condannato era troppo pesante, non veniva impiccato a causa del fatto che la testa poteva staccarsi.\nIn medicina si parla pi\u00f9 genericamente di impiccamento per indicare la morte asfittica provocata con il suddetto metodo, in un processo in genere suicidiario, solo talvolta omicidiario o accidentale. In medicina legale riveste importanza la diagnosi differenziale tra impiccamento e \"sospensione di cadavere\" (suicidio simulato di una vittima di omicidio).\nStoria.\nLe prime testimonianze storiche sull'uso dell'impiccagione come metodo di esecuzione capitale risalgono all'Impero Persiano, intorno al 2500 a.C. L'impiccagione era usata anche nell'antica Grecia, dove era riservata solitamente alle donne; nel libro 22 dell'Odissea, la punizione di Ulisse colpisce le ancelle infedeli, che vengono impiccate. Nell'antica Roma si preferivano altri metodi di esecuzione, come la decapitazione e la crocifissione; quando quest'ultima pena fu abolita dall'imperatore Costantino I venne sostituita dalla forca, pena che fu riservata agli schiavi e ai plebei. Nel Medioevo e nell'Et\u00e0 Moderna l'impiccagione fu ampiamente usata ed \u00e8 utilizzata ancora oggi in vari Paesi, mentre in altri che mantengono ancora la pena di morte \u00e8 stata sostituita da altri metodi di esecuzione, come la fucilazione e l'iniezione letale.\nMetodi.\nVi sono quattro modi per impiccare una persona, al quale va aggiunto l'Upright jerker.\nImpiccagione per sospensione.\nSimile alla caduta lunga questo metodo prevede che la corda sia alzata, onde sollevare il condannato, a forza di braccia oppure con una gru (come in Iran). La morte avviene talvolta per strangolamento e conseguente asfissia, ma spesso per bradicardia riflessa che porta ad arresto cardiaco (morte inibitoria riflessa), causata da uno stiramento del nervo vago (che passa nel collo nel foro giugulare). Questo spiega il perch\u00e9 molti suicidi riescano ad impiccarsi nonostante l'appoggio dei piedi (impiccagioni a stipiti della porta) o da posizione orizzontale (legati alla sponda del letto).\n\u00c8 probabilmente il metodo pi\u00f9 antico e, dopo l'adozione di metodi per caduta, rimase prevalentemente in uso sulle navi, ove il pennone di maestra fungeva da palo orizzontale della forca, su cui veniva rinviata una cima, annodata a cappio all'altra estremit\u00e0, per issare a forza di braccia il condannato che moriva per soffocamento. Lo sgambettare nelle fasi dell'agonia port\u00f2 a coniare espressioni del tipo \"mandare a ballare la rumba\" per indicare quel tipo di supplizio. Spesso il corpo dell'impiccato veniva lasciato esposto qualche tempo dopo il decesso a monito per gli astanti.\nCaduta breve.\nIl metodo a \"caduta breve\" (short drop) consiste nel provocare lo strangolamento della persona a causa della corda che si stringe al collo.\nPrima del 1850 era il metodo pi\u00f9 utilizzato. Il condannato poteva semplicemente essere lasciato penzolare da una scala che veniva ritirata oppure issato su uno sgabello che veniva poi tolto con un calcio in maniera tale da impedire alle gambe di toccare terra.\nCaduta standard.\nLo \"standard drop\" prevede, calcolando col sistema imperiale britannico, una corda pi\u00f9 breve di una misura dai 4 ai 6 piedi (ossia da 1,2 a 1,8 metri). Questo sistema, introdotto nel diciannovesimo secolo in tutto l'Impero britannico \u00e8 considerato un miglioramento dello \"short drop\": causa infatti la rottura del collo e quindi l'immediata paralisi e immobilizzazione (e probabile perdita di coscienza) dell'impiccato. Furono cos\u00ec impiccati i condannati del processo di Norimberga.\nCaduta lunga.\nQuesto metodo (in inglese long drop) fu introdotto nel 1878 da William Marwood come metodo scientifico pi\u00f9 avanzato della \"caduta standard\". Invece di far cadere tutti dalla stessa distanza, la persona veniva impiccata con modalit\u00e0 calcolata a seconda del suo peso, in modo da provocare l'immediata rottura del collo senza il rischio di decapitazione.\nPrima del 1892 la caduta era lunga dai 4 ai 10 piedi, ossia da 1 a 3 metri, ed era calcolato in modo da applicare una forza di 1.260 libbre (5.600 newton, ovvero di 573 chilogrammi-forza): in tal modo si sarebbe fratturato la seconda, la terza, la quarta e la quinta vertebra cervicale. In ogni caso tale forza risultava in taluni casi eccessiva, portando quindi a delle decapitazioni, come nel famoso caso di \"Black Jack\" Tom Ketchum nel Nuovo Messico nel 1901. Dal 1892 al 1913 la corda fu accorciata per scongiurare il rischio di decapitazioni. Dopo il 1913 altri fattori vennero inoltre presi in considerazione, e la forza ridotta a 1.000 libbre (4.400 newton, ovvero 450 chilogrammi-forza). Comunque un ulteriore caso di decapitazione del 1930 spinse lo stato dell'Arizona a sostituire la corda col gas ritenendolo pi\u00f9 umano. Nel 2007 Barzan Ibrahim al-Tikriti, fratellastro di Saddam Hussein venne erroneamente decapitato con l'impiccagione.\nNella pratiche suicide.\nL'impiccamento \u00e8 largamente utilizzato come metodo di suicidio, in particolare nella modalit\u00e0 alla \"Cond\u00e9\", nella quale la posizione delle gambe, distese in avanti, permette il raggiungimento del risultato anche da una postazione bassa. Trattasi, nella maggior parte dei Paesi, del metodo pi\u00f9 utilizzato per togliersi della vita: agli anni 2000, in Canada \u00e8 il primo metodo utilizzato, negli Stati Uniti d'America \u00e8 il secondo dopo il suicidio tramite arma da fuoco, nel Regno Unito primo tra i soggetti di sesso maschile e secondo tra i soggetti di sesso femminile dopo l'avvelenamento."}
{"id": "521792", "revid": "1543377", "url": "https://it.wikipedia.org/wiki?curid=521792", "title": "Aree naturali protette del Lazio", "text": "Le aree naturali protette del Lazio occupano l'11% del territorio regionale circa. Vi sono tre parchi nazionali pi\u00f9 un consistente numero di parchi regionali e aree protette minori."}
{"id": "521793", "revid": "287204", "url": "https://it.wikipedia.org/wiki?curid=521793", "title": "Echiichthys vipera", "text": "Echiichthys vipera, unico esemplare del genere Echiichthys, e conosciuto comunemente come tracina vipera, \u00e8 un pesce d'acqua salata appartenente alla famiglia Trachinidae.\nDistribuzione e habitat.\nQuesta specie \u00e8 diffusa lungo le coste mediterranee e atlantiche orientali, nei fondali sabbiosi e sassosi.\nDescrizione.\nLa tracina vipera presenta corpo cilindrico ma appiattito sul ventre (vive principalmente sul fondo), con testa arrotondata e una grande bocca rivolta verso l'alto.\nLe pinne pettorali sono ampie, le ventrali piccole. La lunga dorsale \u00e8 preceduta da una pinna formata da 5-6 raggi-spine cavi, collegati a una ghiandola velenifera. La pinna anale \u00e8 opposta e simmetrica alla dorsale. La pinna caudale \u00e8 a delta. La livrea presenta un colore di fondo giallo, con macchie ocra e brune che forman due strisce orizzontali lungo i fianchi. Il dorso \u00e8 marmorizzato. Il ventre \u00e8 giallo-bianco.\nLe dimensioni si attestano sui 15\u00a0cm di lunghezza.\nPrede e predatori.\nLe tracine si immergono nel fondale sabbioso, lasciando liberi solo gli occhi e le spine velenifere. Quando una preda capita a portata di bocca esse escono velocemente fuori dal loro nascondiglio. Si cibano di piccoli pesci e crostacei. Non hanno molti predatori, poich\u00e9 la loro puntura \u00e8 un'esperienza terribile per chiunque provi a divorarle.\nPesca.\nSono pescate dall'uomo, che ne apprezza le carni delicate soprattutto nella zuppa di pesce.\nVeleno.\nLe tracine sono dotate di aculei velenosi nella prima pinna dorsale e sugli opercoli branchiali, che utilizzano a scopo difensivo. Tuttavia \u00e8 molto semplice per gli esseri umani venire a contatto con questi pesci, sia sulle spiagge sia durante la pesca.\nIl dolore \u00e8 molto forte, un bruciore profondo che si irradia dalla ferita (che sanguina) lungo tutto l'arto, raramente arrivando fino all'inguine o all'ascella (a seconda dell'arto colpito), raggiungendo il suo massimo dopo 30-45 minuti dalla puntura, perdurando a volte per 24 ore, con strascichi di formicolii e insensibilit\u00e0.\nNonostante il forte dolore il veleno non \u00e8 pericoloso per l'uomo. Piuttosto spesso per\u00f2 per lo shock doloroso l'organismo reagisce con nausea, vomito e svenimenti. Sono necessarie profilassi antidolorifica e .\nPer un primo soccorso \u00e8 utile immergere la zona colpita in acqua molto calda, poich\u00e9 il veleno \u00e8 termolabile.\nMolto spesso la puntura lascia un gonfiore sottocutaneo molto sviluppato: ad esempio, se si viene punti al dito, il gonfiore sicuramente raggiunger\u00e0 il polso o addirittura la fine dell'avambraccio (a seconda della quantit\u00e0 di veleno iniettato), per poi sgonfiarsi dopo 2-3 giorni."}
{"id": "521796", "revid": "17351", "url": "https://it.wikipedia.org/wiki?curid=521796", "title": "Sopwith", "text": ""}
{"id": "521801", "revid": "345405", "url": "https://it.wikipedia.org/wiki?curid=521801", "title": "WC", "text": ""}
{"id": "521809", "revid": "124928839", "url": "https://it.wikipedia.org/wiki?curid=521809", "title": "Coppa delle Coppe 1991-1992", "text": "La Coppa delle Coppe 1991-1992 \u00e8 stata la 32\u00aa edizione della competizione calcistica europea Coppa delle Coppe UEFA. Venne vinta dal Werder Brema nella finale disputata contro il Monaco.\nClassifica marcatori.\nLa classifica non tiene conto delle reti segnate nel turno preliminare."}
{"id": "521811", "revid": "22356", "url": "https://it.wikipedia.org/wiki?curid=521811", "title": "Lurdusaurus", "text": ""}
{"id": "521813", "revid": "14691", "url": "https://it.wikipedia.org/wiki?curid=521813", "title": "L'Orso Yoghi", "text": ""}
{"id": "521814", "revid": "14691", "url": "https://it.wikipedia.org/wiki?curid=521814", "title": "L'orso Yoghi", "text": ""}
{"id": "521815", "revid": "14691", "url": "https://it.wikipedia.org/wiki?curid=521815", "title": "Yoghi", "text": ""}
{"id": "521816", "revid": "12040", "url": "https://it.wikipedia.org/wiki?curid=521816", "title": "Bradipi", "text": ""}
{"id": "521818", "revid": "697352", "url": "https://it.wikipedia.org/wiki?curid=521818", "title": "Coppa delle Coppe 1992-1993", "text": "La Coppa delle Coppe 1992-1993 \u00e8 stata la 33\u00aa edizione della seconda competizione calcistica continentale. Venne vinta dal nella finale vinta contro l'Anversa.\nFormula.\nPoich\u00e9, a seguito della dissoluzione dell'Unione Sovietica e della Jugoslavia, ci furono un maggior numero di nazioni che avevano titolo a iscrivere alla competizione le squadre vincitrici dei rispettivi campionati nazionali, venne disputato un turno preliminare che elimin\u00f2 quattro delle 36 aventi diritto ad entrare nella Coppa.\nSquadre partecipanti.\nGli sconvolgimenti politici nell\u2019Europa Orientale cambiarono il quadro delle partecipanti. Definitivamente liquidata la Germania Est, quello che restava della Jugoslavia fu esclusa su ordine dell\u2019ONU, e anche l\u2019Albania si isol\u00f2 per gli sconvolgimenti interni. Venne aggiunta la Slovenia, che era riuscita a rendersi indipendente pacificamente. La dissoluzione dell'Unione Sovietica comport\u00f2 l\u2019accesso all\u2019ultimo momento anche dell\u2019Ucraina, che aveva organizzato in fretta e furia una propria mini stagione anche perch\u00e9 i posti nelle coppe europee dell\u2019ultima annata sovietica erano finiti in maggioranza in mano russa. Saltata definitivamente la comoda tradizione delle 32 partecipanti, si accettarono altri tre casi particolari: quello delle Far Oer, che pur erano solo autonome riconoscendo loro un privilegio fino a quel momento riservato solo alle federazioni britanniche, quello del Liechtenstein che aveva nella coppa la sua unica competizione calcistica, e quello di Israele che in Asia era fonte di forti contrasti per le note cause di politica internazionale.\nClassifica marcatori.\nLa classifica non tiene conto delle reti segnate nel turno preliminare. Se se ne tenesse conto a quota 4 reti ci sarebbe anche il calciatore ucraino naturalizzato russo Jurij Nykyforov."}
{"id": "521821", "revid": "15431", "url": "https://it.wikipedia.org/wiki?curid=521821", "title": "Netze", "text": ""}
{"id": "521823", "revid": "697352", "url": "https://it.wikipedia.org/wiki?curid=521823", "title": "Coppa delle Coppe 1993-1994", "text": "La Coppa delle Coppe 1993-1994 \u00e8 stata la 34\u00aa edizione della seconda competizione calcistica continentale. Venne vinta dall' nella finale contro il .\nFormula.\nLe disgregazioni politiche post comuniste continuarono a fornire nuove nazioni partecipanti. I tre Paesi baltici, che gi\u00e0 l\u2019anno prima avevano disputato la Coppa Campioni, ebbero accesso anche a questa competizione. Come per la manifestazione maggiore, questo fu il primo anno per Bielorussia e Croazia. Diversamente invece dalla competizione regina, la particolare formula della Coppa di Cecoslovacchia, da sempre strutturata su una semplice finale fra una coppa ceca ed una slovacca, permise da subito una rappresentanza separata dei due paesi resisi pacificamente indipendenti fra loro.\nClassifica marcatori.\nN.B.\nLa classifica non tiene conto delle reti segnate nel turno preliminare."}
{"id": "521827", "revid": "7336", "url": "https://it.wikipedia.org/wiki?curid=521827", "title": "Tannini", "text": ""}
{"id": "521828", "revid": "4711", "url": "https://it.wikipedia.org/wiki?curid=521828", "title": "R. Antwerp F.C.", "text": ""}
{"id": "521829", "revid": "7336", "url": "https://it.wikipedia.org/wiki?curid=521829", "title": "Vino rosato", "text": ""}
{"id": "521830", "revid": "585241", "url": "https://it.wikipedia.org/wiki?curid=521830", "title": "Vino novello", "text": "Un vino novello (in francese: \"vin primeur\" o \"nouveau\") \u00e8 un vino ottenuto tramite la tecnica della macerazione carbonica e venduto nello stesso anno della vendemmia da cui proviene.\nUn esempio di vino novello \u00e8 il francese Beaujolais nouveau.\nCaratteristiche.\nIl vino novello \u00e8 caratterizzato da sentori fruttati, da morbidezza ed armonia di gusto. Normalmente si ottengono vini con livelli tannici molto bassi, subito pronti da bere, privi della struttura necessaria per l'invecchiamento. \u00c8 quindi un errore confondere il vino \"nuovo\" con il vino \"novello\": essi sono prodotti distinti, perch\u00e9 ottenuti con tecniche di vinificazione diverse.\nNel mondo.\nIn Francia.\nIl metodo tradizionale di produzione in Francia prevede che tutto il vino contenuto in una bottiglia di \"Beaujolais nouveau\" sia prodotto con il metodo sopra descritto, utilizzando esclusivamente uve Gamay.\nIl vino pu\u00f2 essere immesso nella rete commerciale dal terzo gioved\u00ec di novembre.\nIn Italia.\nLa dicitura \"vino novello\" \u00e8 normata in Italia dal D.M. 6 ottobre 1989, modificato in seguito dal D.M. 13 agosto 2012. La normativa italiana richiede, affinch\u00e9 il vino ottenuto possa definirsi \"novello\", che il processo di vinificazione carbonica riguardi il 40% delle uve, mentre il restante 60% pu\u00f2 essere trattato con tecniche di vinificazione classiche. L'ampia discrezionalit\u00e0 concessa ai produttori rende possibile trovare in commercio \"novelli\" con una percentuale di vino ottenuto da macerazione carbonica molto variabile, dal 40 al 100%. Tra l'Italia e la Francia ci sono, inoltre, altre tre differenze rilevanti:"}
{"id": "521831", "revid": "339392", "url": "https://it.wikipedia.org/wiki?curid=521831", "title": "Nazionale di calcio Under 21 italiana", "text": ""}
{"id": "521832", "revid": "92723", "url": "https://it.wikipedia.org/wiki?curid=521832", "title": "Diocesi di Col\u00f3n-Kuna Yala", "text": "La diocesi di Col\u00f3n-Kuna Yala (in latino: \"Dioecesis Columbensis-Kunayalensis\") \u00e8 una sede della Chiesa cattolica a Panama suffraganea dell'arcidiocesi di Panama. Nel 2019 contava 209.000 battezzati su 285.800 abitanti. \u00c8 retta dal vescovo Manuel Ochogav\u00eda Barahona, O.S.A.\nTerritorio.\nLa diocesi comprende la provincia panamense di Col\u00f3n e la comarca indigena di Kuna Yala.\nSede vescovile \u00e8 la citt\u00e0 di Col\u00f3n, dove si trova la cattedrale dell'Immacolata Concezione di Maria Vergine.\nIl territorio si estende su 7.208\u00a0km\u00b2 ed \u00e8 suddiviso in 22 parrocchie.\nStoria.\nLa diocesi di Col\u00f3n \u00e8 stata eretta il 15 dicembre 1988 con la bolla \"Cum Venerabiles Fratres\" di papa Giovanni Paolo II, ricavandone il territorio dal vicariato apostolico del Dari\u00e9n.\nIl 13 giugno 1997 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 285.800 persone contava 209.000 battezzati, corrispondenti al 73,1% del totale."}
{"id": "521833", "revid": "110157", "url": "https://it.wikipedia.org/wiki?curid=521833", "title": "Arcidiocesi di Mount Hagen", "text": "Larcidiocesi di Mount Hagen (in latino: \"Archidioecesis Montis Hagensis\") \u00e8 una sede metropolitana della Chiesa cattolica in Papua Nuova Guinea. Nel 2019 contava 210.658 battezzati su 709.354 abitanti. \u00c8 retta dall'arcivescovo Douglas William Young, S.V.D.\nTerritorio.\nL'arcidiocesi comprende le province di Jiwaka e degli Altopiani Occidentali sull'isola della Nuova Guinea.\nSede arcivescovile \u00e8 la citt\u00e0 di Mount Hagen, dove si trova la cattedrale della Santissima Trinit\u00e0.\nIl territorio \u00e8 suddiviso in 25 parrocchie.\nStoria.\nIl vicariato apostolico di Mount Hagen fu eretto il 18 giugno 1959 con la bolla \"Prophetica vox\" di papa Giovanni XXIII.\nIl 15 novembre 1966 il vicariato apostolico fu elevato a diocesi con la bolla \"Laeta incrementa\" di papa Paolo VI. Originariamente era suffraganea dell'arcidiocesi di Madang.\nIl 18 marzo 1982 in forza della bolla \"Qui Divino Consilio\" di papa Giovanni Paolo II ha ceduto una porzione del suo territorio a vantaggio dell'erezione della diocesi di Wabag e contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 709.354 persone contava 210.658 battezzati, corrispondenti al 29,7% del totale."}
{"id": "521835", "revid": "125688741", "url": "https://it.wikipedia.org/wiki?curid=521835", "title": "Giacometta", "text": "Giacometta (\"Giacom\u00ebtta\" in piemontese) \u00e8 una maschera popolare torinese, compagna di Gianduja.\nL'origine del personaggio.\nGiacometta venne affiancata a Gianduja fin dalle origini del Novecento.I due personaggi videro la luce circa 300 anni fa ad Asti sotto forma di burattini, per poi divenire maschere del carnevale e personaggi di altri generi teatrali. \nIl carattere.\nGiacometta \u00e8 il naturale complemento di Gianduja; coraggiosa e pratica come il marito mette con generosit\u00e0 il proprio buon senso a disposizione di chi deve risolvere un problema spinoso. Il prototipo della maschera si avvicina a quello della servetta, maliziosa e dal carattere forte ma gentile. Il costume \u00e8 caratterizzato da una gonna lunga e larga, di ispirazione agli indumenti folkloristici piemontesi, alla quale accompagna una camicia con scialle e un alto copricapo che le serra la chioma. "}
{"id": "521837", "revid": "1086375", "url": "https://it.wikipedia.org/wiki?curid=521837", "title": "Arcidiocesi di Cotonou", "text": "Larcidiocesi di Cotonou (in latino: \"Archidioecesis Cotonuensis\") \u00e8 una sede metropolitana della Chiesa cattolica in Benin. Nel 2019 contava 890.450 battezzati su 2.098.600 abitanti. \u00c8 retta dall'arcivescovo Roger Houngb\u00e9dji, O.P.\nTerritorio.\nL'arcidiocesi comprende i dipartimenti di Atlantico e Litorale in Benin.\nSede arcivescovile \u00e8 la citt\u00e0 di Cotonou, dove si trova la cattedrale di Nostra Signora della Misericordia.\nIl territorio \u00e8 suddiviso in 109 parrocchie.\nStoria.\nLa prefettura apostolica del Dahomey fu eretta il 26 giugno 1883, ricavandone il territorio dal vicariato apostolico della Costa di Benin (oggi arcidiocesi di Lagos).\nDopo aver ceduto il territorio per l'erezione della prefettura apostolica del Togo (oggi arcidiocesi di Lom\u00e9) il 12 aprile 1892, la prefettura apostolica viene elevata a vicariato apostolico il 25 maggio 1901 con il breve \"Apostolatus supremi\" di papa Leone XIII.\nUn'altra cessione di territorio il 28 aprile 1942 contribu\u00ec alla nascita della prefettura apostolica di Niamey (oggi arcidiocesi di Niamey) e fu seguita dal cambio della denominazione in vicariato apostolico di Ouidah il 13 maggio 1948.\nIl 5 aprile 1954 cedette una porzione del suo territorio a vantaggio dell'erezione del vicariato apostolico di Porto Novo (oggi diocesi di Porto Novo).\nIl 14 settembre 1955 per effetto della bolla \"Dum tantis\" di papa Pio XII il vicariato apostolico \u00e8 stato elevato al rango di arcidiocesi metropolitana e ha assunto il nome attuale.\nIl 5 aprile 1963 e l'11 marzo 1968 ha ceduto altre porzioni di territorio rispettivamente alle nuove diocesi di Abomey e di Lokossa.\nIl 20 novembre 2011 la capitale economica del Benin fu la tappa conclusiva del viaggio apostolico di Benedetto XVI, che offici\u00f2 la celebrazione eucaristica alla quale parteciparono 300.000 fedeli e oltre 200 vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.098.600 persone contava 890.450 battezzati, corrispondenti al 42,4% del totale."}
{"id": "521838", "revid": "599013", "url": "https://it.wikipedia.org/wiki?curid=521838", "title": "Lsu", "text": ""}
{"id": "521840", "revid": "184755", "url": "https://it.wikipedia.org/wiki?curid=521840", "title": "Geminiano Giacomelli", "text": "Fu nominato nel 1724 maestro di cappella del duca di Parma. \nDopo la rappresentazione della sua opera intitolata \"Ipermestra\", nel 1724, continu\u00f2 gli studi con Alessandro Scarlatti nella citt\u00e0 di Napoli e divenne uno dei compositori pi\u00f9 popolari della sua epoca.\nFra il 1724 e il 1740 compose 19 opere e per molti anni lavor\u00f2 alla corte imperiale viennese.\nLa sua opera pi\u00f9 celebre \u00e8 \"Cesare in Egitto\", presentata nel 1735.\nNel 1738 divenne maestro di cappella della Santa Casa di Loreto. Le sue composizioni comprendono opere liriche e musica sacra; concerti con continuo e 8 salmi per tenori e basso."}
{"id": "521841", "revid": "122943895", "url": "https://it.wikipedia.org/wiki?curid=521841", "title": "Diocesi di Celje", "text": "La diocesi di Celje (in latino: \"Dioecesis Celeiensis\") \u00e8 una sede della Chiesa cattolica in Slovenia suffraganea dell'arcidiocesi di Maribor. Nel 2019 contava 226.976 battezzati su 292.783 abitanti. \u00c8 retta dal vescovo Maksimilijan Matja\u017e.\nTerritorio.\nLa diocesi comprende la citt\u00e0 di Celje, dove si trova la cattedrale di San Daniele.\nIl territorio si estende su 2.711\u00a0km\u00b2 ed \u00e8 suddiviso in 112 parrocchie.\nStoria.\nPoche sono le memorie riguardo alla prima diocesi di Celje (\"Celeia\"), nel Norico, che nei secoli VI e VII era suffraganea del patriarcato di Aquileia. Sono noti i nomi di due vescovi: Gaudenzo, il cui nome \u00e8 stato restituito da un'iscrizione, scoperta nei pressi dell'odierna citt\u00e0 e che sarebbe vissuto nel VI secolo; e Giovanni, che prese parte al sinodo di Grado del 579 e a quello di Marano del 589 o 590, e che venne coinvolto nella diatriba seguita allo scisma tricapitolino. Incerta \u00e8 l'attribuzione a questa diocesi del vescovo Andrea, che prese parte al concilio romano del 680, dove fu condannata l'eresia monotelita. In seguito non si hanno pi\u00f9 notizie di questa diocesi.\nLa nuova diocesi \u00e8 stata eretta il 7 aprile 2006 con la bolla \"Varia inter munera\" di papa Benedetto XVI, ricavandone il territorio dalla diocesi di Maribor, che contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 292.783 persone contava 226.976 battezzati, corrispondenti al 77,5% del totale."}
{"id": "521842", "revid": "110157", "url": "https://it.wikipedia.org/wiki?curid=521842", "title": "Diocesi di Murska Sobota", "text": "La diocesi di Murska Sobota (in latino: \"Dioecesis Sombotensis\") \u00e8 una sede della Chiesa cattolica in Slovenia suffraganea dell'arcidiocesi di Maribor. Nel 2019 contava 83.900 battezzati su 110.000 abitanti. \u00c8 retta dal vescovo Peter \u0160tumpf, S.D.B.\nTerritorio.\nLa diocesi comprende la parte orientale della Slovenia, coprendo la quasi totalit\u00e0 della Murania.\nSede vescovile \u00e8 la citt\u00e0 di Murska Sobota, dove si trova la cattedrale di San Nicola.\nIl territorio \u00e8 suddiviso in 36 parrocchie, raggruppate in 3 decanati.\nStoria.\nLa diocesi \u00e8 stata eretta il 7 aprile 2006 con la bolla \"Slovenorum fidelium\" di papa Benedetto XVI, ricavandone il territorio dalla diocesi di Maribor, che contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 110.000 persone contava 83.900 battezzati, corrispondenti al 76,3% del totale."}
{"id": "521843", "revid": "1649409", "url": "https://it.wikipedia.org/wiki?curid=521843", "title": "Diocesi di Novo Mesto", "text": "La diocesi di Novo Mesto (in latino: \"Dioecesis Novae Urbis\") \u00e8 una sede della Chiesa cattolica in Slovenia suffraganea dell'arcidiocesi di Lubiana. Nel 2019 contava 134.780 battezzati su 161.437 abitanti. \u00c8 retta dal vescovo Andrej Saje.\nTerritorio.\nLa diocesi comprende la parte sud-orientale della Slovenia. \nSede vescovile \u00e8 la citt\u00e0 di Novo Mesto, dove si trova la cattedrale di San Nicola.\nIl territorio \u00e8 suddiviso in 6 decanati e 71 parrocchie.\nStoria.\nLa diocesi \u00e8 stata eretta il 7 aprile 2006 con la bolla \"Commodioribus condicionibus\" di papa Benedetto XVI, ricavandone il territorio dall'arcidiocesi di Lubiana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 161.437 persone contava 134.780 battezzati, corrispondenti all'83,5% del totale."}
{"id": "521846", "revid": "109651", "url": "https://it.wikipedia.org/wiki?curid=521846", "title": "Arrivo all'isola", "text": ""}
{"id": "521848", "revid": "1543377", "url": "https://it.wikipedia.org/wiki?curid=521848", "title": "Citro\u00ebn C6", "text": " \nLa Citro\u00ebn C6 \u00e8 una autovettura prodotta a partire dal 2005 dalla casa francese Citro\u00ebn in due generazioni.\nLe generazioni.\nPrima generazione (2005-2012).\nIntrodotta nel 2005 e prodotta fino al 2012, la prima generazione fu caratterizzata dalle sospensioni pneumatiche. \nSeconda generazione (2016-).\nLa seconda generazione \u00e8 stafa introdotta nel 2016 per il solo mercato cinese."}
{"id": "521849", "revid": "1186766", "url": "https://it.wikipedia.org/wiki?curid=521849", "title": "Marketing legale", "text": "Il marketing legale \u00e8 l'insieme delle tecniche organizzative e operativo-promozionali attraverso le quali si conquista e si mantiene una quota del mercato dei servizi professionali legali.\n\u00c8 una branca del marketing diffusa prevalentemente negli Stati Uniti.\nSono tipici strumenti del marketing legale: la pubblicit\u00e0 del professionista o dello studio legale cui esso appartiene; le tecniche di creazione e fidelizzazione della clientela; la ricerca del \"feedback\" del cliente che abbia usufruito dei servizi professionali prestati.\nLa data di nascita del marketing legale negli Stati Uniti si pu\u00f2 far risalire alla decisione della \"Supreme Court Arizona State Bar v Bates Law Firm\", datata 1977.\nPer l'Inghilterra, si pu\u00f2 far risalire l'esordio del marketing legale al 1986, quando la \"Law Society\" consent\u00ec ai solicitor inglesi di utilizzare lo strumento della pubblicit\u00e0.\nDa allora in poi, a partire dagli anni Novanta, anche gli altri paesi dell'Europa continentale hanno progressivamente aperto la strada alla pubblicit\u00e0. Fa eccezione l'Italia (come la Grecia), a causa del divieto di pubblicizzare la propria prestazione professionale, da tempo inserito nella tradizione culturale e nella deontologia forense italiana."}
{"id": "521850", "revid": "122873182", "url": "https://it.wikipedia.org/wiki?curid=521850", "title": "Transkei", "text": "Il Transkei (\"zona al di l\u00e0 del fiume Kei\") \u00e8 una regione nella provincia di Capo Orientale, Sudafrica. Nel periodo dell'apartheid, il Transkei era uno dei bantustan assegnati dal governo bianco al popolo xhosa. La citt\u00e0 pi\u00f9 importante del Transkei \u00e8 Mthatha. Usava il Rand sudafricano come moneta, e le sue lingue erano il Xhosa (ufficiale), Sesotho, inglese (entrambe necessarie per far approvare le leggi in arrivo) e afrikaans (lingua permessa nell'amministrazione e nella giudiziaria).\nGeografia.\nIl Transkei ha molti fiumi, e soffre la siccit\u00e0 meno di molte altre parti del paese. Confina al nord col fiume Umtamvuna e al sud col fiume Grande Kei. I monti Drakensberg e l'oceano Indiano formano i confini est e ovest rispettivamente.\nPopolo ed etnia.\nIl Transkei \u00e8 la patria storica degli xhosa; in questa regione ebbero luogo le guerre della Frontiera del Capo prima fra xhosa e boeri e poi fra xhosa e britannici. Quasi tutta la popolazione della regione parla la lingua xhosa. Nelson Mandela \u00e8 nato nel Transkei (nel 1918), e aveva una casa nella regione, a Qunu.\nStoria del bantustan.\nNei primi anni del Novecento, le difficolt\u00e0 economiche (accentuate dalla \"Poll Tax\", la tassa a cui erano soggetti i cittadini neri) costrinsero molti contadini del Transkei e trasferirsi nella regione del Gauteng per lavorare nelle miniere d'oro.\nNel 1959, il governo del National Party introdusse il sistema di leggi dell'apartheid, che comprendeva l'idea dello sviluppo separato: vennero definite otto patrie linguistiche (dette informalmente bantustan, o \"homeland\") per le etnie nere del Paese, con l'obbligo per i membri delle varie etnie di trasferirsi nel bantustan loro assegnato. Al popolo xhosa furono assegnati il Transkei e il Ciskei. Molti xhosa di Johannesburg, Citt\u00e0 del Capo e cos\u00ec via, che non avevano mai visto il Transkei, vi furono trasferiti in modo coatto. I bantustan erano autogovernati e quasi indipendenti, e tornarono a far parte del Paese negli anni novanta, con la caduta dell'apartheid (il Transkei fu reincorporato nel 1994).\nSub\u00ec un colpo di Stato nel 1987, poi, tre anni dopo, nel 1990, ne sub\u00ec un altro che per\u00f2 si concluse in fallimento."}
{"id": "521851", "revid": "834", "url": "https://it.wikipedia.org/wiki?curid=521851", "title": "Drift Racing", "text": ""}
{"id": "521856", "revid": "110157", "url": "https://it.wikipedia.org/wiki?curid=521856", "title": "Diocesi di Dori", "text": "La diocesi di Dori (in latino: \"Dioecesis Doriensis\") \u00e8 una sede della Chiesa cattolica in Burkina Faso suffraganea dell'arcidiocesi di Koup\u00e9la. Nel 2019 contava 16.157 battezzati su 1.233.500 abitanti. \u00c8 retta dal vescovo Laurent Birfuor\u00e9 Dabir\u00e9.\nTerritorio.\nLa diocesi comprende le province burkinab\u00e9 di S\u00e9no, Oudalan, Yagha e Soum, che compongono la regione del Sahel.\nSede vescovile \u00e8 la citt\u00e0 di Dori, dove si trova la cattedrale di Sant'Anna.\nIl territorio \u00e8 suddiviso in 6 parrocchie.\nStoria.\nLa diocesi \u00e8 stata eretta il 20 novembre 2004 con la bolla \"Cum ad aeternam\" di papa Giovanni Paolo II, ricavandone il territorio dalle diocesi di Fada N'Gourma e di Ouahigouya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.233.500 persone contava 16.157 battezzati, corrispondenti all'1,3% del totale."}
{"id": "521860", "revid": "1632387", "url": "https://it.wikipedia.org/wiki?curid=521860", "title": "Brighella", "text": "Brighella (in bergamasco \"Brigh\u00e8la\") \u00e8 una maschera popolare bergamasca della commedia dell'arte. Deve il suo nome al suo carattere vivace, attaccabrighe, insolente e dispettoso.\n\u00c8 il migliore amico di Arlecchino: entrambi sono i servi della commedia dell'arte ed entrambi sono nati a Bergamo. Al contrario dell'amico, tuttavia, Brighella non fa solo il servo ma un'infinit\u00e0 di altri mestieri pi\u00f9 o meno leciti, per cui si ritrova sempre in mezzo a svariati intrighi.\nElementi caratteristici principali del personaggio sono la prontezza e l'agilit\u00e0 della sua mente, che utilizza per escogitare inganni e trappole in cui far cadere il prossimo solo per il gusto di imbrogliare gli altri. \u00c8 inoltre intrigante, molto furbo, senza scrupoli e un bugiardo capace di raccontare frottole con tale sicurezza e convinzione che \u00e8 quasi impossibile distinguerle dalla verit\u00e0. Inoltre \u00e8 molto abile nel cantare, suonare e ballare.\nViene raffigurato con giacca e pantaloni decorati con galloni verdi; ha inoltre scarpe verdi con pompon neri. Il mantello \u00e8 bianco con due strisce verdi mentre la maschera e il cappello sono neri.\nStoria.\nLa pi\u00f9 antica notizia storica della maschera \u00e8 il testamento di Sivello del 1601, che assegn\u00f2 questo nome a un villano bergamasco.\nIntorno alla met\u00e0 del XVII secolo la fama di Brighella fu documentata anche in Francia; nello stesso periodo venne messa a punto la tenuta di Brighella, parodiante quella di un maggiordomo, mentre il suo carattere venne definito in modo chiaro da Carlo Goldoni. Con la diffusione del nome, per merito di Carlo Cant\u00f9 e Francesco Gabrielli, anche il ruolo della maschera si espanse fino ad assumere parti di protagonista. Oltre alle definizioni impartite da Goldoni, si ricordano le antologie di atti scherzosi e buffi brighelleschi ideati da Atanasio Zannoni alla fine del Settecento.\nNella commedia \"Il servitore di due padroni\" di Goldoni, Brighella \u00e8 il proprietario della locanda, testimone di nozze di Silvio e Clarice nonch\u00e9 amico di Pantalone. Personaggio senza scrupoli, furbo e bugiardo, capisce l'inganno di Beatrice ma non lo sveler\u00e0.\nTra gli interpreti del XVIII secolo e del XIX secolo, si mise in evidenza Antonio Martelli, che recit\u00f2 sotto la guida di Carlo Goldoni, invece nel XX secolo spicca Franco Parenti; il testimone pass\u00f2 poi negli anni 1970 a Gianfranco Mauri, quindi a Enrico Bonavera."}
{"id": "521861", "revid": "110157", "url": "https://it.wikipedia.org/wiki?curid=521861", "title": "Diocesi di Sokod\u00e9", "text": "La diocesi di Sokod\u00e9 (in latino: \"Dioecesis Sokodensis\") \u00e8 una sede della Chiesa cattolica in Togo suffraganea dell'arcidiocesi di Lom\u00e9. Nel 2017 contava 178.088 battezzati su 1.505.620 abitanti. \u00c8 retta dal vescovo C\u00e9lestin-Marie Gaoua.\nTerritorio.\nLa diocesi \u00e8 situata nella Regione Centrale del Togo.\nSede vescovile \u00e8 la citt\u00e0 di Sokod\u00e9, dove si trova la cattedrale di Santa Teresa.\nIl territorio \u00e8 suddiviso in 18 parrocchie.\nStoria.\nLa prefettura apostolica di Sokod\u00e9 fu eretta il 18 maggio 1937 con la bolla \"Supremum quo fungimur\" di papa Pio XI, ricavandone il territorio dal vicariato apostolico del Togo (oggi arcidiocesi di Lom\u00e9).\nIl 14 settembre 1955 la prefettura apostolica \u00e8 stata elevata a diocesi con la bolla \"Dum tantis\" di papa Pio XII.\nIl 1\u00ba marzo 1960 e il 1\u00ba luglio 1994 ha ceduto porzioni del suo territorio a vantaggio dell'erezione rispettivamente della prefettura apostolica di Dapango (oggi diocesi di Dapaong) e della diocesi di Kara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.505.620 persone contava 178.088 battezzati, corrispondenti all'11,8% del totale."}
{"id": "521864", "revid": "253269", "url": "https://it.wikipedia.org/wiki?curid=521864", "title": "Paul Giamatti", "text": "Biografia.\nNato da A. Bartlett Giamatti, met\u00e0 italiano e met\u00e0 inglese, docente di letteratura e poi presidente presso l'Universit\u00e0 di Yale, e da Toni Smith attrice di origini irlandesi, \u00e8 l'ultimo di tre fratelli; il maggiore, Marcus Giamatti \u00e8 anch'egli attore cinematografico. Il padre mor\u00ec per un infarto nel 1989. Ha frequentato l'Universit\u00e0 di Yale, conseguendovi la laurea in letteratura inglese e il diploma dalla \"Scuola di arti drammatiche\".\nDebutt\u00f2 al cinema nel 1992 con la pellicola \"Le mani della notte\" di Jan Eliasberg. Ricevette in seguito molti elogi per la sua interpretazione in \"American Splendor\" e ottenne un discreto successo con la fortunata commedia \"Sideways - In viaggio con Jack\" (2004), in cui interpretava il protagonista Miles. Per il ruolo del manager sportivo Joe Gould in \"Cinderella Man - Una ragione per lottare\" di Ron Howard ottenne la candidatura all'Oscar al miglior attore non protagonista nel 2006 e numerosi altri premi e candidature.\nNel 2011 ha ricevuto il Golden Globe come miglior attore in un film commedia o musicale per l'interpretazione nel film \"La versione di Barney\".\nNel 2013 ottenne la parte di Rhino per il film \"The Amazing Spider-Man 2\" di Marc Webb. Nel 2016 \u00e8 stato protagonista della serie televisiva \"Billions\".\nVita privata.\nVive a Venice in California con la moglie, la produttrice Elizabeth O. Cohen, sposata nel 1997, e con il figlio Samuel, nato nel 2001. L'attore si dichiara ateo.\nDoppiatori italiani.\nNelle versioni in italiano delle opere in cui ha recitato, Paul Giamatti \u00e8 stato doppiato da:\nDa doppiatore \u00e8 sostituito da:"}
{"id": "521865", "revid": "287204", "url": "https://it.wikipedia.org/wiki?curid=521865", "title": "Dipamkara Buddha", "text": " \u2014 sanscrito e pali, \"colui che regge la lampada\"; cinese Randeng (); tibetano \"mi slob\" (\u0f58\u0f72\u0f0b\u0f66\u0fb3\u0f7c\u0f56\u0f0b); mongolo \"Chula Choqiaqchi\") \u2014 \u00e8 un Buddha del passato, che ha ottenuto la Bodhi innumerevoli kalpa prima del Sakyamuni, o Gautama Buddha, e dopo aver vissuto sulla Terra per 100.000 anni; secondo il buddhismo \"meridionale\" (H\u012bnay\u0101na, Therav\u0101da) fu il 24\u00ba Buddha, secondo il buddhismo \"settentrionale\" (es. Mah\u0101y\u0101na) fu il 52\u00ba.\nRappresentazione.\n \u00e8 generalmente rappresentato come un Buddha seduto, ma sue rappresentazioni in piedi sono diffuse particolarmente in Cina e Thailandia; con la mano destra generalmente forma la mudr\u0101 della protezione (\"abhaya mudra\"), e in Thailandia spesso la forma con entrambe le mani.\nSue rappresentazioni autonome, frequenti nell'antichit\u00e0, sono oggi rare; rappresentava uno dei due Buddha di Bamiyan, distrutti dai talebani in Afghanistan nel 2001; esistono ancora alcune statue tra i reperti del Gandh\u0101ra, e nelle Grotte di Longmen e Yungang in Cina. Nelle rappresentazioni attuali \u00e8 generalmente affiancato da due bodhisattva, e Vajrap\u0101\u1e47i (tipico a Giava) o e Vajrap\u0101\u1e47i (tipico nello Sri Lanka); oppure insieme ai due Buddha a lui cronologicamente successivi, Gautama e Maitreya.\nProfezia.\nSecondo il \"Sanghata Sutra\", un testo del buddhismo Mah\u0101y\u0101na che fa parte dei J\u0101taka, i racconti delle vite precedenti, come umano e come bodhisattva, di Gautama, molte vite prima dell'illuminazione del questi incontr\u00f2 , che gli predisse che egli sarebbe diventato un Buddha: \u00ab\"Liberato dall'esistenza umana, diverrai un buon maestro, per il bene del mondo. Nato tra i , epitome dei Tre Mondi, Lampada di Tutti gli Esseri, ti chiameranno Gautama. Sarai figlio del Re e della Regina Maya. e Maudgaly\u0101yana saranno i tuoi primi discepoli. \u0100nanda si prender\u00e0 cura di te\"\u00bb.\nCulto.\nIntorno al XVII secolo, \u00e8 diventato una figura molto venerata in Nepal, dove \u00e8 considerato protettore dei mercanti. \u00c8 inoltre venerato in molti Paesi come protettore dei marinai e le sue statue adornano talvolta le coste per guidare e proteggere le navi nella loro rotta."}
{"id": "521867", "revid": "322321", "url": "https://it.wikipedia.org/wiki?curid=521867", "title": "Arcidiocesi di Colombo", "text": "Larcidiocesi di Colombo (in latino \"Archidioecesis Columbensis in Taprobane\") \u00e8 una sede metropolitana della Chiesa cattolica in Sri Lanka. Nel 2019 contava 697.000 battezzati su 6.300.000 abitanti. \u00c8 retta dall'arcivescovo cardinale Albert Malcolm Ranjith Patabendige Don.\nTerritorio.\nL'arcidiocesi comprende i distretti di Colombo, Gampaha e Kalutara, nella Provincia Occidentale dello Sri Lanka; essa ha giurisdizione anche sui cattolici residenti nelle isole Maldive.\nSede arcivescovile \u00e8 la citt\u00e0 di Colombo, dove si trova la cattedrale di Santa Lucia.\nIl territorio \u00e8 suddiviso in 132 parrocchie.\nStoria.\nIl vicariato apostolico di Ceylon fu eretto il 3 dicembre 1834 con il breve \"Ex munere\" di papa Gregorio XVI, ricavandone il territorio dalla diocesi di Cochin.\nIl 17 febbraio 1845 cedette una porzione del suo territorio a vantaggio dell'erezione del vicariato apostolico di Jaffna (oggi diocesi) e nel contempo assunse il nome di vicariato apostolico di Colombo.\nIl 20 aprile 1883 cedette un'altra porzione di territorio a vantaggio dell'erezione del vicariato apostolico di Kandy (oggi diocesi).\nIl 1\u00ba settembre 1886 il vicariato apostolico fu elevato al rango di arcidiocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica di Colombo, che comprendeva come suffraganee le diocesi di Jaffna e di Kandy.\nIl 25 agosto 1893 cedette ancora una porzione di territorio a vantaggio dell'erezione della diocesi di Galle, ma contestualmente acquis\u00ec parte del territorio della diocesi di Jaffna.\nIl 5 gennaio 1939 cedette ancora una porzione di territorio a vantaggio dell'erezione della diocesi di Chilaw.\nDal 6 dicembre 1944 al 22 maggio 1972 ebbe il nome di arcidiocesi di Colombo in Ceylon.\nIl 28 giugno 1954, con la lettera apostolica \"Insignis est\", papa Pio XII ha proclamato la Beata Maria Vergine Assunta in Cielo patrona dell'arcidiocesi, e Santa Lucia, vergine e martire, patrona della citt\u00e0 episcopale.\nGli Annali della Congregazione per l'evangelizzazione dei popoli menzionano che nel 1836, dopo la nomina di Cl\u00e9ment Bonnand come vicario apostolico di Pondicherry, egli fu autorizzato dalla Santa Sede ad inviare missionari alle isole Maldive, dove mai la fede cristiana era arrivata. Ma fin dal 1886 la competenza territoriale sulle Maldive fu compito della arcidiocesi di Colombo. Ad oggi la costituzione delle Maldive non consente i diritti di cittadinanza a coloro che non sono musulmani, e coloro che sono trovati in possesso di materiale religioso non islamico possono essere soggetti ad arresto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.300.000 persone contava 697.000 battezzati, corrispondenti all'11,1% del totale."}
{"id": "521868", "revid": "110157", "url": "https://it.wikipedia.org/wiki?curid=521868", "title": "Diocesi di Jaffna", "text": "La diocesi di Jaffna (in latino: \"Dioecesis Iaffnensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2019 contava 259.640 battezzati su 1.585.770 abitanti. \u00c8 retta dal vescovo Justin Bernard Gnanapragasam.\nTerritorio.\nLa diocesi comprende i distretti di Jaffna, di Kilinochchi e di Mullaitivu, nell'estrema parte settentrionale dello Sri Lanka.\nSede vescovile \u00e8 la citt\u00e0 di Jaffna, dove si trova la cattedrale di Santa Maria.\nIl territorio \u00e8 suddiviso in 65 parrocchie.\nStoria.\nIl vicariato apostolico di Jaffna fu eretto il 17 febbraio 1845, ricavandone il territorio dal vicariato apostolico di Ceylon (oggi arcidiocesi di Colombo).\nIl 1\u00ba settembre 1886 il vicariato apostolico \u00e8 stato elevato a diocesi con la bolla \"Humanae salutis\" di papa Leone XIII.\nIl 25 agosto 1893 ha ceduto porzioni del suo territorio all'arcidiocesi di Colombo e a vantaggio dell'erezione della diocesi di Trincomalee (oggi diocesi di Trincomalee-Batticaloa), \nIl 19 dicembre 1975 e il 24 gennaio 1981 ha ceduto porzioni del suo territorio a vantaggio dell'erezione rispettivamente della prefettura apostolica di Anuradhapura (oggi diocesi) e della diocesi di Mannar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.585.770 persone contava 259.640 battezzati, corrispondenti al 16,4% del totale."}
{"id": "521875", "revid": "92723", "url": "https://it.wikipedia.org/wiki?curid=521875", "title": "Diocesi di Mutare", "text": "La diocesi di Mutare (in latino: \"Dioecesis Mutarensis\") \u00e8 una sede della Chiesa cattolica in Zimbabwe suffraganea dell'arcidiocesi di Harare. Nel 2019 contava 252.000 battezzati su 2.523.000 abitanti. \u00c8 retta dal vescovo Paul Horan, O.Carm.\nTerritorio.\nLa diocesi comprende i distretti civili di Chimanimani, Chipinge, Makoni, Mutare, Mutasa e Nyanga nella Provincia del Manicaland in Zimbabwe.\nSede vescovile \u00e8 la citt\u00e0 di Mutare, dove si trova la cattedrale della Santissima Trinit\u00e0.\nIl territorio \u00e8 suddiviso in 30 parrocchie.\nStoria.\nLa prefettura apostolica di Umtali fu eretta il 2 febbraio 1953 con la bolla \"Apostolicas Praefecturas\" di papa Pio XII, ricavandone il territorio dai vicariati apostolici di Fort Victoria (oggi diocesi di Gweru) e di Salisbury (oggi arcidiocesi di Harare). La cura pastorale e l'evangelizzazione furono affidate ai Carmelitani irlandesi.\nIl 15 febbraio 1957 la prefettura apostolica \u00e8 stata elevata a diocesi con la bolla \"Quod Christus Iesus\" dello stesso papa Pio XII.\nIl 25 giugno 1982 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.523.000 persone contava 252.000 battezzati, corrispondenti al 10,0% del totale."}
{"id": "521877", "revid": "110157", "url": "https://it.wikipedia.org/wiki?curid=521877", "title": "Diocesi di Multan", "text": "La diocesi di Multan (in latino: \"Dioecesis Multanensis\") \u00e8 una sede della Chiesa cattolica in Pakistan suffraganea dell'arcidiocesi di Lahore. Nel 2019 contava 300.500 battezzati su 38.600.000 abitanti. La sede \u00e8 vacante.\nTerritorio.\nLa diocesi comprende diversi distretti civili della provincia del Punjab in Pakistan.\nSede vescovile \u00e8 la citt\u00e0 di Multan, dove si trova la cattedrale del Santissimo Redentore.\nIl territorio si estende su 98.705\u00a0km\u00b2 ed \u00e8 suddiviso in 15 parrocchie.\nStoria.\nLa prefettura apostolica di Multan fu eretta il 17 dicembre 1936 con la bolla \"Quo apostolici\" di papa Pio XI, ricavandone il territorio dalla diocesi di Lahore (oggi arcidiocesi).\nIl 20 luglio 1939 la prefettura apostolica fu elevata al rango di diocesi con la bolla \"Enascens inter infideles\" di papa Pio XII. Originariamente era suffraganea dell'arcidiocresi di Delhi e Simla (oggi arcidiocesi di Delhi).\nIl 15 luglio 1950 entr\u00f2 a far parte della provincia ecclesiastica dell'arcidiocesi di Karachi.\nL'8 maggio 1955 ha ceduto parte del suo territorio alla diocesi di Rawalpindi (oggi diocesi di Islamabad-Rawalpindi).\nIl 13 aprile 1960 ha ceduto parte del suo territorio a vantaggio dell'erezione della diocesi di Lyallpur (oggi diocesi di Faisalabad).\nIl 23 aprile 1994 \u00e8 divenuta suffraganea dell'arcidiocesi di Lahore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 38.600.000 persone contava 300.500 battezzati, corrispondenti allo 0,8% del totale."}
{"id": "521878", "revid": "110157", "url": "https://it.wikipedia.org/wiki?curid=521878", "title": "Vicariato apostolico di Quetta", "text": "Il vicariato apostolico di Quetta (in latino: \"Vicariatus Apostolicus Quettensis\") \u00e8 una sede della Chiesa cattolica in Pakistan immediatamente soggetta alla Santa Sede. Nel 2017 contava 32.632 battezzati su 9.390.365 abitanti. \u00c8 retto dal vescovo Khalid Rehmat, O.F.M.Cap.\nTerritorio.\nIl vicariato apostolico comprende l'intera provincia del Belucistan nella parte centro-occidentale del Pakistan, coprendo il 44% del territorio nazionale.\nSede del vicariato \u00e8 la citt\u00e0 di Quetta, dove si trova la cattedrale del Santo Rosario.\nIl territorio \u00e8 suddiviso in 9 parrocchie.\nStoria.\nLa prefettura apostolica di Quetta fu eretta il 9 novembre 2001 con la bolla \"Spectantibus cunctis\" di papa Giovanni Paolo II, ricavandone il territorio dall'arcidiocesi di Karachi e dalla diocesi di Hyderabad in Pakistan.\nIl 29 aprile 2010 la prefettura apostolica \u00e8 stata elevata a vicariato apostolico con la bolla \"Singulari quidem\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 9.390.365 persone contava 32.632 battezzati, corrispondenti allo 0,3% del totale."}
{"id": "521880", "revid": "92723", "url": "https://it.wikipedia.org/wiki?curid=521880", "title": "Diocesi di Alindao", "text": "La diocesi di Alindao (in latino: \"Dioecesis Alindaoensis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2018 contava 109.000 battezzati su 284.300 abitanti. \u00c8 retta dal vescovo Cyr-Nestor Yapaupa.\nTerritorio.\nLa diocesi comprende la prefettura di Basse-Kotto, nella Repubblica Centrafricana.\nSede vescovile \u00e8 la citt\u00e0 di Alindao, dove si trova la cattedrale del Sacro Cuore.\nIl territorio \u00e8 suddiviso in 5 parrocchie.\nStoria.\nLa diocesi \u00e8 stata eretta il 18 dicembre 2004 con la bolla \"Quadraginta per annos\" di papa Giovanni Paolo II, ricavandone il territorio dalla diocesi di Bangassou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 284.300 persone contava 109.000 battezzati, corrispondenti al 38,3% del totale."}
{"id": "521881", "revid": "92723", "url": "https://it.wikipedia.org/wiki?curid=521881", "title": "Chiesa cattolica in Slovenia", "text": "La Chiesa cattolica in Slovenia conta circa 1.623.000 battezzati, pari al 78% della popolazione della Slovenia.\nStoria.\nLa Slovenia \u00e8 da secoli una terra di tradizione religiosa cattolica, ma solo nella seconda met\u00e0 del XX secolo ha acquisito una sua precisa identit\u00e0, distinta da quella delle regioni vicine. La diocesi pi\u00f9 antica, quella di Capodistria, risale al VI secolo e fu a lungo unita alla diocesi di Trieste. Quella di Lavant (che poi ha assunto il nome di diocesi di Maribor), istituita nel XIII secolo, fu suffraganea di Salisburgo e dal 1924 di Zagabria. La sede di Lubiana fu eretta nel XV secolo e gravit\u00f2, almeno formalmente, nell'orbita del patriarcato di Aquileia e, dal 1830 dell'arcidiocesi di Gorizia. Solo nel 1968 essa fu elevata a sede metropolitana ed ebbe Maribor come suffraganea. Nel 1977 fu ripristinata l'autonomia della diocesi di Capodistria, e anch'essa fu resa suffraganea di Lubiana.\nUn importante contributo all'identit\u00e0 della Chiesa cattolica slovena si ebbe nel 1991 con la dichiarazione di indipendenza del Paese. Nel 1992 furono formalmente intraprese le relazioni diplomatiche tra il nuovo Stato e la Santa Sede e a gennaio 1993 istituita la conferenza episcopale nazionale. Nel 2006 papa Benedetto XVI ha elevato al rango di arcidiocesi metropolitana anche la diocesi di Maribor e istituito le nuove sedi episcopali di Novo mesto, Celje e Murska Sobota.\nNel 2010 una serie anomala di richieste di mutui da parte dell'arcidiocesi di Maribor indusse la Santa Sede a inviare in Slovenia un visitatore apostolico, che port\u00f2 alla luce una dissennata gestione finanziaria che si protraeva almeno dal 2003. La questione in effetti nel 2007 era gi\u00e0 stata oggetto di inchieste giornalistiche, che tra le altre questioni stigmatizzavano la scelta di avere partecipazioni, sia pure indirette, in un'emittente televisiva pornografica. A detta degli ispettori ministeriali l'entit\u00e0 del debito rendeva quello della Chiesa cattolica slovena il pi\u00f9 grande crac finanziario della storia del Paese. Le conseguenze non tardarono: nel 2011 l'anziano arcivescovo Franc Kramberger fu costretto a dimettersi e per la stessa ragione nel 2013 furono indotti a presentare le dimissioni anche il suo successore, Marjan Turn\u0161ek, e l'arcivescovo di Lubiana Anton Stres, primate di Slovenia e presidente della Conferenza episcopale slovena, che era stato a lungo vescovo ausiliare di Maribor.\nOrganizzazione ecclesiastica.\nDal 2006 il territorio sloveno \u00e8 suddiviso in due province ecclesiastiche di rito romano, ciascuna costituita da un'arcidiocesi e due diocesi suffraganee:\nI fedeli di rito bizantino rientrano nella giurisdizione dell'eparchia di Kri\u017eevci.\nConferenza episcopale.\nLa Conferenza episcopale slovena (in sloveno: \"Slovenska \u0160kofovska Konferenca\") \u00e8 stata istituita il 19 febbraio 1993, quando papa Giovanni Paolo II ne approv\u00f2 gli statuti.\nNunziatura apostolica.\nSanta Sede e Slovenia mantengono relazioni diplomatiche dall'8 febbraio 1992."}
{"id": "521890", "revid": "110157", "url": "https://it.wikipedia.org/wiki?curid=521890", "title": "Esarcato apostolico di Russia", "text": "Lesarcato apostolico di Russia (in latino: \"Exarchatus Apostolicus Russiae\") \u00e8 una sede della Chiesa cattolica in Russia immediatamente soggetta alla Santa Sede. La sede \u00e8 vacante.\nTerritorio.\nL'esarcato apostolico comprende tutti i cattolici di rito bizantino in Russia.\nEsistono due parrocchie a Mosca, una a San Pietroburgo, una ad Omsk e una a Ni\u017enevartovsk.\nStoria.\nL'esarcato apostolico \u00e8 stato eretto nel 1917.\nEntrambi gli esarchi subirono il martirio e furono beatificati il 27 giugno 2001 da papa Giovanni Paolo II con il breve \"Sicut abundant\".\nIl 20 dicembre 2004 la Congregazione per le Chiese Orientali, ha nominato il vescovo latino di Novosibirsk anche ordinario per i cattolici di rito bizantino in Russia.\nAllo stato attuale, in Russia esistono circa 30 comunit\u00e0 di cattolici di rito orientale.\nCronotassi degli esarchi.\nSi omettono i periodi di sede vacante non superiori ai 2 anni o non storicamente accertati."}
{"id": "521891", "revid": "110157", "url": "https://it.wikipedia.org/wiki?curid=521891", "title": "Prefettura apostolica di Ju\u017eno-Sachalinsk", "text": "La prefettura apostolica di Ju\u017eno-Sachalinsk (in latino: \"Praefectura Apostolica Sachaliniana Meridionalis\") \u00e8 una sede della Chiesa cattolica in Russia. Nel 2019 contava 1.000 battezzati su 572.350 abitanti. La sede \u00e8 vacante.\nTerritorio.\nLa prefettura apostolica, situata in Russia, comprende la met\u00e0 meridionale dell'oblast' di Sachalin (cio\u00e8 la vecchia porzione giapponese dell'isola omonima e l'arcipelago delle Curili), tra il mare di Ochotsk e il mar del Giappone. Sede del prefetto \u00e8 la citt\u00e0 di Ju\u017eno-Sachalinsk, dove si trova la chiesa principale della prefettura, dedicata a San Giacomo.\nIl territorio \u00e8 suddiviso in 3 parrocchie.\nStoria.\nLa missione sui iuris di Kurafuto fu eretta il 18 luglio 1932 con il breve \"Cum Nos instanter\" di papa Pio XI, ricavandone il territorio dal vicariato apostolico di Sapporo (oggi diocesi). La missione comprendeva, all'epoca, la parte meridionale dell'isola di Sachalin, che dal 1905 al 1945 fece parte del Giappone con il nome di prefettura di Karafuto.\nIl 21 maggio 1938 \u00e8 stata elevata a prefettura apostolica con la bolla \"In dissitas terrarum\" dello stesso papa Pio XI.\nIl 10 aprile 2002 ha assunto il nome attuale.\nDal 2000 la prefettura apostolica \u00e8 amministrata dai vescovi di San Giuseppe a Irkutsk.\nCronotassi dei prefetti.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 2017 su una popolazione di 571.000 persone contava 1.000 battezzati, corrispondenti allo 0,2% del totale."}
{"id": "521893", "revid": "339392", "url": "https://it.wikipedia.org/wiki?curid=521893", "title": "Detroit Shock", "text": ""}
{"id": "521896", "revid": "599013", "url": "https://it.wikipedia.org/wiki?curid=521896", "title": "Andrea Tafi", "text": "Corridore adatto alle corse in linea, vinse numerose classiche internazionali, tra cui Parigi-Roubaix, Giro delle Fiandre (unico ciclista italiano ad aver vinto entrambe le prove), Giro di Lombardia, Giro del Piemonte e Parigi-Tours, e un titolo nazionale in linea.\nCarriera.\n Da dilettante i risultati migliorano e vince anche il Gran Premio Industria del Cuoio e delle Pelli a Santa Croce sull'Arno.\nPassa professionista nel novembre del 1988 grazie a Gianni Savio che lo vuole nella sua squadra, la Eurocar-Mosoca-Galli. Nel 1989 vince subito due corse, una tappa alla Vuelta a Murcia e una al Tour de Luxembourg, mentre nel 1990 vince due tappe del Tour of Americas, in Florida e Porto Rico, e una al Tour of Britain. Nel 1991 si trasferisce alla Carrera-Vagabond di Claudio Chiappucci, Stephen Roche e Guido Bontempi, e in stagione si aggiudica il Giro del Lazio, importante classica del calendario italiano e internazionale. Nel biennio 1992-1993, ancora con la Carrera, non ottiene successi ma accumula esperienze tra cui, nel 1993, la prima partecipazione al Tour de France.\nDal 1994 passa alla Mapei, squadra italiana con cui rester\u00e0 per nove stagioni correndo al fianco di campioni come Franco Ballerini, Michele Bartoli, Johan Museeuw e Paolo Bettini. Nel 1995 partecipa al Giro d'Italia aiutando il suo capitano Tony Rominger a vincere la corsa. Dal 1994 al 2002 vince ventidue corse tra cui il Campionato italiano nel 1998 e sei classiche: il Giro di Lombardia e la Parigi-Bruxelles nel 1996, la Rochester International Classic nel 1997, la Parigi-Roubaix nel 1999 in maglia tricolore, la Parigi-Tours nel 2000 e il Giro delle Fiandre nel 2002. Il suo nome \u00e8 legato soprattutto alla Parigi-Roubaix, dove oltre al trionfo del 1999 ha collezionato anche un terzo posto nel 1996 e un secondo nel 1998. In quegli stessi anni le prestazioni generali gli valgono le convocazioni in Nazionale per i campionati del mondo del 1996, 1998 e 1999.\nNel 2003 gareggia per il team danese CSC, ma non si ambienta e a fine stagione lascia la squadra. Passa quindi all'italiana Alessio, che per\u00f2 a fine 2004 si scioglie. Corre la sua ultima stagione nel 2005 con la squadra spagnola Saunier Duval-Prodir, dando il suo addio al mondo delle corse al termine della Parigi-Roubaix di quell'anno: entrato nel velodromo di Roubaix, anche se solo in 42\u00aa posizione, viene salutato e acclamato dal pubblico.\n\u00c8 sposato con Gloria e padre di Tommaso e Greta, nati rispettivamente nel 1990 e 1996. Dopo il ritiro dal mondo delle corse professionistiche si \u00e8 dedicato alla gestione di un agriturismo chiamato \"Il Borghetto\" situato vicino a Lamporecchio, sulle colline toscane. Rimasto nel mondo del ciclismo, nel 2017 ha vinto a 51 anni una gara amatoriale, il Memorial Lido e Remo Martellini a Lamporecchio. Fa inoltre parte della commissione che aggiudica il premio internazionale ciclistico Giglio d'Oro."}
{"id": "521897", "revid": "110157", "url": "https://it.wikipedia.org/wiki?curid=521897", "title": "Diocesi di Sibu", "text": "La diocesi di Sibu (in latino: \"Dioecesis Sibuensis\") \u00e8 una sede della Chiesa cattolica in Malaysia suffraganea dell'arcidiocesi di Kuching. Nel 2017 contava 125.254 battezzati su 860.000 abitanti. \u00c8 retta dal vescovo Joseph Hii Teck Kwong.\nTerritorio.\nLa diocesi comprende parte dello stato malese di Sarawak.\nSede vescovile \u00e8 la citt\u00e0 di Sibu, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 12 parrocchie.\nStoria.\nLa diocesi \u00e8 stata eretta il 22 dicembre 1986 con la bolla \"Adoranda Christi\" di papa Giovanni Paolo II, ricavandone il territorio dall'arcidiocesi di Kuching.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 860.000 persone contava 125.254 battezzati, corrispondenti al 14,6% del totale."}
{"id": "521898", "revid": "287204", "url": "https://it.wikipedia.org/wiki?curid=521898", "title": "Washington Mystics", "text": "Le Washington Mystics sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nNate come prima \"expansion team\" della lega, hanno disputato la prima stagione nel 1998."}
{"id": "521903", "revid": "1935652", "url": "https://it.wikipedia.org/wiki?curid=521903", "title": "Vicariato apostolico di Mongo", "text": "Il vicariato apostolico di Mongo (in latino: \"Vicariatus Apostolicus Mongensis\") \u00e8 una sede della Chiesa cattolica in Ciad immediatamente soggetta alla Santa Sede. Nel 2017 contava 5.400 battezzati su 2.304.600 abitanti. \u00c8 retto dal vescovo Philippe Abbo Chen.\nTerritorio.\nIl vicariato apostolico comprende tutta la parte centro-orientale del Ciad, che si estende su una superficie di 540.000\u00a0km\u00b2 (il 42% del totale nazionale). Comprende, precisamente, le regioni di Gu\u00e9ra, Batha, Ouadda\u00ef, Wadi Fira, Ennedi e Salamat.\nIn questo immenso territorio, grande quasi due volte l'Italia, il vicariato conta 5 parrocchie, ciascuna delle quali si estende, mediamente, su una superficie grande quanto quattro volte la Toscana.\nSede vicariale \u00e8 la citt\u00e0 di Mongo, dove si trova la cattedrale di Sant'Ignazio.\nStoria.\nLa prefettura apostolica di Mongo fu eretta il 1\u00ba dicembre 2001 con la bolla \"Universae Ecclesiae\" di papa Giovanni Paolo II, ricavandone il territorio dall'arcidiocesi di N'Djamena e dalla diocesi di Sarh.\nIl 3 giugno 2009 la prefettura apostolica \u00e8 stata elevata a vicariato apostolico con la bolla \"Cum in Apostolica\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 2.304.600 persone contava 5.400 battezzati, corrispondenti allo 0,2% del totale."}
{"id": "521904", "revid": "110157", "url": "https://it.wikipedia.org/wiki?curid=521904", "title": "Diocesi di Moundou", "text": "La diocesi di Moundou (in latino: \"Dioecesis Munduensis\") \u00e8 una sede della Chiesa cattolica in Ciad suffraganea dell'arcidiocesi di N'Djamena. Nel 2019 contava 245.877 battezzati su 924.495 abitanti. \u00c8 retta dal vescovo Joachim Kouraleyo Tarounga.\nTerritorio.\nLa diocesi comprende la regione del Logone Occidentale in Ciad.\nSede vescovile \u00e8 la citt\u00e0 di Moundou, dove si trova la cattedrale del Sacro Cuore.\nIl territorio \u00e8 suddiviso in 15 parrocchie.\nStoria.\nLa prefettura apostolica di Moundou fu eretta il 17 maggio 1951 con la bolla \"Christianae fidei\" di papa Pio XII, ricavandone il territorio dalle prefetture apostoliche di Fort-Lamy (oggi arcidiocesi di N'Djamena) e di Garoua (oggi arcidiocesi).\nIl 19 febbraio 1959 la prefettura apostolica \u00e8 stata elevata a diocesi con la bolla \"Qui omnes ubique\" di papa Giovanni XXIII.\nIl 6 marzo 1989 ha ceduto una porzione del suo territorio a vantaggio dell'erezione della diocesi di Doba.\nIl 28 novembre 1998 ha ceduto porzioni del suo territorio a vantaggio dell'erezione delle diocesi di Gor\u00e9 e di Lai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 924.495 persone contava 245.877 battezzati, corrispondenti al 26,6% del totale."}
{"id": "521905", "revid": "92723", "url": "https://it.wikipedia.org/wiki?curid=521905", "title": "Diocesi di Sarh", "text": "La diocesi di Sarh (in latino: \"Dioecesis Sarhensis\") \u00e8 una sede della Chiesa cattolica in Ciad suffraganea dell'arcidiocesi di N'Djamena. Nel 2017 contava 197.680 battezzati su 1.494.000 abitanti. \u00c8 retta dal vescovo Miguel \u00c1ngel Sebasti\u00e1n Mart\u00ednez, M.C.C.I.\nTerritorio.\nLa diocesi comprende le regioni di Moyen-Chari e Mandoul in Ciad.\nSede vescovile \u00e8 la citt\u00e0 di Sarh, dove si trova la cattedrale dell'Immacolata Concezione.\nIl territorio \u00e8 suddiviso in 17 parrocchie.\nStoria.\nLa diocesi di Fort-Archaumbault fu eretta il 22 settembre 1961 con la bolla \"Latissimas Ecclesias\" di papa Giovanni XXIII, ricavandone il territorio dalla diocesi di Fort-Lamy, che nel contempo divenne arcidiocesi e ora ha il nome di arcidiocesi di N'Djamena.\nIl 22 agosto 1972 ha assunto il nome attuale per effetto del decreto \"Cum Excellentissimus\" della Congregazione per l'evangelizzazione dei popoli.\nIl 1\u00ba dicembre 2001 ha ceduto una porzione del suo territorio a vantaggio dell'erezione della prefettura apostolica di Mongo (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.494.000 persone contava 197.680 battezzati, corrispondenti al 13,2% del totale."}
{"id": "521915", "revid": "287204", "url": "https://it.wikipedia.org/wiki?curid=521915", "title": "Minnesota Lynx", "text": "Le Minnesota Lynx sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nNate come \"expansion team\", hanno disputato la prima stagione nel 1999."}
{"id": "521916", "revid": "3920536", "url": "https://it.wikipedia.org/wiki?curid=521916", "title": "N'Djam\u00e9na", "text": ""}
{"id": "521920", "revid": "767487", "url": "https://it.wikipedia.org/wiki?curid=521920", "title": "Coppa delle Coppe 1994-1995", "text": "La Coppa delle Coppe 1994-1995 \u00e8 stata la 35\u00aa edizione della competizione calcistica europea Coppa delle Coppe UEFA. Venne vinta dal nella finale vinta contro l'Arsenal. Fu la prima edizione cui partecip\u00f2 la vincitrice della Coppa di Moldavia."}
{"id": "521924", "revid": "287204", "url": "https://it.wikipedia.org/wiki?curid=521924", "title": "Indiana Fever", "text": "Le Indiana Fever sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nNate come terza \"expansion team\" della lega, hanno disputato la prima stagione nel 2000."}
{"id": "521929", "revid": "92723", "url": "https://it.wikipedia.org/wiki?curid=521929", "title": "Diocesi di Saint-Louis du S\u00e9n\u00e9gal", "text": "La diocesi di Saint-Louis du S\u00e9n\u00e9gal (in latino: \"Dioecesis Sancti Ludovici Senegalensis\") \u00e8 una sede della Chiesa cattolica in Senegal suffraganea dell'arcidiocesi di Dakar. Nel 2020 contava 6.952 battezzati su 2.101.000 abitanti. \u00c8 retta dal vescovo Ernest Sambou.\nTerritorio.\nLa diocesi comprende le tre regioni di Saint-Louis, Matam e Louga nella parte settentrionale del Senegal.\nSede vescovile \u00e8 la citt\u00e0 di Saint-Louis du S\u00e9n\u00e9gal, dove si trova la cattedrale di San Luigi.\nIl territorio \u00e8 suddiviso in 9 parrocchie.\nStoria.\nLa prefettura apostolica del Senegal fu eretta nel 1763, ricavandone il territorio dalla diocesi di Funchal.\nA partire dal 1779 missionari della Congregazione dello Spirito Santo operarono nella prefettura apostolica del Senegal. Inoltre, solo da quest'anno, la sede ebbe dei prefetti apostolici stabili, tutti semplici sacerdoti.\nDal 1873 al 1955 la prefettura apostolica fu amministrata dai vicari apostolici del Senegambia (di Dakar dal 1936).\nAlla fine dell'Ottocento, la prefettura apostolica comprendeva due sole parrocchie, Saint-Louis, con circa 3.000 fedeli, e Gor\u00e9e, con circa 2.500 cattolici.\nIl 10 marzo 1915 estese il proprio territorio alla Mauritania, fino a quel momento di competenza della prefettura apostolica di Gharda\u00efa (oggi diocesi di Laghouat).\nIl 6 maggio 1931 cedette una porzione del suo territorio a vantaggio dell'erezione della missione sui iuris del Gambia (oggi diocesi di Banjul).\nIl 27 gennaio 1936 cambi\u00f2 nome in favore di prefettura apostolica di Saint-Louis du S\u00e9n\u00e9gal per effetto della bolla \"Non semel Apostolica\" di papa Pio XI.\nIl 18 dicembre 1965 cedette il territorio della Mauritania a vantaggio dell'erezione della diocesi di Nouakchott.\nIl 15 febbraio 1966 la prefettura apostolica \u00e8 stata elevata a diocesi con la bolla \"Christi Ecclesia\" di papa Paolo VI.\nIl 13 agosto 1970 ha ceduto un'ulteriore porzione di territorio a vantaggio dell'erezione della prefettura apostolica di Tambacounda (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.101.000 persone contava 6.952 battezzati, corrispondenti allo 0,3% del totale."}
{"id": "521932", "revid": "697352", "url": "https://it.wikipedia.org/wiki?curid=521932", "title": "Coppa delle Coppe 1995-1996", "text": "La Coppa delle Coppe 1995-1996 \u00e8 stata la 36\u00aa edizione della seconda competizione continentale di calcio. Venne vinta dal Paris Saint-Germain nella finale vinta contro il Rapid Vienna.\nEntrarono nella manifestazione per la prima volta le vincitrici delle coppe dei tre paesi caucasici, della Repubblica di Macedonia e della Jugoslavia.\nLa era squalificata per gravi disordini del suo pubblico, ed essendo candidata per la doppietta dei campioni nazionali, la Croazia non ebbe rappresentanti.\nClassifica marcatori.\nN.B.\nLa classifica non tiene conto delle reti segnate nel turno preliminare."}
{"id": "521935", "revid": "16066", "url": "https://it.wikipedia.org/wiki?curid=521935", "title": "Referendum abrogativo", "text": ""}
{"id": "521937", "revid": "125954336", "url": "https://it.wikipedia.org/wiki?curid=521937", "title": "Regio Decreto", "text": ""}
{"id": "521939", "revid": "396099", "url": "https://it.wikipedia.org/wiki?curid=521939", "title": "Regio decreto", "text": "Il regio decreto (r.d.) \u00e8 un atto normativo avente forza di legge nell'ordinamento giuridico italiano, attualmente in vigore, ma non pi\u00f9 emanabile, adottato dal Consiglio dei ministri e promulgato dal re durante il Regno d'Italia. \nLe necessit\u00e0 politiche ed amministrative del Governo avevano indotto lo stesso sin dall'Unit\u00e0 d'Italia ad emanare con regio decreto norme giuridiche di competenza del potere legislativo; non essendo tale facolt\u00e0 contemplata da nessuna legge, restava molto controversa la giurisprudenza in merito all'efficacia giuridica delle relative disposizioni, prima che venissero ratificate dal Parlamento; solo nel 1926 venne approvata una legge (legge 31 gennaio 1926, n. 100) che regolamentava la facolt\u00e0 del potere esecutivo di emanare norme giuridiche.\nL'articolo 3 di tale legge stabiliva che con decreto regio, previa deliberazione del Consiglio dei ministri, si poteva in casi straordinari e nei quali ragioni di urgente ed assoluta necessit\u00e0 lo esigevano, emanare decreti aventi valore di legge a condizione che lo stesso decreto fosse presentato ad una delle due camere, per la conversione, entro la terza seduta dopo la pubblicazione; il decreto-legge che entro due anni dalla sua pubblicazione non fosse stato convertito in legge, non era pi\u00f9 in vigore dal giorno della scadenza di tale termine. I regi decreti legge non abrogati da successive disposizioni e compatibili con la Costituzione repubblicana restano in vigore anche nell'ordinamento della Repubblica Italiana."}
{"id": "521940", "revid": "4711", "url": "https://it.wikipedia.org/wiki?curid=521940", "title": "US Luxembourg", "text": ""}
{"id": "521943", "revid": "1086375", "url": "https://it.wikipedia.org/wiki?curid=521943", "title": "Arcidiocesi di Libreville", "text": "Larcidiocesi di Libreville (in latino: \"Archidioecesis Liberopolitana\") \u00e8 una sede metropolitana della Chiesa cattolica in Gabon. Nel 2019 contava 565.000 battezzati su 955.000 abitanti. \u00c8 retta dall'arcivescovo Jean-Patrick Iba-Ba.\nTerritorio.\nL'arcidiocesi comprende le province gabonesi di Estuaire e Moyen-Ogoou\u00e9.\nSede arcivescovile \u00e8 la citt\u00e0 di Libreville, dove si trova la cattedrale dell'Assunzione di Maria.\nIl territorio si estende su 39.275\u00a0km\u00b2 ed \u00e8 suddiviso in 38 parrocchie.\nProvincia ecclesiastica.\nLa provincia ecclesiastica di Libreville, istituita nel 1958, comprende come suffraganee tutte le diocesi della Chiesa cattolica in Gabon:\nStoria.\nLa prefettura apostolica delle Due Guinee e di Senegambia fu eretta il 22 gennaio 1842, ricavandone il territorio dalle diocesi di Funchal e di S\u00e3o Tom\u00e9 e Pr\u00edncipe.\nIl 3 ottobre dello stesso anno la prefettura apostolica fu elevata a vicariato apostolico con il breve \"De universi dominici gregis\" di papa Gregorio XVI.\nIl territorio di questa circoscrizione ecclesiastica era immenso, e comprendeva tutto il litorale africano atlantico e il suo entroterra, dal fiume Senegal al fiume Orange, cio\u00e8 dal Senegal al Sudafrica.\nIn seguito cedette porzioni del suo territorio a vantaggio dell'erezione di nuovi vicariati apostolici:\nIl 6 febbraio 1863 il vicariato apostolico si divise per dare origine al vicariato apostolico del Senegambia (oggi arcidiocesi di Dakar) e al vicariato apostolico delle Due Guinee.\nAltre porzioni di territorio furono cedute in seguito dal vicariato apostolico delle Due Guinee per l'erezione di nuove circoscrizioni ecclesiastiche:\nIl 18 marzo 1890 un'ulteriore porzione di territorio fu ceduta a vantaggio dell'erezione della prefettura apostolica del Camerun (oggi arcidiocesi di Yaound\u00e9) e contestualmente il vicariato delle Due Guinee assunse il nome di vicariato apostolico del Gabon.\nIl 10 luglio 1947 cambi\u00f2 nome a favore di vicariato apostolico di Libreville.\nIl 14 settembre 1955 il vicariato apostolico fu elevato a diocesi con la bolla \"Dum tantis\" di papa Pio XII. Originariamente era suffraganea dell'arcidiocesi di Brazzaville.\nL'11 dicembre 1958 la diocesi ha ceduto una porzione di territorio a favore dell'erezione della diocesi di Mouila e nel contempo \u00e8 stata elevata al rango di arcidiocesi metropolitana con la bolla \"Supremi illius muneris\" di papa Giovanni XXIII.\nIl 29 maggio 1969 e il 19 marzo 2003 ha ceduto ancora porzioni di territorio a vantaggio dell'erezione delle diocesi di Oyem e di Port-Gentil.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 955.000 persone contava 565.000 battezzati, corrispondenti al 59,2% del totale."}
{"id": "521944", "revid": "484362", "url": "https://it.wikipedia.org/wiki?curid=521944", "title": "Arsinoitherium", "text": "Arsinoitherium (il cui nome significa \"bestia di Arsinoe\") \u00e8 un genere estinto di mammifero paenungulato appartenente all'ordine estinto degli Embrithopoda, e quindi legato agli elefanti, sirenii, iraci e gli estinti desmostylia. \"Arsinotherium\" erano erbivori superficialmente simili a rinoceronti, vissuti nell'Eocene superiore-Oligocene inferiore, 36-27 milioni di anni fa, nelle aree di foresta pluviale tropicale e ai margini delle paludi di mangrovie. Il genere contiene due specie: la specie tipo \"A. zitteli\", e \"A. giganteum\", descritta nel 2004, pi\u00f9 grande e dagli arti pi\u00f9 lunghi, che visse in Etiopia circa 27 milioni di anni fa. Le precedenti distinzioni tassonomiche che propongono una terza specie sono ora interpretate come prove di un probabile dimorfismo sessuale esagerato di \"A. zitteli\" (Sanders \"et al.\", 2004, 2010).\nDescrizione.\nL'aspetto di questo animale doveva richiamare quello degli odierni rinoceronti: fisico massiccio, zampe colonnari, e soprattutto una testa munita di grandi corna. Era un mammifero di taglia notevole: la specie pi\u00f9 conosciuta, Arsinoitherium zitteli, poteva raggiungere 1,75 metri d'altezza al garrese e i 3 metri di lunghezza. \nCranio.\nLa caratteristica pi\u00f9 sorprendente di \"Arsinoitherium\" era data dalla presenza di due enormi corna sopra le narici e di due corna pi\u00f9 piccole poste appena dietro le orbite. Le due corna pi\u00f9 grandi, appaiate, erano cave e le loro cavit\u00e0 comunicavano fra loro e con quelle di altre ossa della volta cranica. Alla base delle corna nasali, appena sopra l'orbita, vi era una depressione che si prolungava in numerose diramazioni che si diffondevano sulla superficie del corno sotto forma di piccole scanalature. Quando l'animale era in vita, queste scanalature erano probabilmente occupate da vasi sangugni che irrigavano le corna, come nei bovidi attuali. \u00c8 possibile che le corna ossee fossero ricoperte da un tessuto corneo come nei bovidi; in questo caso le corna sarebbero state ancora pi\u00f9 grandi. \nLa forma del cranio, vista dal davanti, era triangolare: le corna nasali erano unite alla base e si distanziavano maggiormente mano a mano che procedevano verso la parte distale. L'aspetto curioso del cranio in vista frontale era accentuato dalla presenza di due aperture nasali, che negli esemplari adulti erano separate fra loro da una barra ossea tra le ossa premascellari e nasali. Questa barra, il risultato dell'ossificazione di un setto cartilagineo, portava alla sua base i segni di inserzioni di muscoli, e ci\u00f2 suggerisce che \"Arsinoitherium\" era dotato di un labbro mobile e prensile come quello dei rinoceronti. La superficie occipitale, fortemente inclinata in avanti, portava una cresta lambdoide prominente. I condili occipitali erano di taglia notevole, e possedevano una superficie di articolazione per muscoli possenti, cos\u00ec da permettere all'animale notevoli movimenti della testa in alto e in basso. Non era presente alcun forame condilare, come negli elefanti. Il basioccipitale era dotato di cavit\u00e0 che, nell'animale in vita, erano probabilmente occupate da ossa della regione petro-timpanica. La regione era priva di fossa subarcuata, corso derivato del nervo facciale e forame stilomastoideo aperto, come nei proboscidati, nei perissodattili e nei sireni. \nIn vista laterale, l'orbita non era separata dalla fossa temporale, ed era formata da lacrimale, jugale e mascellare. Come negli elefanti, non era presente alcun canale lacrimale. Al contrario degli elefanti, tuttavia, le apofisi post-timpaniche e post-glenoidi erano ben separate, e l'alisfenoide era perforato da un canale. Una delle caratteristiche pi\u00f9 notevoli del cranio si osserva in vista palatale: la forma della volta del palato. Nella porzione anteriore, la superficie del palato era cos\u00ec convessa che, in sezione, i margini del palato erano paralleli al margine esterno della mascella. L'insolita curvatura del palato potrebbe essere legata al notevole grado di ipsodontia dei denti. Secondo alcuni studiosi, \u00e8 possibile che \"Arsinoitherium\" avesse una lingua estensibile e prensile. Erano inoltre presenti numerosi forami sulla superficie del palato. \nLa mandibola possedeva una lunga sinfisi che si estendeva fino all'estremit\u00e0 posteriore del primo molare inferiore. Il ramo orizzontale della mandibola, stretto, aveva un bordo alveolare convesso, un foro mentale sotto il quarto premolare e una regione angolare arrotondata e ispessita. Il ramo verticale era be separato dall'ultimo molare e possedeva un margine anteriore convesso; l'apofisi coronoide era pi\u00f9 alta del condilo. La morfologia della mandibola, nei suoi caratteri generali, richiamava quella degli elefanti, dei dinocerati e dell'enigmatico \"Barytherium\". \nLa dentatura era anch'essa molto particolare. Anche se altamente modificata, conservava una formula dentaria completa (3/3, 1/1, 4/4, 3/3) per una serie totale di 44 denti. I denti erano tutti strettamente ravvicinati fra loro, tranne gli incisivi superiori mediani che erano separati da un diastema molto piccolo. Tutti i denti erano caratterizzati da una corona molto alta (ipsodonti). Nella mascella superiore, i premolari possedevano una parete esterna pressoch\u00e9 piatta, e una cresta longitudinale esterna collegata a una cresta trasversale anteriore che continuava verso il margine posteriore del dente in un inizio di seconda cresta trasversale. I molari erano dotati di due creste (bilofodonti). Quando i denti si usuravano, le due cresta trasversali si riunivano. La parete esterna era profondamente scanalata, mentre quella interna era leggermente ondulata, al contrario di quanto avviene in altri mammiferi con dentatura bilofodonte, come i rinoceronti ad esempio. In generale, la forma dei denti ricorda quella degli iracoidi. La dentatura inferiore era anch'essa costituita da molari bilofodonti, con una separazione delle due creste molto netta. I denti da latte erano molto simili a quelli definitivi.\nScheletro postcranico.\nLo scheletro di \"Arsinoitherium\" era molto massiccio. L'atlante e l'epistrofeo erano particolarmente grandi e robusti, per sorreggere la testa. Le altre vertebre cervicali, ugualmente massicce, possedevano un centro vertebrale molto sviluppato e un piccolo canale neurale. Sembra che il sacro fosse costituito da un certo numero di vertebre indipendenti, una caratteristica insolita per un animale di grande taglia.\nLa scapola era caratteristica per la ripartizione del margine soprascapolare. Il margine coracoide, separato da una scanalatura all'angolo destro dell'acromion, la spina scapolare rettilinea senza alcun prolungamento, la cavit\u00e0 glenoide di forma ovale e il grande asse perpendicolare alla spina sono tutte caratteristiche esclusive di \"Arsinoitherium\", non riscontrabili nei proboscidati e nei dinocerati. L'omero possedeva una diafisi appiattita anteroposteriormente, era molto massiccio e dotato di tuberosit\u00e0 accentuate. La fossa per l'olecrano era poco profonda. Ulna e radio erano corti e solidi; l'estremit\u00e0 distale dell'ulna era pi\u00f9 grande di quella del radio. La superficie dell'olecrano era composta da tre parti, una verticale e due orizzontali. Il carpo era dotato di un osso cuneiforme che sormontava leggermente il grande osso. Si conoscono tre dita degli arti anteriori, tutte corte e robuste. \nIl bacino possedeva un ilio estremamente largo e robusto; la sua superficie interna era leggermente concava. Il bordo anteriore del pube, al livello della sinfisi, si incavava leggermente mentre il bordo posteriore era arrotondato. Davanti all'acetabolo (di forma ovale), l'ilio era dotato di una superficie per l'inserzione di un muscolo, probabilmente il \"rectus femoralis\". La tuberosit\u00e0 dell'ischio era ben distinta. In generale, la forma del bacino era molto diversa da quella di proboscidati e dinocerati. Il femore era appiattito anteroposteriormente, come l'omero, ed era dotato di una superficie posteriore piatta. La testa arrotondata superava il livello del primo trocantere, ma non come negli elefanti. Vi era una profonda depressione per l'inserzione del \"ligamentum teres\". Il piccolo trocantere era appena accennato. La tibia era allargata alle sue estremit\u00e0, ed era dotata di una massiccia cresta cnemiale. La parte distale assomigliava a quella del dinocerato \"Uintatherium\", con una faccetta articolare unica per l'astragalo. Il perone, anch'esso allargato alle estremit\u00e0, era concavo nella sua estremit\u00e0 distale, e in questa profonda depressione si inseriva la tibia; il perone si articolava con l'astragalo e il calcagno. L'astragalo, di forma vagamente simile a quello degli elefanti, era per\u00f2 differente perch\u00e9 si articolava con l'osso cuboide, per la maggior superficie di articolazione con il perone e per le proporzioni inverse delle due superfici d'articolazione con il calcagno. Il piede aveva quattro dita, tutte corte e robuste.\nClassificazione.\nIl genere \"Arsinoitherium\" venne descritto per la prima volta da Beadnell nel 1902, sulla base di resti fossili ritrovati in terreni dell'Eocene superiore / Oligocene inferiore della zona del Fayoum, in Egitto. La specie tipo \u00e8 \"Arsinoitherium zitteli\", ben conosciuta grazie a numerosi resti fossili; l'anno seguente, Lankester descrisse una specie di dimensioni minori, \"A. andrewsi\"; le pi\u00f9 recenti revisioni, tuttavia, indicano che le due specie sono identiche e le differenze sono solo dovute a variabilit\u00e0 intraspecifica. Nel 2004 \u00e8 stata descritta una nuova specie di \"Arsinoitherium\" sulla base di denti molto grandi, ritrovata in terreni dell'inizio dell'Oligocene superiore in Etiopia, \"A. giganteum\", a testimonianza della notevole distribuzione spazio-temporale del genere.\n\"Arsinoitherium\" \u00e8 il membro meglio conosciuto degli embritopodi, un misterioso gruppo di mammiferi tipici del Cenozoico inferiore, probabilmente imparentati con proboscidati, iracoidi e sireni e raggruppati insieme a questi nel gruppo degli afroteri. All'interno degli embritopodi, \"Arsinoitherium\" era il membro pi\u00f9 derivato e anche il pi\u00f9 grande e il pi\u00f9 recente. Altri embritopodi simili, conosciuti per\u00f2 in modo frammentario, sono \"Palaeoamasia\" e \"Crivadiatherium\".\nEtimologia.\nIl nome generico \"Arsinoitherium\" significa \"bestia di Arsinoe\", con riferimento alla regina Arsinoe II, moglie di Tolomeo II, il cui regno corrispondeva a territori dell'attuale Egitto. L'epiteto specifico della specie tipo, \"zitteli\", \u00e8 in onore di Karl Alfred Ritter von Zittel, un famoso paleontologo tedesco considerato pioniere della paleontologia in Egitto.\nPaleoecologia.\nLe grandi corna e le notevoli dimensioni dell'arsinoiterio, con tutta probabilit\u00e0, dovevano scoraggiare i predatori. La particolare morfologia dei premolari e dei molari di \"Arsinoitherium\", con la condizione \"a creste inverse\" rispetto a quanto si riscontra in altri erbivori bilofodonti, indica che questo animale esercitava un particolare tipo di masticazione, con la perdita della seconda fase di masticazione dei molari, compensata per\u00f2 dall'attivit\u00e0 di triturazione svolta da premolari. In ogni caso, sembra che \"Arsinoitherium\" potesse esercitare un'azione schiacciante e triturante con continuit\u00e0 lungo tutta la lunghezza delle fauci; \"Arsinoitherium\" era sicuramente un erbivoro estremamente specializzato, altamente selettivo, che si nutriva brucando fogliame o erbe palustri (Court, 1992b).\nIl giacimento di El-Fayum ha restituito alla luce anche altri rappresentanti arcaici dei vari gruppi di afroteri: elefanti primitivi (\"Moeritherium\", \"Phiomia\" e \"Palaeomastodon\"), iraci (\"Saghatherium\", \"Meroehyrax\", \"Titanohyrax\"), sireni (\"Eotheroides\", \"Protosiren\") e ptolemaiidi. Lo stesso giacimento ha restituito i fossili di antichi primati, tra cui i primi catarrini (\"Aegyptopithecus\", \"Parapithecus\", \"Apidium\")."}
{"id": "521945", "revid": "92723", "url": "https://it.wikipedia.org/wiki?curid=521945", "title": "Vicariato apostolico di Makokou", "text": "Il vicariato apostolico di Makokou (in latino: \"Vicariatus Apostolicus Makokouensis\") \u00e8 una sede della Chiesa cattolica in Gabon immediatamente soggetta alla Santa Sede. Nel 2020 contava 23.000 battezzati su 53.607 abitanti. La sede \u00e8 vacante, in attesa che il vescovo eletto Severin Nziengui Mangandza, C.S.Sp., ne prenda possesso.\nTerritorio.\nIl vicariato apostolico comprende per intero la provincia gabonese di Ogoou\u00e9-Ivindo.\nSede vicariale \u00e8 la citt\u00e0 di Makokou, dove si trova la cattedrale di Nostra Signora delle Vittorie.\nIl territorio si estende su 46.075\u00a0km\u00b2 ed \u00e8 suddiviso in 5 parrocchie.\nStoria.\nLa prefettura apostolica fu eretta il 7 marzo 2003 con la bolla \"Omnium de fidelium\" di papa Giovanni Paolo II, ricavandone il territorio dalla diocesi di Oyem.\nL'11 luglio 2014 la prefettura apostolica \u00e8 stata elevata al rango di vicariato apostolico in forza della bolla \"Undecim abhinc annos\" di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 53.607 persone contava 23.000 battezzati, corrispondenti al 42,9% del totale."}
{"id": "521947", "revid": "92723", "url": "https://it.wikipedia.org/wiki?curid=521947", "title": "Diocesi di Mouila", "text": "La diocesi di Mouila (in latino: \"Dioecesis Muila\u00ebnsis\") \u00e8 una sede della Chiesa cattolica in Gabon suffraganea dell'arcidiocesi di Libreville. Nel 2019 contava 52.200 battezzati su 137.400 abitanti. \u00c8 retta dal vescovo Mathieu Madega Lebouankehan.\nTerritorio.\nLa diocesi comprende le province gabonesi di Ngouni\u00e9 e Nyanga.\nSede vescovile \u00e8 la citt\u00e0 di Mouila, dove si trova la cattedrale di San Giovanni apostolo.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta l'11 dicembre 1958 con la bolla \"Cum sit omnis\" di papa Giovanni XXIII, ricavandone il territorio dalla diocesi di Libreville, che nel contempo \u00e8 stata elevata ad arcidiocesi.\nIl 5 ottobre 1974 ha ceduto una porzione di territorio a vantaggio dell'erezione della diocesi di Franceville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 137.400 persone contava 52.200 battezzati, corrispondenti al 38,0% del totale."}
{"id": "521948", "revid": "228587", "url": "https://it.wikipedia.org/wiki?curid=521948", "title": "Composta John Innes", "text": "Le composte John Innes sono delle composte per piante coltivate, sviluppate dall'Istituto inglese omonimo, con sede a Norwich. Sono molto note nel mondo anglofono, tanto da diventare \"standard\" per indicare le tipologie di composte. Le composizioni sono rilasciate nel pubblico dominio.\nEsistono varie composizioni:\nComposta base.\nLa composta base \u00e8 formata da\nnella proporzione 7 : 3 : 2 in volume.\nA questa composta si aggiungono poi i fertilizzanti:\nPartendo dalla composta base, JI #1, e raddoppiando o triplicando il fertilizzante e il gesso, si ottengono rispettivamente la JI #2 e la JI #3.\nLa miscela di fertilizzanti base equivale ad un fertilizzante con tenore NPK (Azoto \u2013 Fosforo \u2013 Potassio) 12-20-25, nella dose di 1 kg/metro cubo. Sono presenti anche gli altri macronutrienti (Ca, Mg e S), in aggiunta a quelli forniti da torba e terriccio, che inoltre forniscono anche i microelementi necessari (B, Cl, Co, Cu, Fe, Mn, Mo, Na, Ni, Si, Zn).\nIl fertilizzante NPK \u00e8 caratterizzato da tre numeri, che indicano la percentuale peso / peso dei tre elementi, quindi 12-20-25 vuol dire 12 kg di azoto, 20 di fosforo (come P2O5), e 25 potassio (come K2O) per ogni 100 kg di prodotto. Se si dispone di un fertilizzante 5-10-15, ad esempio, per convertire le quantit\u00e0 di fertilizzante per un litro di JI #1, ad esempio, andranno effettuate le seguenti operazioni\nIn totale, quindi avremo: \nper ogni metro cubo di composta. Da notare che i tre fertilizzanti sono circa in proporzione 30:3:2, di cui prendo 1.95 kg/metro cubo.\nPer la sterilizzazione del terriccio esistono molti procedimenti. Per le modeste quantit\u00e0 del fai da te, uno molto rapido \u00e8 la sterilizzazione tramite acqua bollente: si stende il terriccio in uno strato sottile, su cui viene fatta passare acqua bollente. L'acqua pu\u00f2 poi essere raccolta e usata per innaffiare. Per Chi ha un appezzamento di terra a disposizione, un metodo di sterilizzazione lento ma efficace, e soprattutto a costi contenuti, \u00e8 una specie di pastorizzazione a radiazione solare: basta stendere un foglio di plexiglas o di altro materiale plastico trasparente sul terreno, fissato lungo il bordo, per l'intero periodo estivo. Le alte temperature raggiunte per la lunga durata sterilizzano il terreno per una profondit\u00e0 di almeno 20 cm, nel nord Italia, arrivando a 30 cm al sud.\nComposta da semi.\nnella proporzione 2 : 1 : 1 in volume.\nA questa composta si aggiungono superfosfato e del calcare sbriciolato, nelle stesse proporzioni della composta base.\nPer una migliore radicazione, \u00e8 bene setacciare la composta con un setaccio fine.\nComposta da radicazione.\nnella proporzione 1 : 2 : 1 in volume, senza aggiunta di fertilizzanti.\nComposta per ericaceae.\nnella proporzione 2 : 1 : 1 , a cui si aggiungono 0,6 kg/metro cubo di zolfo sublimato e 1,2 kg/metro cubo di superfosfato, equivalente a 1 kg/metro cubo di fertilizzante 0-25-0\nComposta senza terriccio (\"soilless\").\nnella proporzione 3 : 1."}
{"id": "521949", "revid": "287204", "url": "https://it.wikipedia.org/wiki?curid=521949", "title": "Cleveland Rockers", "text": "Le Cleveland Rockers sono state una delle originali otto squadre di pallacanestro fondatrici della WNBA (\"Women's National Basketball Association\"), il campionato professionistico femminile degli Stati Uniti d'America."}
{"id": "521950", "revid": "1911824", "url": "https://it.wikipedia.org/wiki?curid=521950", "title": "Lotus Seven", "text": "La Seven \u00e8 un'autovettura sportiva costruita dalla casa automobilistica inglese Lotus.\nL'idea e la genesi.\nIl vulcanico capo e fondatore della piccola factory inglese, Colin Chapman, concep\u00ec l'idea di produrre un'autovettura sportiva pi\u00f9 economica delle raffinate barchette Eleven. La vettura doveva offrire la massima sportivit\u00e0, puntando sulla leggerezza e sull'essenzialit\u00e0; una sorta di \"motocicletta a quattro ruote\" da vendere in scatola di montaggio (per evitare la tassa d'acquisto).\nPartendo dal telaio tubolare della \"Eleven\", venne realizzata una roadster con ruote scoperte (o meglio coperte da piccoli parafanghi di stampo motociclistico), priva di tettuccio e con carrozzeria costituita da pannelli d'alluminio, tranne il musetto bombato, completamente piani (per ridurre i costi). Con la sola eccezione delle raffinate sospensioni anteriori (a triangoli sovrapposti), la meccanica era assemblata con pezzi di grande serie: cambio (manuale a 4 rapporti) BMC, freni (tutti a tamburo) Ford e ponte posteriore (ad assale rigido con balestre longitudinali) proveniente dalla Nash Metropolitan (allora assemblata anche in Inghilterra dalla BMC).\nIl motore poteva, infine, essere scelto tra il 4 cilindri in linea con albero a camme laterale Ford \"100E\" di 1172cm\u00b3 da 36cv, il BMC \"A series\" (sempre a 4 cilindri in linea e distribuzione monoalbero laterale) di 948\u00a0cm\u00b3 da 39\u00a0CV ed il Coventry Climax \"FWA\" di 1098\u00a0cm\u00b3 da 75\u00a0CV.\nLa commercializzazione delle \"Seven\", sia in versione assemblata che in kit di montaggio, inizi\u00f2 nel 1957. La variante con motore Coventry Climax, era denominata \"Super Seven\". Grazie al peso estremamente ridotto (406 kg), la \"Seven\" era agile e divertente persino col fiacco motore Ford, mentre la \"Super Seven\", grazie al rapporto di 5,3\u00a0kg/\u00a0CV, era un'autentica sportiva.\nL'evoluzione.\nNel 1960 venne lanciata la versione \"S2\". All'esterno cambiarono solo i parafanghi (pi\u00f9 avvolgenti) e il musetto, in vetroresina, mentre a livello tecnico le novit\u00e0 maggiori riguardano i motori. Cancellato il costoso (e scorbutico nella messa a punto) Coventry Climax \"FWA\", vennero resi disponibili nuovi motori Ford.\nSulla \"Seven\" potevano essere montati il \"105E\" di 997\u00a0cm\u00b3 da 39\u00a0CV o il \"116E\" di 1498\u00a0cm\u00b3 da 66\u00a0CV, mentre per \"Super Seven\" erano disponibili le versioni elaborate dalla Cosworth del \"109E\" (1340\u00a0cm\u00b3, 85\u00a0CV) e del \"116E\" (1498\u00a0cm\u00b3, 95\u00a0CV). Sulle versioni pi\u00f9 potenti erano montati freni anteriori a disco.\nNel 1968 venne lanciata la \"S3\" (che \u00e8 la versione ancora oggi prodotta da vari costruttori), con retrotreno (sempre a ponte rigido) e motore (1601\u00a0cm\u00b3 da 86\u00a0CV) della Ford Escort Mexico. Nel 1969 la \"Super Seven\" adott\u00f2 il nuovo 4 cilindri in linea bialbero Lotus di 1558\u00a0cm\u00b3 da 115\u00a0CV.\nNonostante la vettura avesse ancora una nutrita schiera di appassionati, Colin Chapman non la riteneva pi\u00f9 degna di portare il marchio Lotus, che nel frattempo aveva vinto 3 Campionati del Mondo di Formula 1. \nLa \"Seven\", oltretutto, non era neppure un'auto profittevole per la Casa (che anzi perdeva 100 sterline per ogni \"S3\" prodotta).\nTuttavia, grazie alla determinazione dell'amministratore delegato Mike Warner, venne messa in cantiere un'ulteriore evoluzione del modello. L'obiettivo era quello di rendere profittevole la roadster Lotus, riducendo i costi e innalzando la produzione ad almeno 2000 unit\u00e0 all'anno.\nLe modifiche a telaio e carrozzeria furono sostanziali. La carrozzeria divenne completamente in vetroresina (e pi\u00f9 larga e lunga), il telaio venne opportunamente rinforzato, i parafanghi anteriori vennero allungati fino all'abitacolo, la coda (pi\u00f9 squadrata e massiccia e con parafanghi integrati) venne completamente ridisegnata, mentre l'abitacolo guadagn\u00f2 spazio.\nPer la prima volta la \"Seven\" aveva un vero e proprio parabrezza e poteva essere equipaggiata con un tetto rigido (asportabile) in vetroresina. La \"S4\" (che conservava i motori della \"S3\"), tuttavia, non riscosse il successo sperato: troppo spartana per la clientela delle spider tradizionali e troppo \"civile\" per i puristi. La produzione, iniziata nel 1970, cess\u00f2 all'inizio del 1973, dopo appena 664 esemplari.\nDalla Lotus alla Caterham.\nQuando la produzione della Lotus \"Seven\" cess\u00f2 la Caterham Cars, distributore ufficiale del modello sin dal 1967, acquis\u00ec (giugno 1973) i diritti di produzione del modello da Chapman. \nI primi quaranta esemplari vennero assemblati, nel corso del 1973, con avanzi di magazzino, ed erano giocoforza delle \"S4\", ma a partire dal 1974, la piccola casa inglese torn\u00f2 a produrre solo la rimpianta \"S3\", ancora oggi in listino. \nNel corso degli anni le Caterham \"Seven\" e \"Super Seven\" hanno adottato diversi motori (Ford, Ford-Cosworth, Opel, MG Rover) e varie migliorie tecniche (cambi a 6 marce, sospensioni riviste con ponti de Dion o come sulla CSR con sospensioni completamente indipendenti, freni potenziati).\nLa Locust.\nLa \"Locust\" \u00e8 una delle varie repliche del modello originale: differisce da molte altre repliche perch\u00e9 invece di usare un telaio di tipo \"spaceframe\", fa uso di una carrozzeria mista di compensato marino e pannelli di alluminio montata su un telaio a longheroni di acciaio.\nLa meccanica \u00e8 basata su componenti provenienti dalla Triumph Herald o dalla Triumph Spitfire.\nIl progetto originale si deve a John Cowpertwhaite (che progett\u00f2 anche la JC Midge) ed \u00e8 stata successivamente venduta come JC Locust dalla societ\u00e0 \"J.C. Auto Patterns\". In seguito i diritti di produzione furono ceduti alla ditta \"T&amp;J Sportscars\" che introdusse anche una versione basata sulla Ford Cortina, chiamata Hornet.\nInfine la societ\u00e0 fu rilevata dalla \"White Rose Vehicles\" che svilupp\u00f2 una nuova versione chiamata \"Locust ES\", basata sulla meccanica della Ford Sierra.\nNell'aprile del 2000 la propriet\u00e0 pass\u00f2 alla societ\u00e0 BWE.\nI motori utilizzati in questo tipo di automobili, costruite da un kit, sono i pi\u00f9 diversi: le prime versioni, dal 1973, montano motori Triumph 1300 o 1500, mentre le versioni pi\u00f9 recenti montano principalmente motori Ford da 1300 a 2000\u00a0cm\u00b3.\nLe altre \"Seven\".\nAltre societ\u00e0 hanno costruito e venduto autovetture analoghe in tutto o in parte, quali l'olandese Donkervoort con il modello S7, prodotto dal 1978 al 1984, e S8 prodotto dal 1985 al 1989, e la giapponese Mitsuoka Zero-1.\nL'elaboratore tedesco Irmscher ha prodotto una propria versione della Seven originale del 1957. Pesa 700\u00a0kg e le sue misure sono 3,250mm x 1\u00a0750mm x 1,070mm. Monta un motore 4 cilindri in linea di derivazione Opel 2.0 litri con 16 valvole, sovralimentato con turbocompressore per una potenza di 240 \u00a0CV. Il cambio \u00e8 manuale a 5 marce. La velocit\u00e0 massima \u00e8 di 230\u00a0km/h e passa da 0 a 100\u00a0km/h in 5.3 secondi. Percorre 100 chilometri con 6 litri di carburante. Il suo prezzo \u00e8 di 54.900 Euro."}
{"id": "521954", "revid": "110157", "url": "https://it.wikipedia.org/wiki?curid=521954", "title": "Diocesi di Myitkyina", "text": "La diocesi di Myitkyina (in latino: \"Dioecesis Myitkyina\u00ebnsis\") \u00e8 una sede della Chiesa cattolica in Birmania suffraganea dell'arcidiocesi di Mandalay. Nel 2019 contava 89.821 battezzati su 1.166.440 abitanti. La sede \u00e8 vacante.\nTerritorio.\nLa diocesi comprende parte dello stato Kachin, dello stato Shan e della regione di Sagaing.\nSede vescovile \u00e8 la citt\u00e0 di Myitkyina, dove si trova la cattedrale di San Colombano.\nIl territorio \u00e8 suddiviso in 22 parrocchie.\nStoria.\nLa prefettura apostolica di Bhamo fu eretta il 5 gennaio 1939 con la bolla \"Birmaniae Septemtrionalis\" di papa Pio XI, ricavandone il territorio dal vicariato apostolico della Birmania Settentrionale (oggi arcidiocesi di Mandalay).\nIl 21 febbraio 1961 in forza della bolla \"Quod sacrum\" di papa Giovanni XXIII \u00e8 stata elevata a diocesi e ha assunto il nome attuale, in seguito al trasferimento della sede vescovile.\nIl 28 agosto 2006 ha ceduto una porzione del suo territorio a vantaggio dell'erezione della diocesi di Banmaw.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.166.440 persone contava 89.821 battezzati, corrispondenti al 7,7% del totale."}
{"id": "521955", "revid": "110157", "url": "https://it.wikipedia.org/wiki?curid=521955", "title": "Diocesi di Pekhon", "text": "La diocesi di Pekhon (in latino: \"Dioecesis Pekhonensis\") \u00e8 una sede della Chiesa cattolica in Birmania suffraganea dell'arcidiocesi di Taunggyi. Nel 2019 contava 54.302 battezzati su 320.640 abitanti. \u00c8 retta dal vescovo Peter Hla.\nTerritorio.\nLa diocesi comprende 5 townships nella parte meridionale dello stato Shan in Birmania.\nSede vescovile \u00e8 la citt\u00e0 di Pekhon, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 15 dicembre 2005 con la bolla \"Ubi venit plenitudo\" di papa Benedetto XVI, ricavandone il territorio dall'arcidiocesi di Taunggyi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 320.640 persone contava 54.302 battezzati, corrispondenti al 16,9% del totale."}
{"id": "521956", "revid": "22356", "url": "https://it.wikipedia.org/wiki?curid=521956", "title": "Tigre dai denti a scimitarra", "text": ""}
{"id": "521961", "revid": "78273", "url": "https://it.wikipedia.org/wiki?curid=521961", "title": "Anna Anatolevna Pavlova", "text": ""}
{"id": "521962", "revid": "1843814", "url": "https://it.wikipedia.org/wiki?curid=521962", "title": "Avanspettacolo", "text": "Il teatro di avanspettacolo, o, pi\u00f9 comunemente, avanspettacolo, \u00e8 un genere di spettacolo teatrale comico sviluppatosi in Italia fra gli anni trenta e gli anni cinquanta del Novecento.\nCaratteristiche.\nQuesto genere deriv\u00f2 storicamente dal variet\u00e0, a cui inizi\u00f2 a sostituirsi quando il regime fascista eman\u00f2 provvedimenti (per esempio sgravi fiscali) per favorire i teatri che si convertivano alla pi\u00f9 moderna realt\u00e0 del cinematografo.\nIn questo contesto, alcune compagnie di variet\u00e0 dovettero elaborare una forma di spettacolo pi\u00f9 semplice e abbreviato, che potesse intrattenere il pubblico in sala in attesa del film (o del \"filmo\" secondo il termine usato dai fascisti in ossequio al principio dell'autarchia).\nL'avanspettacolo, assieme al cabaret - ad esso affine - era considerato il \"fratello povero\" del teatro di rivista e del variet\u00e0 per la brevit\u00e0 dei numeri e la scarsit\u00e0 dei mezzi: molte volte, in senso spregiativo, si utilizzava il termine avanspettacolo per indicare teatro comico di scarsa qualit\u00e0. In realt\u00e0 fu trampolino di lancio per molti noti attori teatrali e cinematografici italiani, che si produssero in tale genere con impegno artistico e molto successo.\nPi\u00f9 avanti nel tempo, tra gli anni sessanta e settanta del Novecento, il genere vari\u00f2 dai numeri comici agli spogliarelli, in quel mutamento di costume che port\u00f2 alla diffusione di film pornografici o softcore.\nL'avanspettacolo e il cinema.\nL'avanspettacolo \u00e8 stato una sorta di \"serbatoio\" per il cinema italiano; in particolare offrendo al pubblico:\nTra questi attori vi sarebbero stati, fra gli altri, Eduardo De Filippo, Tot\u00f2, Anna Magnani, Aldo Fabrizi, Erminio Macario, Lino Banfi.\nSono state realizzate diverse pellicole sul mondo dell'avanspettacolo, tra cui:"}
{"id": "521963", "revid": "287204", "url": "https://it.wikipedia.org/wiki?curid=521963", "title": "Miami Sol", "text": "Le Miami Sol sono state una delle squadre di pallacanestro della WNBA (\"Women's National Basketball Association\"), il campionato professionistico femminile degli Stati Uniti d'America."}
{"id": "521966", "revid": "118085079", "url": "https://it.wikipedia.org/wiki?curid=521966", "title": "Ta Mok", "text": "Il suo vero nome, a seconda delle fonti, viene riportato come Chhit Choeun, Ek Choeun, Oeung Choeun (o Ung Choeun); veniva anche chiamato \"Fratello Numero 5\" (o \"Numero 15\", secondo alcune fonti), \"Ta 15\", \"A'cha Choeun\" (o \"Achar Choeun\"), \"Nguon Kang\" (o \"Nhuon Kang\") o ancora \"Thieun Chhitle\". Un ulteriore soprannome, \"Il macellaio\", gli venne assegnato a causa della sua efferatezza, che gli valse anche l'accusa di crimini contro l'umanit\u00e0 nel febbraio 2002.\nBiografia.\nPrimi anni.\nNasce, a seconda delle fonti, a Trapeang Thom, a Brakeab o a Pra Keap, sempre per\u00f2 nel distretto di Tram Kak, provincia di Takeo, in Cambogia, primo di sette figli in un giorno sconosciuto del 1926, probabilmente in una benestante famiglia di proprietari terrieri. Negli anni trenta studia nel Liceo Linguistico di P\u00e2li di Phnom Penh (oggi chiamato Liceo Buddhista Preah Soram Rith) per diventare monaco buddhista, ma all'et\u00e0 di 16 anni abbandona quella strada per combattere prima nelle file della resistenza anti-giapponese, poi come leader locale per i distretti di Tram Kak e Prey Krabas (provincia di Takeo) del movimento nazionalista anti-francese Khmer Issarak dal 1949.\nIngresso tra i Khmer Rossi e Kampuchea Democratica.\nNel 1950 entra nel Partito Comunista dell'Indocina (di cui all'epoca faceva parte, come sezione locale, quello cambogiano), mentre nel 1963 diventa membro del Comitato Centrale del Partito Comunista di Kampuchea (staccatosi intanto da quello indocinese).\nNel 1968 diventa Vicesegretario del Partito per la Zona Sud-Ovest del Paese, e ordina svariati massacri di civili. Nel 1972 diventa ufficiale capo del Direttorato Militare dei Materiali Bellici dell'Esercito Popolare di Liberazione Nazionale Cambogiano con il nome di \"Thieun Chhitle\", e tiene un incontro nella provincia di Kampong Chhnang in cui chiama alle armi circa 3.000 monaci. A partire dall'anno successivo ordina nella sua zona massacri su vasta scala, che gli faranno guadagnare il soprannome di \"macellaio\". Le forze sotto il suo comando occupano il distretto di Oudong e la provincia di Kampong Chhnang, spalleggiate da quelle del suo ex vice-comandante Ke Pauk, e trucidano la popolazione. Diventa comandante in capo dell'esercito per la Zona Sud-Ovest e dirige il Centro Informazioni e Propaganda.\nIn questo periodo Ta Mok ha gi\u00e0 il controllo diretto di numerose zone del Paese tramite l'efficiente rete di parentele all'interno dell'organigramma del Partito: ha un fratello governatore e segretario del Partito nel distretto di Prey Kabas, quattro figli e due figlie (avuti da una sua cugina), due cognati e cinque tra generi e nuore che lavorano per lui (incluso il genero Khe Muth, futuro Comandante della Marina della Kampuchea Democratica).\nIstituisce un grosso carcere a Krang Ka, Provincia di Takeo, in cui elimina circa 500 \"nemici del popolo\". Si stima che siano stati realizzati nella Zona Sud-Ovest 38 prigioni, 78 campi di sterminio e 6.032 fosse comuni. Tutti i segretari di zona sono stati prima o poi vittime delle purghe, eccetto Ta Mok.\nNel settembre 1975 diventa membro permanente del Comitato Centrale.\nIl 20 marzo 1976, un anno dopo l'istituzione della Kampuchea Democratica di Pol Pot, diventa Primo Vicepresidente dell'Assemblea dei Deputati del Popolo. L'anno successivo diventa Capo di Stato Maggiore dell'Esercito.\nDurante il periodo della dittatura prosegue nella messa in opera di stragi di interi villaggi (30.000 morti solo nel distretto di Angkor Chey). Nel 1978 diventa Segretario del Partito per la Zona Sud-Ovest nonch\u00e9 Secondo Vice Segretario del Comitato Centrale, e questo fa di lui il numero tre del Partito. Sono le sue milizie, nello stesso anno, a portare a termine il grande massacro che uccider\u00e0 tra le 100.000 e le 250.000 persone nella zona orientale del Paese.\nDopo la caduta del regime.\nDopo la fine del regime, nel 1979, si rifugia nella foresta, nella zona di Anlong Veng, insieme ad un numero di fidati seguaci che viene stimato in 3.000 - 6.000 unit\u00e0. Diventa il loro Comandante Militare Supremo. Sempre nello stesso anno comanda una divisione nel distretto di Kampong Tralach, nella provincia di Kampong Chhnang. Nel 1980 (o nel 1982) perde la parte inferiore di una gamba su una mina. Negli ultimi mesi del 1982 entra nel cosiddetto \"Ufficio 870\" (o \"Ufficio 87\"), il ramo esecutivo del Comitato Centrale. Nel 1993 realizza esecuzioni di massa in territorio vietnamita.\nNel 1997 i khmer rossi si scindono in due fazioni, la sua e quella di Pol Pot, e Ta Mok, temendo di essere arrestato dall'ex-leader come Son Sen, lo fa a sua volta imprigionare (insieme a Khieu Samphan, solo ufficialmente successore di Pol Pot alla leadership a partire dal 1985, e Nuon Chea), organizzando un processo farsa in cui lo accusa di essere una spia al soldo del Vietnam e diventando il nuovo incontrastato capo del Partito. Durante la grande fuga nella foresta che segue un massiccio attacco governativo nel nord del Paese, Ta Mok, temendo che Pol Pot possa consegnarsi, essere consegnato o cadere nelle mani del governo cambogiano e diventare il suo principale accusatore in un eventuale processo, lo fa portare con s\u00e9. L'ex-leader morir\u00e0 un anno dopo agli arresti domiciliari. I khmer rossi sosterranno la morte naturale nelle dichiarazioni ufficiali, ma cremeranno immediatamente il cadavere senza consegnarlo al governo. Questo alimenter\u00e0 l'ipotesi che possa essere stato lo stesso Ta Mok ad ordinare l'uccisione di Pol Pot, che qualcuno in un primo tempo ha dato addirittura per mai avvenuta.\nTa Mok rilasci\u00f2 nel 1997 un'intervista al \"Far Eastern Economic Review\", in cui ammise il massacro di \"qualche centinaio di migliaia di persone\", attribuendone per\u00f2 la responsabilit\u00e0 a Pol Pot.\nLa situazione, nonostante dispongano di ingenti risorse finanziarie, si fa tragica per i khmer rossi, tra le file dei quali si verificano numerose diserzioni. Ta Mok \u00e8 costretto nel 1998 a rifugiarsi nuovamente ad Anlong Veng, ma fu catturato dall'esercito cambogiano un anno dopo, presso il confine thailandese, e condotto a Phnom Penh in un carcere militare, assieme al suo ex-luogotenente Khang Khek Ieu (\"Deuch\"). \u00c8 l'unico leader dei khmer rossi ad essere stato catturato vivo e senza aver preventivamente ottenuto l'immunit\u00e0 dal governo di Hun Sen.\nPer la legge cambogiana Ta Mok avrebbe dovuto subire un processo entro sei mesi dall'arresto, ma il periodo di detenzione \u00e8 stato prolungato varie volte. Le accuse sono inizialmente quelle di appartenenza ad un partito fuorilegge e evasione fiscale, ma nel 2002 fu accusato anche di crimini contro l'umanit\u00e0. Trascorse gli ultimi anni tra il carcere militare e l'ospedale, fino al 21 luglio 2006, dopo essere entrato in coma.\nNel 1999, in un'intervista al \"Far Eastern Economic Review\", \"Deuch\" (ex-direttore della tristemente nota prigione di Tuol Sleng) accus\u00f2 Ta Mok di enormi stragi in un suo carcere personale, a Cherie O'Phnoe, nella Provincia di Kampot. Sottoline\u00f2 la differenza tra il suo \"metodo\" e quello di Ta Mok: pi\u00f9 approfondito e completo di false promesse di libert\u00e0 (indispensabili, a suo avviso, per far \"confessare\" il prigioniero) il primo, finalizzato esclusivamente al supplizio fisico il secondo. Da Tuol Sleng, inoltre, provengono documenti che attestano come molti prigionieri fossero stati gi\u00e0 precedentemente torturati da Ta Mok stesso e poi inviati a \"Deuch\" (per non aver evidentemente reso una confessione soddisfacente)."}
{"id": "521969", "revid": "92723", "url": "https://it.wikipedia.org/wiki?curid=521969", "title": "Diocesi di Prizren-Pristina", "text": "La diocesi di Prizren-Pristina (in latino: \"Dioecesis Prisrensis-Priscensis\") \u00e8 una sede della Chiesa cattolica in Kosovo immediatamente soggetta alla Santa Sede. Nel 2019 contava 58.000 battezzati su 1.831.000 abitanti. \u00c8 retta dal vescovo Dod\u00eb Gjergji.\nTerritorio.\nLa diocesi comprende tutto il Kosovo.\nSede vescovile \u00e8 la citt\u00e0 di Prizren, dove si trova la cattedrale della Madonna del Perpetuo Soccorso. A Pristina sorge la concattedrale di Santa Madre Teresa, inaugurata il 5 settembre 2017.\nIl territorio \u00e8 suddiviso in 25 parrocchie, raggruppate in 4 decanati, Prizren, Pristina, \u0110akovica (Gjakov\u00eb) e Pej\u00eb.\nStoria.\nLa diocesi di Prizren fu probabilmente eretta nel V secolo, anche se i riscontri documentali sono piuttosto tenui, limitandosi a menzionare un \"Paulus episcopus Prinatenus\", che sottoscrisse nel 458 la lettera dei vescovi della provincia dell'Epiro Nuovo all'imperatore Leone in seguito all'uccisione del patriarca Proterio di Alessandria. Si ipotizza che questa sede possa essere erede di Giustiniana Seconda (che prima aveva il nome di Ulpiana) che fu distrutta nelle invasioni barbariche.\nNei secoli seguenti della diocesi si perde ogni traccia, fino a quando nel 1020 non \u00e8 menzionata nuovamente. In questo periodo era suffraganea di Ocrida e dopo lo scisma interruppe la piena comunione con la Chiesa d'occidente. Comunque fino al XII secolo era sicuramente attiva ed era suffraganea dell'arcidiocesi di Antivari.\nDopo l'inizio del Duecento inizia un nuovo periodo di decadenza e di oscurit\u00e0 in seguito alla presenza dei Serbi prima e dei Turchi poi. In questo periodo \u00e8 presente una diocesi di Pristina di rito latino, che forse \u00e8 la stessa sede di Prizren.\nNel 1618 papa Paolo V nomina un vescovo per Prizren e dal 1622 la diocesi \u00e8 posta sotto la tutela della Congregazione di Propaganda Fide.\nNella seconda met\u00e0 del XVII secolo era suffraganea dell'arcidiocesi di Durazzo (oggi arcidiocesi di Tirana-Durazzo). All'inizio del XVIII secolo fu nominato l'ultimo vescovo, dopo il quale di questa diocesi non si conosce pi\u00f9 nulla.\nNel 1933 il titolo \"Prisrianensis\" fu annoverato tra le sedi vescovili titolari della Chiesa cattolica, fino al 2 ottobre 1969 quando, in forza della bolla \"Ad Ecclesiam Christi\" di papa Paolo VI, fu unito alla diocesi di Skopje, che mut\u00f2 il proprio nome in quello di Skopje-Prizren. Contestualmente la chiesa della Madonna del Perpetuo Soccorso di Prizren fu eretta a concattedrale della diocesi di Skopje-Prizren.\nL'amministrazione apostolica di Prizren (\"Administratio apostolica Prisrianensis\") fu eretta il 24 maggio 2000 con la bolla \"Apostolicum munus\" di papa Giovanni Paolo II in seguito alla divisione della diocesi di Skopje-Prizren, da cui ha tratto origine anche la diocesi di Skopje.\nIl 5 settembre 2018 l'amministrazione apostolica \u00e8 stata elevata al rango di diocesi, con il nome attuale, in forza della bolla \"Demandatum Nobis\" di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.831.000 persone contava 58.000 battezzati, corrispondenti al 3,2% del totale."}
{"id": "521970", "revid": "92723", "url": "https://it.wikipedia.org/wiki?curid=521970", "title": "Eparchia di San Nicola di Ruski Krstur", "text": "Leparchia di San Nicola di Ruski Krstur (in latino: \"Eparchia Sancti Nicolai de Ruski Krstur\") \u00e8 una sede della Chiesa greco-cattolica serba immediatamente soggetta alla Santa Sede. Nel 2020 contava 21.571 battezzati. \u00c8 retta dall'eparca \u0110ura D\u017eud\u017ear.\nTerritorio.\nL'eparchia comprende i fedeli cattolici di rito bizantino residenti in Serbia.\nSede dell'eparca \u00e8 a Ruski Krstur, una localit\u00e0 della Voivodina nel comune di Kula, abitata in maggioranza da ruteni. Qui si trova la cattedrale di San Nicola.\nIl territorio \u00e8 suddiviso in 21 parrocchie.\nStoria.\nL'esarcato apostolico di Serbia e Montenegro fu eretto il 28 agosto 2003, ricavandone il territorio dall'eparchia di Kri\u017eevci.\nA seguito del decreto \"Attenta norma\" della Congregazione per le Chiese orientali emesso il 19 gennaio 2013, la giurisdizione dell'esarca \u00e8 stata ridotta ai soli fedeli della Serbia, mentre la giurisdizione sui cattolici di rito bizantino del Montenegro \u00e8 stata affidata ai vescovi di rito latino; contestualmente l'esarcato ha assunto il nome di esarcato apostolico di Serbia.\nIl 6 dicembre 2018 l'esarcato apostolico \u00e8 stato elevato al rango di eparchia da papa Francesco con la bolla \"Christi Crucis\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato nel 2020 contava 21.571 battezzati."}
{"id": "521971", "revid": "110157", "url": "https://it.wikipedia.org/wiki?curid=521971", "title": "Diocesi di Subotica", "text": "La diocesi di Subotica (in latino: \"Dioecesis Suboticana\") \u00e8 una sede della Chiesa cattolica in Serbia suffraganea dell'arcidiocesi di Belgrado. Nel 2017 contava 255.000 battezzati su 975.000 abitanti. \u00c8 retta dal vescovo Slavko Ve\u010derin.\nTerritorio.\nLa diocesi comprende la Ba\u010dka, cio\u00e8 la parte nord-occidentale della Voivodina, contrassegnata in giallo nella mappa a destra.\nSede vescovile \u00e8 la citt\u00e0 di Subotica, dove si trova la cattedrale di Santa Teresa d'Avila.\nIl territorio \u00e8 suddiviso in 114 parrocchie.\nStoria.\nNell'antichit\u00e0 il territorio della diocesi era compreso nella diocesi di Sirmio, che per qualche tempo, forse in occasione di alcune invasioni, ebbe sede a Ba\u010d.\nDal re di Ungheria san Ladislao nel 1090 fu eretta l'arcidiocesi di Ba\u010d, che nel 1135 fu unita all'arcidiocesi di Kalocsa.\nIl territorio sub\u00ec l'occupazione ottomana, che comport\u00f2 la distruzione di tutti i monasteri e quasi tutti i monumenti cristiani. Ma durante tutto questo periodo il territorio fu abitato da croati cattolici e serbi ortodossi, con una piccola minoranza di ungheresi cattolici. Nel XVII secolo emigrarono nella regione ungheresi, tedeschi e slovacchi, che ancora oggi danno alla diocesi una variegata composizione etnica.\nL'amministrazione apostolica della Ba\u010dka jugoslava fu eretta il 10 febbraio 1923, per i territori dell'arcidiocesi di Kalocsa che appartenevano al regno di Jugoslavia.\nIl 25 gennaio 1968 in forza della bolla \"Praeclarissima Pauli\" di papa Paolo VI l'amministrazione apostolica \u00e8 stata elevata a diocesi e ha assunto il nome attuale.\nNegli anni ottanta e novanta a causa dell'emigrazione dei cattolici croati a seguito del nazionalismo serbo, la diocesi ha perso circa un quarto dei suoi fedeli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 975.000 persone contava 255.000 battezzati, corrispondenti al 26,2% del totale."}
{"id": "521973", "revid": "26891", "url": "https://it.wikipedia.org/wiki?curid=521973", "title": "Isotta-Fraschini", "text": ""}
{"id": "521975", "revid": "110157", "url": "https://it.wikipedia.org/wiki?curid=521975", "title": "Arcieparchia di Addis Abeba", "text": "Larcieparchia di Addis Abeba (in latino: \"Archieparchia Neanthopolitana\") \u00e8 una sede metropolitana della Chiesa cattolica etiope. Nel 2018 contava 10.900 battezzati su 15.340.000 di abitanti. \u00c8 retta dall'arcieparca cardinale Berhaneyesus Demerew Souraphiel, C.M.\nTerritorio.\nL'arcieparchia comprende la citt\u00e0 di Addis Abeba e parte delle regioni di Amara, Afar, Benisciangul-Gumus e Oromia.\nSede arcieparchiale \u00e8 la citt\u00e0 di Addis Abeba, dove si trova la cattedrale della Nativit\u00e0 della Beata Vergine Maria.\nIl territorio \u00e8 suddiviso in 14 parrocchie.\nStoria.\nIl vicariato apostolico di Addis Abeba fu eretto il 25 marzo 1937 con la bolla \"Quo in Aethiopia\" di papa Pio XI, con giurisdizione sul governatorato di Addis Abeba, ricavandone il territorio dal vicariato apostolico dei Galla (oggi vicariato apostolico di Harar). L'erezione della nuova circoscrizione ecclesiastica si inser\u00ec nel pi\u00f9 vasto progetto di riorganizzazione della Chiesa cattolica in Etiopia dopo la conquista italiana. La sede fu affidata a Giovanni Maria Castellani, gi\u00e0 arcivescovo di Rodi, nominato al contempo delegato apostolico per tutta l'Africa Orientale Italiana.\nCon la fine dell'Impero coloniale italiano e l'espulsione del missionari stranieri, dopo la seconda guerra mondiale inizi\u00f2 per il vicariato apostolico di Addis Abeba un lungo periodo di sede vacante, durante il quale diminu\u00ec anche il numero dei fedeli di rito latino.\nIl 31 ottobre 1951, con la bolla \"Paterna semper\" di papa Pio XII, fu istituito l'esarcato apostolico di Addis Abeba, con giurisdizione sui fedeli di rito etiope di tutto l'Impero d'Etiopia. La cattedrale del vicariato apostolico omonimo, evidentemente in disuso da tempo, divenne cattedrale dell'esarcato apostolico, immediatamente soggetto alla Santa Sede. Primo esarca fu nominato Hail\u00e9 Mariam Cahsai, gi\u00e0 amministratore apostolico per tutti i fedeli etiopi di rito orientale.\nIl 20 febbraio 1961, con la bolla \"Quod Venerabiles\" di papa Giovanni XXIII, l'esarcato apostolico fu elevato al rango di arcieparchia metropolitana, con due suffraganee: l'eparchia di Asmara (oggi arcieparchia) e l'eparchia di Adigrat. La stessa bolla limit\u00f2 l'ambito di giurisdizione degli arciparchi di Addis Abeba ai territori che appartenevano alle precedenti sedi di rito latino, di fatto contestualmente soppresse, e cio\u00e8 il vicariato apostolico di Addis Abeba e le prefetture apostoliche di Dessi\u00e8, di Gondar e di Endeber.\nIl 25 novembre 2003 e il 19 gennaio 2015 l'arcieparchia di Addis Abeba ha ceduto ulteriori porzioni di territorio a vantaggio rispettivamente dell'erezione dell'eparchia di Emdeber e dell'eparchia di Bahir Dar-Dessi\u00e8.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 su una popolazione di 15.340.000 di persone contava 10.900 battezzati, corrispondenti allo 0,1% del totale."}
{"id": "521976", "revid": "92723", "url": "https://it.wikipedia.org/wiki?curid=521976", "title": "Eparchia di Emdeber", "text": "Leparchia di Emdeber (in latino: \"Eparchia Emdeberensis\") \u00e8 una sede della Chiesa cattolica etiope suffraganea dell'arcieparchia di Addis Abeba. Nel 2019 contava 17.590 battezzati su 4.125.485 abitanti. \u00c8 retta dall'eparca Musie Ghebreghiorghis, O.F.M.Cap.\nTerritorio.\nL'eparchia di Emdeber si trova in Etiopia e comprende la zona di Guragh\u00e9 nella regione \"SNPPR\" (\"Southern Nations, Nationalities and Peoples Region\"), e una parte del territorio (\"wereda\") di Woliso Goro, nella zona di \"West Shewa\" nella regione di Oromia.\nSede eparchiale \u00e8 la citt\u00e0 di Emdeber (Emdibir), dove si trova la cattedrale di Sant'Antonio.\nIl territorio si estende su 10.700\u00a0km\u00b2 ed \u00e8 suddiviso in 37 parrocchie.\nStoria.\nL'eparchia di Emdeber \u00e8 stata eretta il 25 novembre 2003 con la bolla \"Ad universae incrementum\" di papa Giovanni Paolo II, ricavandone il territorio dall'arcieparchia di Addis Abeba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 4.125.485 persone contava 17.590 battezzati, corrispondenti allo 0,4% del totale."}
{"id": "521978", "revid": "110157", "url": "https://it.wikipedia.org/wiki?curid=521978", "title": "Vicariato apostolico di Gambella", "text": "Il vicariato apostolico di Gambella (in latino: \"Vicariatus Apostolicus Gambellensis\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2017 contava 25.070 battezzati su 680.000 abitanti. \u00c8 retto dal vescovo Roberto Bergamaschi, S.D.B.\nTerritorio.\nIl vicariato apostolico comprende l'intera regione di Gambela e gran parte della zona di Illubabor nella regione di Oromia in Etiopia.\nSede del vicariato \u00e8 la citt\u00e0 di Gambella, dove si trova la cattedrale di San Giuseppe.\nIl territorio \u00e8 suddiviso in 11 parrocchie.\nStoria.\nLa prefettura apostolica di Gambella \u00e8 stata eretta il 16 novembre 2000 con la bolla \"Cum esset petitum\" di papa Giovanni Paolo II, ricavandone il territorio dalla prefettura apostolica di Gimma-Bonga (oggi vicariato apostolico).\nIl 5 dicembre 2009 la prefettura apostolica \u00e8 stata elevata al rango di vicariato apostolico con la bolla \"Annuntiat Dominus\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 680.000 persone contava 25.070 battezzati, corrispondenti al 3,7% del totale."}
{"id": "521980", "revid": "287204", "url": "https://it.wikipedia.org/wiki?curid=521980", "title": "Portland Fire", "text": "Le Portland Fire sono state una delle squadre di pallacanestro della WNBA (\"Women's National Basketball Association\"), il campionato professionistico femminile degli Stati Uniti d'America."}
{"id": "521983", "revid": "110157", "url": "https://it.wikipedia.org/wiki?curid=521983", "title": "Vicariato apostolico di Harar", "text": "Il vicariato apostolico di Harar (in latino: \"Vicariatus Apostolicus Hararensis\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2017 contava 22.479 battezzati su 6.976.000 abitanti. \u00c8 retto dal vescovo Angelo Pagano, O.F.M.Cap.\nTerritorio.\nIl vicariato apostolico comprende i seguenti territori dell'Etiopia: l'intera regione di Harar, l'intera regione di Somali ad eccezione delle zone di Afder e Liben; la citt\u00e0 autonoma di Dire Daua; l'estrema parte orientale della regione di Oromia; e parte della zona 1 della regione di Afar.\nSede del vicariato \u00e8 la citt\u00e0 di Harar, dove si trova la procattedrale del Santo Nome di Maria.\nIl territorio \u00e8 suddiviso in 18 parrocchie.\nStoria.\nIl vicariato apostolico dei Galla fu eretto il 4 maggio 1846 con il breve \"Pastoralis muneris\" di papa Gregorio XVI, ricavandone il territorio dalla prefettura apostolica di Abissinia (oggi soppressa). Esso aveva giurisdizione anche sulle missioni cattoliche d'Arabia, sulla riva opposta del golfo di Aden.\nIl 4 maggio 1888 cedette la porzione di territorio oltremare a vantaggio dell'erezione del vicariato apostolico di Aden (oggi vicariato apostolico dell'Arabia meridionale).\nNel 1907 il vicariato apostolico era suddiviso in tre distretti missionari con sede a Harar, Addis Abeba e Caffa, per un totale di circa 19.000 fedeli.\nIl 28 gennaio 1913 e il 28 aprile 1914 cedette porzioni del suo territorio a vantaggio dell'erezione rispettivamente delle prefetture apostoliche di Caffa meridionale (oggi vicariato apostolico di Nekemte) e di Gibuti (oggi diocesi).\nIl 25 marzo 1937 ha ceduto un'altra porzione di territorio a vantaggio dell'erezione della prefettura apostolica di Neghelli (oggi vicariato apostolico di Auasa). Contestualmente, in forza della bolla \"Quo in Aethiopia\" di papa Pio XI, ha cambiato nome in favore di vicariato apostolico di Harar, il cui territorio fu fatto coincidere con quello del governatorato di Harar. Il governo italiano espulse i missionari francesi dall'Etiopia, fra cui il vicario apostolico padre Jarosseau, ma il padre Lucas Lombard, che era stato prefetto apostolico di Gibuti, ebbe il permesso di continuare insieme ai cappuccini italiani la sua missione fra i Galla, che aveva dato numerose conversioni.\nIl 6 marzo 1980 ha ceduto ancora una porzione di territorio a vantaggio dell'erezione della prefettura apostolica di Meki (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 6.976.000 persone contava 22.479 battezzati, corrispondenti allo 0,3% del totale."}
{"id": "521985", "revid": "110157", "url": "https://it.wikipedia.org/wiki?curid=521985", "title": "Vicariato apostolico di Gimma-Bonga", "text": "Il vicariato apostolico di Gimma-Bonga (in latino: \"Vicariatus Apostolicus Gimmaensis-Bonganus\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2017 contava 45.000 battezzati su 4.540.300 abitanti. \u00c8 retto dal vescovo Markos Ghebremedhin, C.M.\nTerritorio.\nIl vicariato apostolico comprende i seguenti territori dell'Etiopia: le zone di Bench Maji e Keficho Shekicho e il woreda speciale di Yem nella regione delle Nazioni, Nazionalit\u00e0 e Popoli del Sud; la zona di Gimma e parte della zona di Illubabor nella regione di Oromia.\nSede del vicariato \u00e8 la citt\u00e0 di Gimma, dove si trova la procattedrale della Beata Vergine Maria.\nIl territorio \u00e8 suddiviso in 40 parrocchie.\nStoria.\nLa prefettura apostolica di Gimma-Bonga \u00e8 stata eretta il 10 giugno 1994 con la bolla \"Ad expeditius\" di papa Giovanni Paolo II, ricavandone il territorio dal vicariato apostolico di Nekemte.\nIl 16 novembre 2000 ha ceduto una porzione del suo territorio a vantaggio dell'erezione della prefettura apostolica di Gambella.\nIl 5 dicembre 2009 la prefettura apostolica \u00e8 stata elevata al rango di vicariato apostolico con la bolla \"Cum in Apostolica\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 4.540.300 persone contava 45.000 battezzati, corrispondenti all'1,0% del totale."}
{"id": "521986", "revid": "110157", "url": "https://it.wikipedia.org/wiki?curid=521986", "title": "Vicariato apostolico di Meki", "text": "Il vicariato apostolico di Meki (in latino: \"Vicariatus Apostolicus Mekiensis\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2017 contava 33.361 battezzati su 4.296.813 abitanti. \u00c8 retto dal vescovo Abraham Desta.\nTerritorio.\nIl vicariato apostolico ricopre una regione vasta 55.780\u00a0km\u00b2 nella parte meridionale dell'Etiopia, pi\u00f9 precisamente le zone di Arussi e Scioa Occidentale nella regione di Oromia, ed \u00e8 una delle dodici giurisdizioni ecclesiastiche in cui il Paese \u00e8 suddiviso.\nSede del vicariato \u00e8 la citt\u00e0 di Meki, dove \u00e8 presente la cattedrale \"Kidane Mehret\" (Nostra Signora del Perpetuo Soccorso), la cui nuova costruzione \u00e8 stata inaugurata nel mese di maggio del 2017.\nIl territorio, abitato in prevalenza da fedeli di altre religioni (ortodossi, musulmani, animisti e protestanti), \u00e8 suddiviso in 13 parrocchie.\nStoria.\nLa giurisdizione ecclesiastica di Meki \u00e8 nata da quattro smembramenti che, a partire dal vastissimo vicariato apostolico di Harar - che abbracciava tutto il sud dell'Etiopia: circa due volte la superficie dell'Italia -, hanno portato il 6 marzo 1980 alla nascita della prefettura apostolica di Meki con la bolla \"Evangelizationis operi\" di papa Giovanni Paolo II. La prefettura apostolica fu inizialmente affidata a padre Giovanni Bonzanino dell'Istituto missioni Consolata (IMC) come amministratore apostolico.\nL'8 dicembre 1980, in seguito ad un'esplicita richiesta dei Missionari della Consolata, la prefettura fu affidata ad un sacerdote etiope proveniente dal nord: abba Yohannes Woldegiorgis (1921-2002), che ne prese possesso nell'aprile del 1981.\nAppena nominato abba Woldegiorgis inizi\u00f2 un vasto programma di attivit\u00e0 pastorale e sociale, di cui ricordiamo l'istituzione del seminario minore di Meki (11 febbraio 1984) e della congregazione delle suore diocesane \"Figlie di Maria Immacolata\" (DMI) nel 1985.\nIl 21 dicembre 1991 la prefettura apostolica \u00e8 stata elevata a vicariato apostolico con la bolla \"Quam ipsimet\" dello stesso papa Giovanni Paolo II. Di conseguenza abba Woldegiorgis fu ordinato vescovo il 25 gennaio 1992.\nNel 1995 padre Giovanetti istituisce il Segretariato Cattolico di Meki, che persegue obiettivi di carattere sia pastorale sia sociale.\nNel 2003, in seguito alla scomparsa di mons. Woldegiorgis, \u00e8 nominato vicario abba Abraham Desta.\nL'11 febbraio 2012 ha ceduto una porzione del suo territorio a vantaggio dell'erezione della prefettura apostolica di Robe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nell'anno 2017 su una popolazione di 4.296.813 persone contava 33.361 battezzati, corrispondenti allo 0,8% del totale."}
{"id": "521987", "revid": "92723", "url": "https://it.wikipedia.org/wiki?curid=521987", "title": "Vicariato apostolico di Nekemte", "text": "Il vicariato apostolico di Nekemte (in latino: \"Vicariatus Apostolicus Nekemteensis\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2020 contava 46.700 battezzati su 8.032.100 abitanti. \u00c8 retto dal vescovo Varghese Thottamkara, C.M.\nTerritorio.\nIl vicariato apostolico comprende le zone di Kamashi e Asosa nella regione di Benishangul-Gumaz, e le zone di Wollega Est, Wollega Ovest e gran parte della zona di Shewa Ovest nella regione di Oromia in Etiopia.\nSede del vicariato \u00e8 la citt\u00e0 di Nekemte, dove si trova la cattedrale di \"Kidane Meheret\".\nIl territorio \u00e8 suddiviso in 22 parrocchie.\nStoria.\nLa prefettura apostolica di Caffa meridionale fu eretta il 28 gennaio 1913 con il decreto \"Quo uberes salutis\" della Congregazione di Propaganda Fide, ricavandone il territorio dal vicariato apostolico dei Galla (oggi vicariato apostolico di Harar).\nL'8 settembre 1913 assunse il nome di prefettura apostolica di Caffa in virt\u00f9 del decreto \"Recens erecta\" di Propaganda Fide, e contestualmente furono modificati i confini con il vicino vicariato apostolico dei Galla.\nIl 25 marzo 1937 cedette una porzione del suo territorio a vantaggio dell'erezione della prefettura apostolica di Neghelli (oggi vicariato apostolico di Auasa) e nel contempo fu elevata a vicariato apostolico e assunse il nome di vicariato apostolico di Gimma per effetto della bolla \"Quae christiano nomini\" di papa Pio XI. Il vicariato apostolico comprendeva per intero il governatorato di Galla e Sidama, eccetto i commissariati del Borana e del Sidamo, che appartenevano alla nuova prefettura apostolica di Neghelli.\nIl 13 febbraio 1940 cedette altre porzioni di territorio a vantaggio dell'erezione delle prefetture apostoliche di Hosanna (oggi vicariato apostolico di Soddo) e di Endeber (oggi soppressa).\nIl 3 settembre 1982 ha cambiato nuovamente nome in favore di vicariato apostolico di Nekemte.\nIl 10 giugno 1994 ha ceduto ancora una porzione di territorio a vantaggio dell'erezione della prefettura apostolica di Gimma-Bonga (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 8.032.100 persone contava 46.700 battezzati, corrispondenti allo 0,6% del totale."}
{"id": "521988", "revid": "110157", "url": "https://it.wikipedia.org/wiki?curid=521988", "title": "Vicariato apostolico di Soddo", "text": "Il vicariato apostolico di Soddo (in latino: \"Vicariatus Apostolicus Soddensis\") \u00e8 una sede della Chiesa cattolica in Etiopia immediatamente soggetta alla Santa Sede. Nel 2017 contava 191.658 battezzati su 5.454.000 abitanti. \u00c8 retto dal vescovo Tsegaye Keneni Derera.\nTerritorio.\nIl vicariato apostolico comprende i seguenti territori dell'Etiopia: Kambatta Alaba e Timbaro (KAT), Hadiya, Wolayta, Dawro-Konta e Goffa nella regione delle Nazioni, Nazionalit\u00e0 e Popoli del Sud.\nSede del vicariato \u00e8 la citt\u00e0 di Soddo, dove si trova la cattedrale della Santissima Trinit\u00e0.\nIl territorio si estende su 46.786\u00a0km\u00b2 ed \u00e8 suddiviso in 34 parrocchie.\nParrocchie.\nInformazioni di base sulle parrocchie del Vicariato di Soddo-Hosanna (2004). I nomi delle parrocchie sono in inglese.\nStoria.\nLa prefettura apostolica di Hosanna fu eretta il 13 febbraio 1940 con la bolla \"Quae utilia\" di papa Pio XII, ricavandone il territorio dal vicariato apostolico di Gimma (oggi vicariato apostolico di Nekemte) e dalla prefettura apostolica di Neghelli (oggi vicariato apostolico di Auasa).\nIl 30 dicembre 1977 ha cambiato nome in favore di prefettura apostolica di Soddo-Hosanna.\nIl 15 ottobre 1982 la prefettura apostolica fu elevata a vicariato apostolico con la bolla \"Compertum habentes\" di papa Giovanni Paolo II.\nIl 20 gennaio 2010 ha ceduto una porzione del suo territorio a vantaggio dell'erezione del vicariato apostolico di Hosanna; in quest'occasione ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 5.454.000 persone contava 191.658 battezzati, corrispondenti al 3,5% del totale."}
{"id": "521990", "revid": "830939", "url": "https://it.wikipedia.org/wiki?curid=521990", "title": "Johan Jensen", "text": "Johan Jensen \u00e8 noto principalmente per la sua disuguaglianza, appunto la disuguaglianza di Jensen. Nel 1915, Jensen ha anche dimostrato la formula di Jensen, nell'ambito dell'analisi complessa. Un suo risultato meno noto \u00e8 la dimostrazione dell'esistenza di infiniti numeri primi irregolari."}
{"id": "521991", "revid": "12290", "url": "https://it.wikipedia.org/wiki?curid=521991", "title": "That's So Raven", "text": ""}
{"id": "521993", "revid": "228587", "url": "https://it.wikipedia.org/wiki?curid=521993", "title": "Suillus grevillei", "text": "\"Suillus grevillei\" (Klotzsch) Singer, \"Farlowia\" 2: 259 (1945).\nIl Suillus grevillei, noto anche come Boletus/Suillus elegans o popolarmente \"Laricino\" unitamente ad altre specie del suo genere, \u00e8 un fungo edule appartenente alla famiglia delle Suillaceae.\nDescrizione della specie.\nCappello.\nFino a 15\u00a0cm di diametro, convesso \nPori.\nPiccoli, gialli, da giovane ricoperti da un sottile velo che poi diventa l'anello.\nTubuli.\nLunghi fino a 10\u00a0mm, adnati o un po' decorrenti, gialli.\nGambo ed Anello.\nFino a 2\u00a0cm di diametro, cilindrico, sodo, pieno, a volte ricurvo, di colore giallo - giallo sporco, provvisto di anello giallo oppure biancastro.\nCarne.\nGialla, soda, poi molle e poco consistente.\nOdore: gradevole, fungino.\nSapore: mediocre; gradevole se cucinato in maniera adeguata.\nSpore.\n7,7-9 x 3,2-3,8\u00a0\u00b5m, ellissoidali, color nocciola in massa.\nHabitat.\nEstate-autunno, fungo molto comune in Trentino, cresce prevalentemente sotto larici (in Italia il larice comune), di cui \u00e8 simbionte ideale.\nCommestibilit\u00e0.\nCommestibilit\u00e0 buona solo se si consumano esemplari giovani, altrimenti mediocre oppure pessima.\nCome per tutte le specie del genere Suillus, si consiglia di asportare la cuticola dal cappello, in quanto pu\u00f2 risultare indigesta.\nPer una migliore resa gastronomica, i carpofori devono essere perfettamente integri e non bisogna consumare esemplari precedentemente surgelati.\nDa notare che in alcuni casi pu\u00f2 dare dei disturbi intestinali di lieve entit\u00e0.\nSpecie simili.\nPu\u00f2 essere confuso con:"}
{"id": "521994", "revid": "1543377", "url": "https://it.wikipedia.org/wiki?curid=521994", "title": "Riccardo Garrone (imprenditore)", "text": "Biografia.\nCarriera.\nNasce a Genova il 23 gennaio 1936 da Edoardo Garrone, fondatore della ERG. Frequenta il Liceo classico D'Oria e si laurea in chimica industriale. Nel 1963, a causa della prematura ed improvvisa scomparsa del padre Edoardo, assume la guida della ERG e nel 1971 realizza la Raffineria ISAB parte del Polo petrolchimico siracusano di Priolo Gargallo in Sicilia. Dal 1983 al 1986 e poi dal 1998 al 2000 presiede l'Associazione Industriali di Genova. Nel 1993 viene nominato Cavaliere del Lavoro.\nNel 2003 lascia la presidenza della societ\u00e0 al figlio Edoardo, pur mantenendo la carica di consigliere di amministrazione della holding capogruppo. \u00c8 stato presidente del consiglio di amministrazione del Banco di San Giorgio. Nel gennaio del 2005 diventa presidente della Fondazione Edoardo Garrone, fondazione culturale dedicata al padre. Nello stesso anno gli viene conferita dall'Universit\u00e0 degli Studi di Genova la laurea honoris causa in ingegneria chimica. Si impegna anche in politica a fianco del Partito Repubblicano Italiano. Nel 2008 diventa presidente onorario di ERG SpA.\nSampdoria.\nGi\u00e0 sponsor della Sampdoria con la ERG dal 1988 al 1995, nel 2001 propone la fusione fra e , che militavano allora entrambe in Serie B. L'11 gennaio 2002 acquista la Sampdoria salvandola dal fallimento. Nel suo primo anno di presidenza la Sampdoria conquista la promozione in Serie A e all'ottavo anno, nel 2010, raggiunge la qualificazione in Champions League. Nella stagione 2010-2011 la Sampdoria torna nuovamente in Serie B, categoria nella quale rimane comunque una sola stagione; all'epoca, comunque, aveva gi\u00e0 lasciato le redini della squadra al figlio Edoardo.\nMorte.\nMalato da tempo di un tumore al pancreas, muore nella sua villa di Grondona - in localit\u00e0 San Martino - la sera del 21 gennaio 2013.\nI funerali vengono celebrati dal cardinal Angelo Bagnasco nella Chiesa del Ges\u00f9 di Genova il 23 gennaio successivo, giorno in cui avrebbe compiuto 77 anni. Alla cerimonia sono presenti tutti i componenti della rosa della e del oltre a molti altri personaggi del mondo del calcio come Massimo Moratti, Adriano Galliani, Giuseppe Marotta, Franco Baresi, Enrico Mantovani, Enrico Preziosi, Aldo Spinelli e molte ex glorie della Sampdoria fra cui Antonio Cassano, Giampaolo Pazzini, Francesco Flachi, Fabio Bazzani e Sergio Volpi.\nViene sepolto nella tomba di famiglia a Carpeneto accanto al padre Edoardo."}
{"id": "521996", "revid": "110157", "url": "https://it.wikipedia.org/wiki?curid=521996", "title": "Diocesi di Saitama", "text": "La diocesi di Saitama (in latino: \"Dioecesis Saitamaensis\") \u00e8 una sede della Chiesa cattolica in Giappone suffraganea dell'arcidiocesi di Tokyo. Nel 2017 contava 120.290 battezzati su 14.129.148 abitanti. \u00c8 retta dal vescovo Mario Michiaki Yamanouchi, S.D.B.\nTerritorio.\nLa diocesi comprende le prefetture di Saitama, Gunma, Ibaraki e Tochigi.\nSede vescovile \u00e8 la citt\u00e0 di Saitama, dove si trova la cattedrale di Santa Teresa del Bambino Ges\u00f9.\nIl territorio \u00e8 suddiviso in 59 parrocchie.\nStoria.\nLa prefettura apostolica di Urawa fu eretta il 4 gennaio 1939 con la bolla \"Quo uberiores\" di papa Pio XI, ricavandone il territorio dalla diocesi di Yokohama.\nIl 16 dicembre 1957 la prefettura apostolica fu elevata a diocesi con la bolla \"Qui superna Dei\" di papa Pio XII.\nIl 31 marzo 2003 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 14.129.148 persone contava 120.290 battezzati, corrispondenti allo 0,9% del totale."}
{"id": "521997", "revid": "110157", "url": "https://it.wikipedia.org/wiki?curid=521997", "title": "Diocesi di Sapporo", "text": "La diocesi di Sapporo (in latino: \"Dioecesis Sapporensis\") \u00e8 una sede della Chiesa cattolica in Giappone suffraganea dell'arcidiocesi di Tokyo. Nel 2017 contava 16.494 battezzati su 5.371.154 abitanti. \u00c8 retta dal vescovo Bernard Taiji Katsuya.\nTerritorio.\nLa diocesi comprende la prefettura di Hokkaid\u014d.\nSede vescovile \u00e8 la citt\u00e0 di Sapporo, dove si trova la cattedrale degli Angeli Custodi.\nIl territorio \u00e8 suddiviso in 57 parrocchie.\nStoria.\nLa prefettura apostolica di Sapporo fu eretta il 12 febbraio 1915 con il decreto \"Invecto feliciter\" di Propaganda Fide, ricavandone il territorio dalla diocesi di Hakodate (oggi diocesi di Sendai). La prefettura apostolica comprendeva gran parte dell'isola di Hokkaid\u014d e la parte delle isole Curili e di Sachalin sottomesse all'impero giapponese.\nIl 30 marzo 1929 la prefettura apostolica fu elevata a vicariato apostolico con il breve \"Ad animorum\" di papa Pio XI.\nIl 18 luglio 1932 cedette una porzione del suo territorio a vantaggio dell'erezione della missione sui iuris di Karafuto (oggi prefettura apostolica di Ju\u017eno-Sachalinsk).\nIl 19 giugno 1952 si ampli\u00f2 con porzioni di territorio gi\u00e0 appartenuti alla diocesi di Sendai.\nL'11 novembre 1952 il vicariato apostolico \u00e8 stato elevato a diocesi con la bolla \"Iis Christi verbis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 5.371.154 persone contava 16.494 battezzati, corrispondenti allo 0,3% del totale."}
{"id": "521998", "revid": "92723", "url": "https://it.wikipedia.org/wiki?curid=521998", "title": "Diocesi di Sendai", "text": "La diocesi di Sendai (in latino: \"Dioecesis Sendaiensis\") \u00e8 una sede della Chiesa cattolica in Giappone suffraganea dell'arcidiocesi di Tokyo. Nel 2020 contava 9.794 battezzati su 6.661.800 abitanti. La sede \u00e8 vacante, in attesa che il vescovo eletto Edgar Gacutan, C.I.C.M., ne prenda possesso.\nTerritorio.\nLa diocesi comprende le prefetture di Aomori, Fukushima, Iwate e Miyagi.\nSede vescovile \u00e8 la citt\u00e0 di Sendai, dove si trova la cattedrale dei Santi Pietro e Paolo.\nIl territorio \u00e8 suddiviso in 52 parrocchie.\nStoria.\nIl vicariato apostolico di Hakodate fu eretto il 17 aprile 1891 con il breve \"Ex officio\" di papa Leone XIII, ricavandone il territorio dal vicariato apostolico del Giappone settentrionale (oggi arcidiocesi di Tokyo).\nIl 15 giugno dello stesso anno il vicariato apostolico fu elevato a diocesi con il breve \"Non maius Nobis\" di papa Leone XIII.\nIl 13 agosto 1912 e il 12 febbraio 1915 cedette porzioni del suo territorio a vantaggio dell'erezione delle prefetture apostoliche rispettivamente di Niigata e di Sapporo (oggi entrambe diocesi).\nLa sede vescovile, inizialmente a Hakodate, fu traslata a Sendai il 9 maggio 1902, ma ritorn\u00f2 a Hakodate il 25 novembre 1924 per effetto del decreto \"Cum Reverendissimo\" della Congregazione di Propaganda Fide. Fu poi trasferita definitivamente a Sendai il 9 marzo 1936 in forza del decreto \"Cum dioecesis\" della stessa Congregazione di Propaganda Fide; in quest'ultima occasione la diocesi mut\u00f2 il proprio nome in quello attuale.\nIl 19 giugno 1952 cedette una porzione di territorio, comprensivo dell'antica sede vescovile di Hakodate, al vicariato apostolico di Sapporo (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 6.661.800 persone contava 9.794 battezzati, corrispondenti allo 0,1% del totale."}
{"id": "521999", "revid": "4506", "url": "https://it.wikipedia.org/wiki?curid=521999", "title": "Lotus 7", "text": ""}
{"id": "522000", "revid": "47767", "url": "https://it.wikipedia.org/wiki?curid=522000", "title": "Simbad", "text": ""}
{"id": "522004", "revid": "14002", "url": "https://it.wikipedia.org/wiki?curid=522004", "title": "Arcidiocesi di Vrhbosna", "text": ""}
{"id": "522006", "revid": "1935652", "url": "https://it.wikipedia.org/wiki?curid=522006", "title": "Diocesi di Mostar-Duvno", "text": "La diocesi di Mostar-Duvno (in latino: \"Dioecesis Mandetriensis-Dumnensis o Dalminiensis\") \u00e8 una sede della Chiesa cattolica in Bosnia ed Erzegovina suffraganea dell'arcidiocesi di Sarajevo. Nel 2019 contava 189.933 battezzati su 454.000 abitanti. \u00c8 retta dal vescovo Petar Pali\u0107.\nTerritorio.\nLa diocesi comprende la parte settentrionale dell'Erzegovina.\nSede vescovile \u00e8 la citt\u00e0 di Mostar, dove si trova la cattedrale di Santa Maria Madre della Chiesa.\nIl territorio \u00e8 suddiviso in 82 parrocchie, fra le quali \u00e8 famosa la parrocchia di Me\u0111ugorje, luogo di presunte apparizioni di Maria e, perci\u00f2, meta di frequenti pellegrinaggi.\nStoria.\nFin dal III secolo \u00e8 documentata la presenza del cristianesimo a Dumno (\"Delminium\" per i Romani, corrispondente all'odierna Tomislavgrad). Il primo vescovo di Salona, san Venanzio, fu anche il primo missionario di Dumno; secondo alcuni martirologi infatti Venanzio fu \"\u00abapud Dalmatas martyr\u00bb\", intendendo con \"Dalmatas\" la citt\u00e0 di \"Delminium\", che sarebbe all'origine del nome Dalmazia. Fu a Dumno che Venanzio sub\u00ec il martirio.\nIl cristianesimo sopravvisse a Dumno per tutta la durata delle persecuzioni. Nel sinodo di Salona del 553 fu eretta la diocesi di Macarsca al cui territorio apparteneva Dumno. Nelle lettere di Gregorio Magno (marzo 591 - fine 594) \u00e8 menzionato un \"Malchus episcopus dalmaliensis\" (chiamato anche \"coepiscopus\"): la maggior parte degli storici ritengono che questo Malco sia stato effettivamente vescovo di Dumno, cosa che determinerebbe la fondazione di una diocesi a Dumno verso la fine del VI secolo; altri autori invece ritengono che si tratti di un vescovo che esercitava le funzioni di \"rector patrimonii apostolici\" su tutto il territorio della Dalmazia.\nQuando i Croati conquistarono la regione e grazie all'opera di Giovanni di Ravenna e di altri arcivescovi di Spalato si convertirono dall'arianesimo al cattolicesimo, si impose la necessit\u00e0 di creare nuove diocesi, tra cui quella di Dumno. Questo avvenimento \u00e8 testimoniato dall'arcidiacono Tommaso nella sua \"Historia Salonitana\" e risale ad un periodo imprecisato a partire dalla met\u00e0 del VII secolo. La diocesi \u00e8 certamente documentata negli atti del sinodo di Spalato del 928: al vescovo Gregorio fu data la possibilit\u00e0 di scegliere una diocesi dove porre la sua sede e tra le opzioni v'era anche la \"Delmiensis ecclesia\". Dumno \u00e8 ancora menzionata nelle \"Provinciali\" romane dell'XI secolo come citt\u00e0 sede di un vescovo. Infine, in una lettera di papa Celestino III del 13 marzo 1192 essa appare fra le suffraganee di Spalato. Nel lungo periodo che va dal VII al XII secolo sembra dunque essere ben documentata la presenza di una diocesi a Dumno: nessun vescovo tuttavia \u00e8 stato tramandato dalle fonti.\nIn seguito, per un secolo (fine XII secolo - fine XIII secolo) la sede non \u00e8 pi\u00f9 menzionata da alcuna fonte. Alcuni autori ritengono che, per motivi imprecisati, la diocesi sia stata soppressa, per poi essere ristabilita, di certo prima del 1297. Agli inizi del XIV secolo si ha finalmente conoscenza del primo vescovo di Dumno, il cistercense Ivan de Hoio, deceduto nel 1317. Da questo momento i vescovi si succedettero con regolarit\u00e0 fino alla fine del XVII secolo.\nNel 1465 la citt\u00e0 fu conquistata dai Turchi, cos\u00ec come tutta la Bosnia. La diocesi tuttavia sopravvisse all'occupazione ed anzi si ingrand\u00ec: infatti durante l'episcopato di Vid de Ruscis al suo territorio fu annesso anche quello di Macarsca. Nella seconda met\u00e0 del XVI secolo al vescovo Daniel Vocacio fu data l'amministrazione di tutto il territorio \"usque in Bosniam et Serviam\". Questo fatto tuttavia \u00e8 indice di come oramai la presenza cristiana nel territorio si era ridotta di molto e le antiche sedi episcopali erano date in amministrazione ad un unico vescovo.\nTra i vescovi di questo periodo sono da ricordare in particolare: Nikola Zadranin, che percorse l'Europa alla ricerca di aiuti economici e militari contro gli invasori Turchi arrivando ad organizzare anche una crociata contro di essi; Vid de Ruscis, che mantenne viva la fede cristiana nei primi anni dell'occupazione. Dopo la sua morte i vescovi di Dumno, ritenendo insicura la citt\u00e0, preferirono risiedere altrove facendosi rappresentare da vicari generali. Non mancarono lunghi periodi di sede vacante, durante i quali la diocesi fu assegnata come sede titolare a vescovi per lo pi\u00f9 di origine spagnola.\nAlla morte di Mihalj Jahnn (1663), la Santa Sede non nomin\u00f2 pi\u00f9 vescovi per Dumno e la diocesi fu data in amministrazione ai vescovi delle diocesi vicine, in particolare ai vescovi di Macarsca. Dopo il 1663, la diocesi \u00e8 \"de facto\" soppressa.\nUna nuova pagina per la storia di Dumno inizia nel 1735, anno in cui Roma, per migliorare e favorire le condizioni dei cattolici della Bosnia e dell'Erzegovina, eresse il vicariato apostolico di Bosnia \"cum extensione ad totam Bosniam, Othomaniaco dominio subjectam, et praecipue super olim episcopatu Dumnensi\". Da questo vicariato nel 1846 furono sottratti i territori dell'Erzegovina (e parte dei territori della diocesi di Ragusa di Dalmazia), comprensiva dell'antica Dumno, per formare una nuova circoscrizione ecclesiastica, il vicariato apostolico dell'Erzegovina.\nIl 5 luglio 1881 il vicariato apostolico \u00e8 stato elevato a diocesi in forza della bolla \"Ex hac augusta\" di papa Leone XIII e ha assunto il nome di diocesi di Mostar-Duvno. Il titolo \"Dumnensis\" fu aggiunto a ricordo dell'antica sede.\nDall'8 luglio 1890 i vescovi di Mostar-Duvno hanno in amministrazione perpetua la diocesi di Trebigne-Marcana.\nNel 1981, a cent'anni dall'istituzione della diocesi, la cattedra vescovile fu traslata dalla chiesa dei Santi Pietro e Paolo all'attuale dedicata alla Beata Vergine Maria, Regina del Cielo e Madre della Chiesa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLe diocesi unite di Mostar-Duvno e di Trebigne-Marcana nel 2019 su una popolazione di 454.000 persone contavano 189.933 battezzati, corrispondenti al 41,8% del totale."}
{"id": "522007", "revid": "47767", "url": "https://it.wikipedia.org/wiki?curid=522007", "title": "Simbad il marinaio", "text": ""}
{"id": "522008", "revid": "43184", "url": "https://it.wikipedia.org/wiki?curid=522008", "title": "Superficie quadrica", "text": ""}
{"id": "522009", "revid": "228587", "url": "https://it.wikipedia.org/wiki?curid=522009", "title": "Hardcore wrestling", "text": "Lhardcore wrestling \u00e8 uno stile di wrestling estremo e molto violento nel quale \u00e8 lecito utilizzare nel corso dei combattimenti qualsiasi arma o oggetto contundente (detti foreign object) normalmente non permessi (mazze da baseball, catene, sedie, bidoni dell'immondizia, martelli, puntine da disegno e altro).\nQuesto stile di lotta fu reso famoso da lottatori come Abdullah the Butcher, The Sheik, Jackie Fargo, Terry Funk e Atsushi Onita, proprio quest'ultimo insieme a Tarzan Goto, Mr. Pogo e altri sin dagli anni settanta iniziarono a diffonderlo in Giappone, dove la Frontier Martial Wrestling cominci\u00f2 a giocare un ruolo da protagonista nel panorama dell'hardcore wrestling.\nNegli Stati Uniti prese piede all'inizio degli anni novanta. Si pu\u00f2 dire che la prima federazione hardcore in suolo statunitense fu l'Extreme Championship Wrestling di Paul Heyman.\nIntorno alla fine degli anni novanta l'hardcore fece il suo ingresso anche nella ben pi\u00f9 nota World Wrestling Federation/Entertainment: la federazione tenne anche un Hardcore Championship fino al 2002, il quale fu poi tuttavia ritirato e consegnato a Mick Foley ed Edge come \"premio\" per la carriera da lottatori hardcore.\nStoria.\nNascita: anni '50, '60.\nCirca negli anni cinquanta, quando il wrestling professionistico entr\u00f2 in una fase di stallo, i promoter e i wrestler iniziarono a pensare come ravvivare l'interesse del pubblico. La presenza del sangue durante gli incontri, considerato fino ad allora un taboo, si rivel\u00f2 fonte di significativi guadagni in termine di attenzione da parte dei fan, e l'avvento di match \"no holds barred\" segn\u00f2 l'inizio di quello che ora conosciamo con il nome di \"hardcore wrestling\". Le ferite venivano spesso autoflitte dagli stessi wrestler che si tagliavano con delle lamette per simulare gravi infortuni e sanguinare copiosamente dando l'idea di uno scontro furioso. Lottatori come Freddie Blassie, Giant Baba, Jackie Fargo e Terry Funk iniziarono a rendere le sanguinose risse nel ring come proprio marchio di fabbrica, nuove violente tipologie di match compresero i cosiddetti Street Fight Match (risse da strada), Steel Cage Match, Texas Death Match con armi incorporate, che venivano solitamente impiegati per risolvere una volta per tutte feud particolarmente \"sentiti\" dal pubblico. La National Wrestling Alliance fu una federazioni pioniere in questo campo.\nAnni '70, '80.\nL'hardcore continu\u00f2 ad evolvere e a crescere in popolarit\u00e0 in America nel corso degli anni sessanta, settanta e ottanta. Il territorio di Detroit era dominato da personaggi inquietanti quali The Sheik, Abdullah the Butcher e Tarzan Goto, e, le risse sanguinose erano frequenti. La zona di Porto Rico aveva Carlos Col\u00f3n, The Invader ed ancora Abdullah, ed introdusse il fuoco come elemento di ulteriore violenza nei match. A Memphis la facevano da padroni Jerry Lawler, Terry Funk, Jackie Fargo e Bill Dundee. Qui nacquero Ladder Match, Scaffold Match e Dog Collar Match. L'NWA institu\u00ec il titolo World Brass Knuckles Championship, rimasto attivo dal 1978 al 1980.\nAnni '90.\nNel 1989, la Frontier Martial-Arts Wrestling venne fondata in Giappone, prima federazione quasi del tutto specializzata in match hardcore. Nei primi anni novanta, il promoter portoricano Victor Qui\u00f1ones arriv\u00f2 in Giappone, essendo stato invitato dalla FMW come manager speciale. La FMW aument\u00f2 il livello di violenza degli incontri fino a livelli realmente pericolosi con l'introduzione di filo spinato, esplosivi, e addirittura, mine anti-uomo. La federazione comprendeva tra le sue file molti futuri grossi nomi del wrestling statunitense, e divenne molto popolare all'epoca.\nSubito dopo, negli Stati Uniti, una promozione indipendentibreve ma significativa rilevanza, servendo da prototipo per la ECW. La Tri-State Wrestling Alliance di Filadelfiacon base a New York. Sia la TWA che la FMW videro tra i lottatori affiliati Mike Awesome e Masato Tanaka che ebbero lunghi e sanguinosi feud negli anni a venire.\nl'NWA Eastern Championship Wrestling prese il loro posto. Dopo essersi staccata dalla NWA, la compagnia cambi\u00f2 nome in Extreme Championship Wrestling, e divenne la federazione leader nel wrestling hardcore in Nord America. La ECW coni\u00f2 il termine \"hardcore wrestling\". Nonostante tutto, il livello di violenza degli incontri disputati in ECW raramente eguagliava quello delle federazioni giapponesi.\nNella ECW furono introdotte nuove tipologie di match hardcore come i Tables Match (incontri che prevedono l'uso di tavoli in legno), principalmente per opera di Sabu, wrestler nipote di The Sheik Sabu aveva sviluppato una particolare tecnica di intrattenimento in Giappone, dove si gettava letteralmente sugli avversari posti sui tavoli sfondandoli e passandoci attraverso con un effetto devastante. La trovata dei tavoli divenne un segno caratteristico della ECW, portato successivamente alla ribalta dai Dudley Boyz e da allora questa tipologia di match estremo \u00e8 stata adottata anche da molte altre federazioni non-hardcore. Tra i lottatori simbolo del wrestling hardcore dell'epoca, \u00e8 doveroso citare anche Mick Foley, in particolare quando interpretava la gimmick di Cactus Jack.\nAltri lottatori importanti di questa federazione furono Raven, Tommy Dreamer, The Sandman, Taz, Rob Van Dam e Justin Credible.\nIl 20 agosto 1995, la IWA Japan tenne il torneo \"King of the Death Match\" a Kawasaki, in Giappone. Nel famigerato torneo in questione, erano previsti incontri di estrema violenza con l'impiego di scale, puntine da disegno, e filo spinato. Nella finale, che si disput\u00f2 tra Terry Funk e Mick Foley, ebbe luogo un pericolosissimo incontro \"Exploding Ring, C4 Explosive, Barbed Wire Match\".\nIl successo riscosso dall'ECW port\u00f2 la World Championship Wrestling e la World Wrestling Federation a creare divisioni dedicate esclusivamente all'hardcore wrestling (anche se con contenuti estremi meno violenti). Tali divisioni ruotavano intorno a lottatori provenienti dalla ECW come Mick Foley, Terry Funk, Raven, The Sandman e Al Snow.\nVerso la fine degli anni 90 nella FMW, incominciarono vari incontri di questo tipo per lottatrici femminili come Megumi Kudo, Lioness Asuka e Ozaki.\nAnni 2000.\nL'ECW fall\u00ec nell'inizio del 2001, tuttavia influenz\u00f2 federazioni quali Xtreme Pro Wrestling e Combat Zone Wrestling, che portarono avanti il violento stile dei match ECW anche dopo la chiusura di quest'ultima. Sebbene ancora molto popolare in Giappone, negli ultimi tempi il wrestling hardcore ha subito un forte calo di interesse da parte del pubblico.\nAl giorno d'oggi la WWE ancora tende ad anestetizzare i Match \u201cextreme\u201d, tuttavia realt\u00e0 come AEW e Lucha Underground tengono ancora alta la bandiera internazionale delle stipulazioni estreme, in Messico la Lucha Extrema \u00e8 ancora molto in voga e con ottimi maestri e anche in Europa e nelle Indies USA (Jimmy Havoc e Matt Tremont, giusto per fare due nomi, ottimi wrestler oltre che straordinari profeti estremi), Combact Zone Wrestling e altre realt\u00e0 minori tengono alta quella bandiera.\nArmi comuni.\nNegli incontri Hardcore ricorrono spesso alcune tipologie di armi utilizzate dai contendenti. Le pi\u00f9 accessibili, spesso nascoste sotto il ring, sono sedie d'acciaio, scale, tavoli, puntine da disegno, catene, chiodi, filo spinato, tubi al neon, pezzi di vetro, mazze da baseball (con o senza filo spinato), grucce, martelli, e bidoni dell'immondizia. Nelle federazioni pi\u00f9 \"estreme\" come la Combat Zone Wrestling fanno la loro comparsa anche varianti maggiormente pericolose quali tavoli infuocati, sedie con filo spinato, tirapugni, pale, esplosivi, ecc... Infine, nei \"Fans Bring the Weapons Match\", i lottatori si affrontano utilizzando delle \"armi\" portate dagli spettatori; questo genere di incontri venne reso popolare negli Stati Uniti dalla Extreme Championship Wrestling ed \u00e8 oggi una specialit\u00e0 della Combat Zone Wrestling."}
{"id": "522010", "revid": "92723", "url": "https://it.wikipedia.org/wiki?curid=522010", "title": "Diocesi di Mindelo", "text": "La diocesi di Mindelo (in latino: \"Dioecesis Mindelensis\") \u00e8 una sede della Chiesa cattolica a Capo Verde immediatamente soggetta alla Santa Sede. Nel 2019 contava 156.650 battezzati su 190.354 abitanti. \u00c8 retta dal vescovo Ildo Augusto Dos Santos Lopes Fortes.\nTerritorio.\nLa diocesi comprende le isole dell'arcipelago di Barlavento nella repubblica di Capo Verde.\nSede vescovile \u00e8 la citt\u00e0 di Mindelo, dove si trova la cattedrale di Nostra Signora della Luce.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 9 dicembre 2003 con la bolla \"Spiritali fidelium\" di papa Giovanni Paolo II, ricavandone il territorio dalla diocesi di Santiago di Capo Verde.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 190.354 persone contava 156.650 battezzati, corrispondenti all'82,3% del totale."}
{"id": "522012", "revid": "1805885", "url": "https://it.wikipedia.org/wiki?curid=522012", "title": "SCALP", "text": "Lo SCALP, acronimo di Syst\u00e8me de croisi\u00e8re conventionnel autonome \u00e0 longue port\u00e9e\", \u00e8 un missile da crociera aviolanciabile a lungo raggio, sviluppato fin dal 1994 dalla Matra ed attualmente commercializzato dalla MBDA. La versione britannica in dotazione alla RAF \u00e8 stata rinominata Storm Shadow\".\n\u00c8 derivato dal missile antipista APACHE, la differenza principale \u00e8 la realizzazione di una testata, invece di submunizioni. Proprio come l'APACHE, l'arma pu\u00f2 colpire il nemico in profondit\u00e0, a prescindere dalla difesa aerea (grazie alle sue caratteristiche stealth).\nIl missile \u00e8 disponibile in versione \"aria-superficie\" (Scalp-EG/Storm Shadow) e \"mare-superficie\" (Scalp Naval o Missile de croisi\u00e8re naval (MdCN)).\nSCALP EG.\nLo SCALP EG \u00e8 un'arma strategica. I bersagli tipici sono posti di comando, infrastrutture aeroportuali e portuali, ponti, depositi di munizioni, navi e sottomarini attraccati.\nLo SCALP EG \u00e8 stato adottato da Regno Unito (variante chiamata \"Storm Shadow\"), Francia, Italia, Grecia ed Emirati Arabi Uniti (variante chiamata \"Black Shaheen\") per essere utilizzato da vari tipi di aerei. Ne \u00e8 prevista l'integrazione su: Tornado GR4, Tornado IDS, Eurofighter, Harrier II, Mirage 2000, Rafale e potr\u00e0 anche essere montato sotto le ali degli F-35 Lightning II non nella stiva interna a causa delle dimensioni.\nCaratteristiche.\nIl missile \u00e8 stato progettato con tecnologie che ne limitano la sezione radar equivalente, in inglese \"Radar Cross Section\" (RCS), e quella infrarossa. La configurazione aerodinamica prevede alette alte ripiegabili, un'unica presa d'aria posta nella parte inferiore e un'ogiva con sportellino a perdere che accoglie i sensori di tipo ottico.\nLo Storm Shadow \u00e8 spinto da un motore turbogetto Turbomeca (gruppo SAFRAN) Microturbo TRI 60-30 da 5,4\u00a0kN di spinta. I motori Turbomeca della serie Microturbo, alimentano una vasto numero di armi, come i droni bersaglio Mirach 100/5 e C22, il missile antinave SAAB Dynamics RBS15 e il missile sempre antinave NSM della Kongsberg Defense. Lo Storm Shadow raggiunge una velocit\u00e0 massima di Mach 0,8. La gittata dichiarata da MBDA \u00e8 superiore a 250\u00a0km, il dato esatto \u00e8 chiaramente classificato e varia in base a molteplici fattori, come la quota di lancio o il profilo di volo del missile, molti osservatori militari concordano nel dire che la gittata sia molto superiore a quella dichiarata.\nIl sistema di guida \"fire and forget\" del missile \u00e8 molto sofisticato e basato su varie tipologie di sensori, nella fase di crociera il missile \u00e8 guidato sul bersaglio da un sistema INS e GPS coadiuvato da un apparato TERPROM basato su un radar altimetrico che consente allo Storm Shadow di seguire il profilo del terreno. Nella fase finale la guida \u00e8 gestita da un sistema IIR che compara l'immagine vista dal sensore con quella del bersaglio immagazzinata nella memoria. Il missile \u00e8 completamente autonomo, una volta sganciato si dirige sulle coordinate impostate prima del volo senza ulteriori controlli. Il \"retargeting\" non \u00e8 possibile.\nIl missile dispone di una testata di tipo BROACH a due stadi, una carica cava consente al missile di penetrare nel bersaglio, successivamente la spoletta ritardata fa detonare la carica principale.\nInventario.\nGli attuali utilizzatori dello Scalp EG/Storm Shadow:\nSviluppi futuri.\nMBDA sta sviluppando una versione dello SCALP chiamata Scalp Naval (o Missile de croisi\u00e8re naval (MdCN)) lanciabile da navi oppure da sommergibili. Con una gittata di circa 1600\u00a0km ed una velocit\u00e0 di 1000\u00a0km/h (superiore al BGM-109 Tomahawk), concettualmente sar\u00e0 molto simile al BGM-109 Tomahawk. Il 4 gennaio 2007 il governo francese ha inoltrato ad MBDA un ordine di 250 missili per un valore di 910 milioni di Euro e consegne a partire dal 2013. Il missile \u00e8 stato gi\u00e0 testato nel maggio 2010 con grande successo nella base di Biscarosse con un lancio verticale da sistema Sylver A70 posizionabile su FREMM."}
{"id": "522013", "revid": "46291", "url": "https://it.wikipedia.org/wiki?curid=522013", "title": "Delphinium pictum", "text": "Delphinium pictum , comunemente nota come speronella variopinta, \u00e8 una pianta appartenente alla famiglia delle Ranunculaceae, diffusa in Corsica, Sardegna ed isole Baleari."}
{"id": "522019", "revid": "1005847", "url": "https://it.wikipedia.org/wiki?curid=522019", "title": "Alleanza dei Socialdemocratici Indipendenti", "text": "LAlleanza dei Socialdemocratici Indipendenti (in serbo e bosniaco: \u0421\u0430\u0432\u0435\u0437 \u043d\u0435\u0437\u0430\u0432\u0438\u0441\u043d\u0438\u0445 \u0421\u043e\u0446\u0438\u0458\u0430\u043b\u0434\u0435\u043c\u043e\u043a\u0440\u0430\u0442\u0430 - \u0421\u041d\u0421\u0414; in bosniaco e croato: \"Savez nezavisnih socijaldemokrata\" - SNSD) \u00e8 un partito politico della Bosnia ed Erzegovina costituitosi nel 2001 in seguito alla fusione tra cinque formazioni politiche:\nPrima del SNSD.\nLe prime elezioni libere, in Jugoslavia, si tennero nel 1990, dopo la caduta del regime comunista. Il Parlamento della Repubblica Socialista di Bosnia ed Erzegovina, nel 1990 contava 130 membri. Alcuni socialdemocratici di nazionalit\u00e0 serba, guidati da Milorad Dodik, si candidarono come indipendenti nelle file dell\"Unione delle Forze Riformiste per la Bosnia ed Erzegovina\", un piccolo partito socio-liberale. Le elezioni del 1990, risultarono la vittoria dei partiti nazionalisti (Partito d'Azione Democratica (SDA), Partito Democratico Serbo (SDS), Unione Democratica Croata di Bosnia ed Erzegovina (HDZ BiH)) e con la sconfitta dei post-comunisti della Lega comunista-SDP. Gli altri partiti elessero solo 5 seggi. Nello stesso 1990, i socialdemocratici indipendenti serbi costituirono nell\"Assemblea serba di Bosnia ed Erzegovina\", un gruppo parlamentare che fino al 1996, in piena guerra civile, costitu\u00ec l'opposizione al governo guidato dai nazionalisti del Partito Democratico Serbo. \nDopo la guerra civile, il Partito dei Socialdemocratici Indipendenti si present\u00f2 alle elezioni parlamentari del 1996 ottenendo il 5,7% dei voti e 2 seggi alla Camera dei rappresentanti. Alle parlamentari del 2000 concorse col Partito Socialista Democratico: l'alleanza ottenne il 5,1% e un seggio. Nel 2001 il \"Partito Democratico per Banjaluka e la Krajina\" conflu\u00ec in SNSD.\n2002-2006.\nAlle elezioni del 2002, la nuova \"Alleanza dei Socialdemocratici Indipendenti\" raddoppi\u00f2 i voti del Partito dei Socialdemocratici Indipendenti, giungendo al 10,1% dei voti ed eleggendo 3 seggi. Il buon risultato fu dovuto all'emorragia di consensi subita dal Partito Socialdemocratico di Bosnia ed Erzegovina ed al non brillante risultato del Partito Socialista della Republika Srpska. SNDS, del resto, ottenne gli stessi voti dei nazionalisti croati dell'HDZ, ma, a causa del complesso sistema elettorale, SNDS elesse 3 deputati ed HDZ 5. SNDS si pose, cos\u00ec, all'opposizione del governo Terci\u0107 sostenuto dai vari partiti nazionalisti, dai conservatori serbi del PDP e dai centristi del SBiH.\n2006: La vittoria alle elezioni.\nAlle elezioni generali del 2006, grazie ad una politica al tempo stesso riformista e nazionalista, SNSD ha raddoppiato i propri voti passando dal 10,7 al 19,1%, divenendo il primo partito bosniaco. Il sistema elettorale bosniaco prevede due circoscrizioni elettorali una per la Federazione di Bosnia ed Erzegovina (28 seggi), l'altra per la Repubblica Srpska (14 seggi). SNDS, essendo espressione della comunit\u00e0 serba, si presenta solo nella circoscrizione relativa alla Repubblica Srpska. Il dato di SNDS \u00e8, quindi, ancora pi\u00f9 rilevante dato che, nella propria circoscrizione, ha ottenuto addirittura il 50,1% dei voti. Tale dato \u00e8 stato sostanzialmente confermato anche alle elezioni per l'Assemblea della Repubblica Srpska, dove SNSD ha ottenuto il 44,9% dei voti. Milan Jeli\u0107 di SNSD \u00e8 stato, inoltre, eletto Presidente della Repubblica Srpska con il 50,7% dei consensi, superando di venti punti il candidato di SDS. SNSD ha ottenuto l'elezione di un proprio esponente, Radmanovic Nebojsa, a Presidente della Bosnia Erzegovina per la Comunit\u00e0 Serba (La Bosnia ed Erzegovina ha 3 presidenti uno per ogni comunit\u00e0 - bosgnacchi, croati, serbi). Radmanovic ha ottenuto il 54,5% dei voti superando di ben trenta punti il candidato di SDS. \nIl \"socialdemocratico indipendente\" Nikola Spiri\u0107 viene nominato Primo ministro della Bosnia ed Erzegovina di un governo sostenuto anche da SDA, SBiH, HDZ BIH, HZ, PDP e NS.\n2010: Nuova vittoria.\nAlle elezioni generali del 2010 il gi\u00e0 Primo Ministro della Republika Srpska Milorad Dodik si candida presidente della Republika Srpska conquistando il 50,52% dei voti contro il 35,92% ottenuti dalla candidato del centrodestra(\"SDS-PDP-SRS RS\") Ognjen Tadic.\nAnche Neboj\u0161a Radmanovi\u0107 \u00e8 confermato membro serbo della Presidenza della Bosnia col 48,92%,contro il 47,31% ottenuto dal centrodestra.\nNell'Assemblea Nazionale della Repubblica Serba di Bosnia ed Erzegovina il SNSD conquista il 38,00% dei consensi e 37 seggi su 83, inoltre Igor Radoji\u010di\u0107, viene riconfermato come Presidente dell'Assemblea. \nNella circoscrizione per la Repubblica Serba al Parlamento bosniaco, il SNSD conquista il 43,30% dei voti e 8 seggi.\nAleksandar D\u017eombi\u0107 invece \u00e8 stato incaricato dal presidente Dodik come primo ministro del nuovo governo sostenuto dalla coalizione SNSD-SP-DNS. SNSD nel 2012 \u00e8 entrato anche nel nuovo governo bosniaco insieme a SDP, HDZ, HDZ 1990, SDA e SDS.\n2014: Terza vittoria.\nAlle elezioni generali del 2014 Dodik si ricandida come presidente e viene rieletto con il 45,40% dei voti scartando di poco Ognjen Tadi\u0107 (44,28%, candidato del centrodestra unito nell'Alleanza per i Cambiamenti).\nViene invece sconfitta \u017deljka Cvijanovi\u0107 (47,63%, primo ministro uscente) nelle elezioni per la Presidenza bosniaca dal candidato dell'Alleanza per i Cambiamenti Mladen Ivani\u0107 (48,69%).\nNell'Assemblea Nazionale della Repubblica Serba di Bosnia ed Erzegovina SNSD perde voti pur rimanendo primo partito con il 32,28% dei consensi e 29 seggi su 83. Nella circoscrizione per la Repubblica Serba al Parlamento bosniaco, SNSD invece ottiene il 38,48% dei voti e 6 seggi.\nSNSD \u00e8 riuscito a formare comunque la nuova maggioranza e \u017deljka Cvijanovi\u0107 \u00e8 stata rinominata primo ministro della Repubblica Serba sostenuta dagli alleati del DNS e SP. Invece i socialdemocratici indipendenti non sono entrati nella maggioranza a livello nazionale rimanendo all'opposizione."}
{"id": "522023", "revid": "125021606", "url": "https://it.wikipedia.org/wiki?curid=522023", "title": "Thomas Haden Church", "text": "Acclamato dalla critica per la sua interpretazione in \"Sideways - In viaggio con Jack\" di Alexander Payne, ha poi ottenuto la fama a livello internazionale per aver interpretato Flint Marko in \"Spider-Man 3\" di Sam Raimi e in \"\" di Jon Watts.\nBiografia.\nNasce a Woodland, California con il nome di Thomas Richard McMillen, ma in seguito adotta legalmente il cognome Haden Church. Figlio di genitori divorziati, inizia la sua carriera nel mondo dello spettacolo nel 1979, conducendo come Disc jockey alcuni programmi di una radio locale, la \"KBFM\". Dalla radio passa alla televisione, apparendo in alcune serie di successo statunitensi. Nel 1997 si trasferisce a Los Angeles, in cerca di qualche scrittura cinematografica.\nIl suo primo ruolo rilevante \u00e8 nel film \"In fuga col malloppo\" del 1998, diretto da Yves Simoneau. Recita la parte di Lyle Van de Groot nel film \"George re della giungla...?\" ricoprendo poi il ruolo anche nel sequel \"George re della giungla 2\". Nel 2005 ottiene la nomination agli Oscar nella categoria \"Migliore attore non protagonista\" per la sua interpretazione in \"Sideways - In viaggio con Jack\" di Alexander Payne.\nHa preso parte, nel corso della sua carriera, a diversi film quali \"Il paradiso per davvero\", \"Immagina che\", \"Spanglish - Quando in famiglia sono in troppi a parlare\", \"La mia vita \u00e8 uno zoo\" e \"Idiocracy\". Diventa uno dei protagonisti, nel 2006 della miniserie televisiva \"Broken Trail - Un viaggio pericoloso\", invece nel 2007 interpreta il supercriminale Uomo Sabbia nel film Marvel \"Spider-Man 3\". A partire dal 2016 diventa uno dei protagonisti della serie televisiva HBO \"Divorce\" nel ruolo di Robert Dufresne.\nNel 2019 ha ottenuto il ruolo del violento vigilante Lobster Johnson nel film \"Hellboy\", diretto da Neil Marshall. Nel 2021 \u00e8 tornato a interpretare l'Uomo Sabbia (la stessa versione gi\u00e0 recitata in \"Spider-Man 3\" del 2007) nel film del Marvel Cinematic Universe \"\", uscito il 17 dicembre dello stesso anno.\nDoppiatori italiani.\nNelle versioni in italiano dei suoi film, Thomas Haden Church \u00e8 stato doppiato da:\nDa doppiatore \u00e8 sostituito da:"}
{"id": "522026", "revid": "1573940", "url": "https://it.wikipedia.org/wiki?curid=522026", "title": "Emberiza hortulana", "text": "L'ortolano (Emberiza hortulana ) \u00e8 un uccello della famiglia degli Emberizidi.\nDescrizione.\nGli uccelli immaturi invece mancano delle tonalit\u00e0 verdastre; parti superiori castano rossiccio con diffuse striature bruno nerastre. Inferiormente si osservano: gola e petto bruno giallastro striato di nerastro; restanti parti inferiori bianco-sporco soffuso di rossiccio; fianchi striati. Becco bruno rosato, conico ed appuntito con \u201cdente palatale\u201d poco accentuato. Zampe bruno rosato, sottili e munite di unghiette alquanto ricurve.\nPer quanto riguarda il dimorfismo sessuale, la femmina adulta ha le parti superiori pi\u00f9 brunastre e scarso o nullo verde su capo. Inoltre, il verde manca anche sul collo ed alto petto, che sono striati di bruno nerastro. Parti inferiori da bruno caldo a castano rossiccio sbiadito con striature bruno nerastre.\nBiologia.\nL'indole dell'ortolano \u00e8 prettamente tranquilla e schiva. L'uccello si manifesta solamente con il canto (del maschio) durante il periodo riproduttivo e successivamente \u00e8 difficile l'individuazione in quanto si rifugia nella vegetazione. Si differenzia dagli altri Zigoli per il fatto di avere una tolleranza verso gli altri membri dei branchetti nel quale si riunisce, e verso i quali evita contese, frequenti nelle altre specie della sua famiglia.\nSi adatta piuttosto bene alla cattivit\u00e0 sebbene, nei primi tempi, il suo comportamento diventi irrequieto, fatto che non gli impedisce di mangiare moltissimo. La maggior parte degli Ortolani ingabbiati tendono ad ingrassare fortemente, indipendentemente dalle dimensioni dell'aviario che li ospita. Si \u00e8 verificato che, ad eccezione dei casi in cui questo \u201cingrassamento\u201d sia favorito con ogni mezzo per scopi alimentari, nei restanti gli allevatori cercavano di escogitare diete atte ad evitare l'eccessiva pinguedine dei loro ospiti.\nCome per molti altri uccelli, il canto dell'Ortolano presenta varianti geografiche (\u00abdialetti\u00bb) anche all'interno della popolazione di una stessa Nazione.\nAlimentazione.\nL'alimentazione dell'Ortolano \u00e8 simile a quella delle specie alle quali era accorpato prima delle diverse opere di classificazione. Gli Zigoli, come i Cardinalini e altri, sono infatti granivori. Tuttavia, a differenza degli altri passeriformi citati, questa specie \u00e8 molto pi\u00f9 selettiva riguardo ai semi con cui si nutrono, prediligendo quelli delle piante monocotiledoni. L'uccello sguscia i semi con l'aiuto della lingua e dei muscoli mascellari. La dieta \u00e8 integrata da bacche e insetti (come altri piccoli invertebrati) con i quali viene maggiormente nutrita la prole appena nata.\nMigrazione.\nL'ortolano \u00e8 un migratore transahariano in quanto sverna nell'Africa sub-sahariana ad una latitudine compresa soprattutto tra i 5\u00b0 ed i 10\u00b0 N. Comincia gli spostamenti verso le regioni pi\u00f9 calde alla fine del mese di Agosto e all'inizio di Settembre. La maggior parte degli avvistamenti di uccelli in svernamento riguardano le aree dell'Africa occidentale ed orientale. Piccole quote di uccelli svernanti sono state rinvenute anche in Arabia meridionale e l'Italia meridionale (Sicilia). Altri esemplari svernano poi nell'Asia sud-occidentale, trovandosi nel periodo riproduttivo in Asia Minore e Siberia Meridionale.\nLa maggior parte degli individui parte per nidificare, nel mese di Maggio ma altri arrivano nelle regioni pi\u00f9 miti anche alla fine di Aprile. Queste regioni sono principalmente rappresentate da Europa, siberia meridionale e africa settentrionale; \u00e8 degno di nota il fatto che l'Ortolano talune volte si spinga fino al circolo polare artico.\nL'esodo emigratorio avviene in piccoli gruppi generalmente composti da poche unit\u00e0 fino a circa una decina o isolatamente, sia nelle ore crepuscolari che in quelle diurne con una netta preferenza per le prime ore del giorno; col sole cocente lo spostamento si ferma. Il viaggio verso i luoghi di svernamento viene talvolta compiuto in unione ai Prispoloni conservando per\u00f2 una netta distinzione specifica attraverso gruppi omogenei.\nHa un volo agile ed elaborato negli spostamenti su corte distanze; sostenuto e leggermente ondulato sui percorsi pi\u00f9 lunghi.\nRiproduzione.\nLa migrazione dell'Ortolano avviene nel periodo di riproduzione. Esso infatti, spostatosi in Europa nella stagione calda, nidifica da Maggio a Luglio. Il nido viene costruito dalla femmina, e il maschio si limita ad osservarla e seguirla. L'ubicazione \u00e8 varia, dipendendo dall'habitat scelto per riprodursi. Nel terreno spoglio, il nido viene costruito in piccole depressioni, che poi verranno ricoperte con erbe secche, mentre all'interno si trovano imbottiture di era e crini vegetali. Invece nei terreni coltivati, viene costruito ai piedi di piante che offrono riparo. L'Ortolano in ogni caso, rispetto agli zigoli (al quale \u00e8 molto simile) ha una difesa pi\u00f9 blanda del territorio, ci\u00f2 rispecchia la sua natura tranquilla e pacifica.\nDistribuzione e habitat.\n\"Emberiza hortulana\" ricopre la ecozona paleartica, \u00e8 diffusa quindi in Europa, Asia e Africa settentrionale. In Europa il suo areale va dai 66\u00b0 di latitudine nord al bacino del Mediterraneo, approssimativamente \u00e8 compreso nell'area interessata dall'isoterma di Luglio dei 15/30\u00b0; non \u00e8 presente come nidificante, nelle Isole Britanniche, Islanda ed altre isole mediterranee, salvo rare eccezioni.\n\u00c8 nota come specie migratoria transahariana, ci\u00f2 significa che nella stagione invernale a partire dal periodo compreso tra la fine di agosto e met\u00e0 settembre si trova in Africa subsahariana e in India dove si sposta per lo svernamento. Nella stagione pi\u00f9 calda invece si pu\u00f2 localizzare in Europa, e nelle regioni dell'emisfero boreale isotermiche, come Africa settentrionale e Asia minore dove arriva generalmente nel mese di maggio.\nIn Italia si comporta da estivante, ed \u00e8 anche uno svernante irregolare per quanto riguarda questa regione, dove raramente si trovano esemplari che trascorrono anche l'inverno, come si \u00e8 verificato in Sicilia.\nLa specie si riproduce irregolarmente tra le regioni del Nord e del Centro Italia dove compare fino al Molise ed alla Campania settentrionale. Si hanno invece sporadiche e limitate presenze nelle localit\u00e0 montane pi\u00f9 adatte della Basilicata e Calabria occidentali.\nGli ortolani amano le pianure, anche moderatamente rocciose, e zone aperte con eventuali presenze di boschetti e tratti cespugliati.\nIl suo habitat \u00e8 piuttosto vasto in quanto ricopre anche i depositi alluvionali, gole, burroni e pendii ripidi.\nInoltre frequenta, le aree coltivate dall'uomo, tranne quelle caratterizzate da agricoltura intensiva. \nPredilige, dunque, ambienti caldi e asciutti e sui rilievi montuosi si stabilisce preferenzialmente nel versante meridionale. Occupa infatti una fascia altitudinale molto vasta: dal livello del mare, fino ai 2000 m s.l.m. \nCostruisce nidi e si alimenta sul terreno (talvolta preferendo il riparo della vegetazione), ma lo si trova canticchiare anche su rocce, arbusti e talvolta sulle sommit\u00e0 degli alberi (vedi immagine).\n\u00c8 in forte declino come nidificante, attualmente non a causa della pressione venatoria (uccello protetto, che comunque emigra prima dell'apertura della caccia), ma dell'intensificazione dell'agricoltura che elimina le zone incolte come boschetti e siepi; non \u00e8 stata accertata, invece, la diminuzione del successo riproduttivo.\nLe zone europee maggiormente interessate dalla presenza dell'Ortolano sono: Bulgaria con 10.000-10.000 esemplari, Finlandia 150.000-200.000, Francia 10.000-23.000 Grecia 20.000-30.000, Polonia 60.000-120.000 recentemente molto numeroso come nel secolo scorso (Tomialoic', 1990), Svezia 25.000-100.000 Turchia 1.000.000-10.000.000 Russia 10.000-100.000, Spagna 200.000-225.000.\nGastronomia.\nQuesta specie rimane, nonostante le leggi vigenti che ne vietano la cattura dal 1999, una prelibatezza gastronomica del sud-ovest della Francia, in particolare dell'Aquitania. Essi vengono catturati vivi con reti apposite, fissate durante il volo migratorio autunnale verso l'Africa; vengono quindi tenuti in piccole gabbie o scatole, coperte da un telo. Questi uccelli reagiscono all'oscurit\u00e0 della gabbia rimpinzandosi di grano, e vengono solitamente nutriti con semi di miglio bianco fino a raddoppiare la loro mole. Gli ortolani adeguatamente ingrassati vengono quindi annegati nell'Armagnac e successivamente in questa acquavite marinati, con l'aiuto di specifici contenitori.\nUna volta terminata la marinatura, l'uccello viene arrostito e spennato. L'ortolano viene quindi mangiato intero, comprese le viscere e l'Armagnac ancora presente nei polmoni, tenendolo per la testa (o per il becco), sputando poi le ossa pi\u00f9 grandi. Tradizionalmente i buongustai francesi usano coprirsi la testa e il viso con un tovagliolo o un fazzoletto mentre consumano l'uccello. Il motivo di questa usanza \u00e8 discusso, alcuni sostengono che serva a godere al massimo degli aromi sprigionati mentre consumano tutto l'uccello in una volta, altri hanno suggerito che serva a celare l'operazione di rimozione delle ossa dalla bocca. Un terzo significato meno pratico e pi\u00f9 spirituale vorrebbe che il fazzoletto serva a \"Nascondersi dagli occhi di Dio per la vergogna di una tale disonorevole e deprecabile crudelt\u00e0\".\nUn tempo, l'isola di Cipro costituiva uno dei depositi principali per l'esportazione di ortolani, che venivano marinati in spezie e aceto e confezionati in botti contenenti ognuna da 300 a 400 esemplari trattati. All'inizio del XX secolo, tra le 400 e le 500 botti venivano esportate annualmente da Cipro."}
{"id": "522028", "revid": "827882", "url": "https://it.wikipedia.org/wiki?curid=522028", "title": "Ortolano", "text": "ortolano \u2013 venditore di frutta e verdura (chiamato anche \"fruttivendolo\")"}
{"id": "522030", "revid": "1452073", "url": "https://it.wikipedia.org/wiki?curid=522030", "title": "Superfosfato", "text": "Il superfosfato \u00e8 un fertilizzante prodotto industrialmente dalla reazione tra acido solforico e apatiti o anche fosfato di calcio. \u00c8 conosciuto anche col nome di perfosfato. Fu il primo fertilizzante chimico, brevettato da John Bennet Lawes nel 1842. A titolo di esempio, riportiamo la seguente reazione di produzione:\nSi tratta di una miscela di fosfato monocalcico e gesso che viene ottenuto per azione di acido solforico sui fosfati greggi insolubili (come si vede dalla reazione precedente).\nIl triplo superfosfato o superfosfato concentrato si ottiene invece dalla fluorapatite, tramite trattamenti complessi con acido fosforico, che possono o meno usare acido solforico, sintetizzabili tramite la reazione:\nIl superfosfato corrisponde ad un tenore NPK 0-20-0, il triplo superfosfato a 0-46-0.\nIl superfosfato si produce anche naturalmente nei depositi di guano, principalmente vicino alle colonie di uccelli marini, da cui si ricava per estrazione mineraria. La pi\u00f9 famosa miniera \u00e8 quella dell'isola di Nauru, ora esaurita, in cui \u00e8 stata asportata la maggior parte del terreno.\nIl superfosfato non \u00e8 molto utilizzato, per il basso indice di fosforo e gli alti costi di trasporto. Si privilegia il triplo superfosfato, che per\u00f2 ha un basso tenore di zolfo rispetto a quello semplice, tanto da dover essere spesso integrato da solfato di potassio.\nSpesso vengono impiegati come fertilizzanti, invece del superfosfato, i fosfati d'ammonio, quando si deve comunque aggiungere azoto."}
{"id": "522044", "revid": "1226", "url": "https://it.wikipedia.org/wiki?curid=522044", "title": "Enterprise NX-01", "text": ""}
{"id": "522045", "revid": "16066", "url": "https://it.wikipedia.org/wiki?curid=522045", "title": "Ic3", "text": ""}
{"id": "522046", "revid": "1543377", "url": "https://it.wikipedia.org/wiki?curid=522046", "title": "Maonan", "text": "I maonan (in cinese:\u6bdb\u96be\u65cf; in pinyin: m\u00e1on\u00e1n z\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. La popolazione totale si assesta sulle 105.000 persone, la maggior parte delle quali vive a nord della Regione Autonoma del Guangxi.\nLa lingua maonan appartiene al ramo linguistico kam-sui del ceppo tai-kadai. Solo met\u00e0 dei componenti di questa etnia parla il maonan mentre l'altra met\u00e0 usa il cinese o la lingua zhuang, a conferma dei legami dei maonan con l'etnia zhuang.\nFino alla dinastia Ming, il popolo maonan non appariva in nessun annale dell'Impero cinese e non vi sono documentazioni antiche relative a questa etnia. Dopo il periodo Ming, cominciarono a comparire le prime tracce di esponenti maonan, spesso trattati come schiavi da proprietari terrieri cinesi. La tradizione orale maonan racconta che i membri dell'etnia sono discendenti dei popoli che vissero nella provincia cinese di Hunan, i quali emigrarono poi verso Guangxi e si accasarono con le donne del luogo dando vita alla stirpe maonan. Altri appellativi frequenti nel corso della storia per questa etnia sono stati: lu, meng, wei e yan.\nLa maggioranza dei maonan sono politeisti. Venerano la divinit\u00e0 San Jie, considerata come un patriarca per l'intera comunit\u00e0. Esiste un tempio dedicato a San Jie dove ogni anno viene sacrificata una mucca in suo onore, nel corso della cosiddetta \"Festivit\u00e0 del Tempio\"."}
{"id": "522050", "revid": "834", "url": "https://it.wikipedia.org/wiki?curid=522050", "title": "Lingua chuvash", "text": ""}
{"id": "522055", "revid": "1442080", "url": "https://it.wikipedia.org/wiki?curid=522055", "title": "Vincenzo Zitello", "text": "Primo divulgatore e musicista a suonare l'arpa celtica in Italia dal 1977. Tiene concerti in teatri, festival, luoghi storici, naturali e rassegne internazionali, televisioni e radio\nLe sue composizioni, sono di carattere strumentale e dedicate all'arpa.\nBiografia.\nInizia giovanissimo lo studio della musica suonando flauto traverso, viola e violino e violoncello. Nel 1975 entra a far parte del Telaio magnetico, gruppo sperimentale e guidato da Franco Battiato. Nel 1977 si dedica allo studio frequentando stage di cultura e musica Bretone tenuti al \"Ti Kendalc'h\" con gli arpisti Bretoni, Dominig Bouchaud e Mariannig Larc'hantec e parallelamente studiando arpa classica con l'artista classica Lisetta Paleari \u00e8 anche il primo suonatore e divulgatore dell'arpa celtica Cl\u00e1irseach (corde in metallo) in Italia.\nDal 1980 studia con Alan Stivell arpa bardica (Clasach) e canto britannico e gaelico.\nNel 1985 fa parte con Saro Cosentino alla tourn\u00e9e di Franco Battiato, che successivamente produce, dietro lo pseudonimo di Kilim, un 45 giri del duo pubblicato dalla EMI a nome 'A Sciara, con una rielaborazione di un brano tradizionale Irlandese cantato in Gaelico che li ha portati a vincere nel 1985 la \"Gondola D'Argento\" Mostra Internazionale di Musica Leggera\nDa un'autoproduzione nel 1986, in audio cassetta, pubblica \"\"Frammenti d'aura amorosa\", successivamente nel 1987 diverr\u00e0 il suo primo album solista rintitolato \"Et vice versa\" divenendo il primo cd e Vinile d'arpa celtica registrato e pubblicato in Italia (edito da Stile Libero/Virgin) interamente composto da brani originali di Vincenzo Zitello per arpa Cl\u00e1irseach.\nNel 1988 pubblica il suo secondo album \"Kerygma\" (Epic CBS Sony Music), presentato al Premio Tenco. L'album viene anche pubblicato negli USA dall'etichetta Narada (Sona Gaia) con il titolo \"Euphonia\".\nNel 1994 pubblica il suo terzo album \"La Via\" edito dalla D.D.D./BMG Ariola, pubblicato poi in Europa nel 1996 con il titolo \"Serenade\"\".\nNel 1995 scrive le musiche per lo spettacolo la voce recitante \"The Beat Generation\" letture e rielaborazioni letterarie di Massimo Arrigoni sulla Beat Generation, con i musicisti Daniele Caldarini, Federico Sanesi, Tobia Winter, Stephen James e Amelia Cuni. realizzandone un CD, presentato in occasione del tributo a Fernanda Pivano a Conegliano Veneto dove ha anche accompagnato Allen Ginsberg in una lettura e riproposto nel 2007 in occasione del decennale della scomparsa del poeta.\n1995 compone per le Edizioni Paoline un\"Ave Maria\" in latino, che presenta dal vivo, insieme alla cantante Rossana Casale Franco Parravicini e Federico Sanesi, a Loreto, alla presenza del Papa e di 400000 giovani venuti da tutta Europa, l'Ave Maria viene pubblicata in una compilation di musica sacra \"Laudate Domini\" edita dalla C.G.D..\n1997 al 2015 \u00e8 direttore artistico dal 1996 Festival di Isolabona HARPAE a fasi alterne fino al 2014, \n1998 pubblica il suo quarto album intitolato \"Aforismi d'arpa\", edito da R.T.I.MUSIC, S4 Sony.\n2000 Famiglia Cristiana pubblica Nella Pasqua 2000 CD \"Musica Caeli\" concerto per il Giubileo, i cui brani che sono stati eseguiti in piazza San Pietro a Roma alla presenza del Papa.\n2001 pubblica il cd \"Vincenzo Zitello Trio\" composto da Franco Parravicini e Federico Sanesi per l'etichetta Felmay l'album \"\"Concerto\" registrato dal vivo al Bloom di Mezzago.\n2004 l'etichetta Fairyland pubblica il suo sesto album \"Solo\" interamente suonato alle arpe celtiche e bariche (Clasach).\n2006 fondatore della scuola e della rinascita dell'arpa Viggianese e direttore del festival dell'arpa di Viggiano, \n2007 pubblica il suo settimo album \"Atlas\", dove suona oltre alle arpe celtiche anche strumenti a fiato e ad arco.\n2011 pubblica il suo ottavo album \"Talismano\" interamente consacrato all'arpa Bardica (Clasach) con 12 composizioni originali.\n2012 collabora con la Nazionale di Ginnastica Ritmica di Emanuela Maccarani. \n2014 pubblica il suo nono album \"Infinito\" sulle quattro stagione ed elementi, brani originali per d'archi oboe flauti arpa celtica.\n2017 pubblica il suo decimo album \"Metamorphose XII\", un disco doppio con 12 brani originali suonati sia con sola arpa, sia con un'orchestra di ventuno elementi.\n2019 pubblica l'undicesimo album \"Anima Mundi\", 22 brani che interpretano gli arcani maggiori dei tarocchi in un viaggio contemplativo.\n2021 pubblica il suo dodicesimo album \"Mostri e Prodigi\"\", 8 brani ispirati dal bestiario medioevale.\nHa tenuto Master Class, al conservatorio Di Parma e Pesaro, ha fatto parte della giuria del Prix du Troph\u00e9e de Harpes Camac al festival Interceltique de Lorient 2010 e del Festival Internazionale Suoni D'arpa a Salsomaggiore dal 2010 al 2014 e alla scuola di alto perfezionamento Saluzzo (Cn) nel 2015 e 2016."}
{"id": "522056", "revid": "287204", "url": "https://it.wikipedia.org/wiki?curid=522056", "title": "Interessato al trattamento dei dati personali", "text": "Per interessato al trattamento dei dati personali il Codice della privacy (art. 4 )) intende la persona fisica cui si riferiscono i dati personali.\nInizialmente erano inclusi nella definizione anche le persone giuridiche, gli enti e le associazioni\",\" ma l'art. 40, comma 2, lett. b), del decreto legge 6 dicembre 2011, n. 201, convertito, con modificazioni, dalla legge 22 dicembre 2011, n. 214 ha radicalmente modificato il concetto. \nI diritti dell'interessato.\nIl titolo II della parte I (\u201cDisposizioni generali\u201d) del Codice della privacy (artt. 7-10) regola i diritti dell'interessato.\nIn base all'art. 7 (\u201cDiritto di accesso ai dati personali ed altri diritti\u201d), comma 1, del provvedimento, l'interessato ha dunque, innanzitutto, \"diritto di ottenere la conferma dell'esistenza o meno di dati personali che lo riguardano, anche se non ancora registrati, e la loro comunicazione in forma intelligibile\".\nL'interessato ha inoltre diritto di ottenere l'indicazione (art. 7, comma 2):\na) dell'origine dei dati personali che lo riguardano;\nb) delle finalit\u00e0 e modalit\u00e0 del trattamento;\nc) della logica applicata in caso di trattamento effettuato con l'ausilio di strumenti elettronici;\nd) degli estremi identificativi del titolare, dei responsabili e del rappresentante designato ai sensi dell'art. 5, comma 2;\ne) dei soggetti o delle categorie di soggetti ai quali i dati personali possono essere comunicati o che possono venirne a conoscenza in qualit\u00e0 di rappresentante designato nel territorio dello Stato, di responsabili o incaricati.\nL'interessato ha altres\u00ec diritto di ottenere:\na) l'aggiornamento, la rettificazione ovvero, quando vi ha interesse, l'integrazione dei dati;\nb) la cancellazione, la trasformazione in forma anonima o il blocco dei dati personali trattati in violazione di legge, compresi quelli di cui non \u00e8 necessaria la conservazione in relazione agli scopi per i quali i dati sono stati raccolti o successivamente trattati;\nc) l'attestazione che le operazioni di cui alle precedenti lettere a) e b) sono state portate a conoscenza, anche per quanto riguarda il loro contenuto, di coloro ai quali i dati sono stati comunicati o diffusi, eccettuato il caso in cui tale adempimento si rivela impossibile o comporta un impiego di mezzi manifestamente sproporzionato rispetto al diritto tutelato.\nL'interessato ha, infine, \"diritto di opporsi\", in tutto o in parte:\na) per \"motivi legittimi\" al trattamento dei dati personali che lo riguardano, ancorch\u00e9 pertinenti allo scopo della raccolta;\nb) \"al trattamento di dati personali che lo riguardano a fini di invio di materiale pubblicitario o di vendita diretta o per il compimento di ricerche di mercato o di comunicazione commerciale\".\nEsercizio dei diritti.\nI successivi articoli del Codice regolano poi l'esercizio dei diritti riconosciuti dall'art. 7.\nSecondo quanto previsto dall'art. 8 (\u201cEsercizio dei diritti\u201d), dunque, i diritti di cui sopra sono esercitati con \"richiesta rivolta senza formalit\u00e0 al titolare o al responsabile del trattamento\", anche per il tramite di un incaricato, alla quale \u00e8 fornito idoneo riscontro senza ritardo.\nD'altra parte, i diritti di cui all'art. 7 \"non\" possono essere esercitati con richiesta al titolare o al responsabile o con ricorso al Garante per la protezione dei dati personali ai sensi dell'art. 145 del Codice, se i trattamenti di dati personali sono effettuati nei casi elencati dal secondo comma dell'art. 8.\nL'esercizio dei diritti, quando \"non\" riguarda \"dati di carattere oggettivo\", pu\u00f2 avere luogo salvo che concerne la rettificazione o l'integrazione di dati personali di tipo valutativo, relativi a giudizi, opinioni o ad altri apprezzamenti di tipo soggettivo, nonch\u00e9 l'indicazione di condotte da tenersi o di decisioni in via di assunzione da parte del titolare del trattamento.\nL'art. 9 (\u201cModalit\u00e0 di esercizio\u201d) del Codice prevede che la richiesta rivolta al titolare o al responsabile, di cui si \u00e8 appena detto, possa essere trasmessa anche mediante \"lettera raccomandata, telefax o posta elettronica\". Il Garante pu\u00f2 d'altra parte individuare altro idoneo sistema in riferimento a nuove soluzioni tecnologiche.\nQuando riguarda l'esercizio dei diritti di cui all'art. 7, commi 1 e 2, sopra esaminati, la richiesta pu\u00f2 essere formulata anche \"oralmente\" e in tal caso \u00e8 \"annotata sinteticamente\" a cura dell'incaricato o del responsabile.\nNell'esercizio dei diritti di cui all'art. 7, l'interessato pu\u00f2 conferire, \"per iscritto\", \"delega o procura a persone fisiche, enti, associazioni od organismi\". L'interessato pu\u00f2, altres\u00ec, \"farsi assistere da una persona di fiducia\".\nL\"'identit\u00e0 dell'interessato\" deve essere verificata sulla base di \"idonei elementi di valutazione\", anche mediante atti o documenti disponibili o esibizione o allegazione di copia di un documento di riconoscimento. Se l'interessato \u00e8 una persona giuridica, un ente o un'associazione, la richiesta \u00e8 avanzata dalla persona fisica legittimata in base ai rispettivi statuti od ordinamenti.\nLa richiesta di cui all'art. 7, commi 1 e 2, sopra esaminati, deve essere formulata \"liberamente e senza costrizioni\" e pu\u00f2 essere \"rinnovata\", salva l'esistenza di giustificati motivi, con intervallo non minore di novanta giorni.\nAl fine di garantire l'effettivo esercizio dei diritti di cui all'art. 7, il titolare del trattamento \u00e8 tenuto ad adottare \"idonee misure\" volte, in particolare (art. 10, comma 1):\na) ad agevolare l'accesso ai dati personali da parte dell'interessato, anche attraverso l'impiego di appositi programmi per elaboratore finalizzati ad un'accurata selezione dei dati che riguardano singoli interessati identificati o identificabili;\nb) a semplificare le modalit\u00e0 e a ridurre i tempi per il riscontro al richiedente, anche nell'ambito di uffici o servizi preposti alle relazioni con il pubblico.\nI dati sono estratti a cura del responsabile o degli incaricati e possono essere comunicati al richiedente anche oralmente, ovvero offerti in visione mediante strumenti elettronici, sempre che in tali casi la comprensione dei dati sia agevole, considerata anche la qualit\u00e0 e la quantit\u00e0 delle informazioni. Se vi \u00e8 richiesta, si provvede alla trasposizione dei dati su supporto cartaceo o informatico, ovvero alla loro trasmissione per via telematica.\nSalvo che la richiesta sia riferita ad un particolare trattamento o a specifici dati personali o categorie di dati personali, il riscontro all'interessato deve comprendere \"tutti i dati personali\" che riguardano l'interessato \"comunque trattati\" dal titolare."}
{"id": "522058", "revid": "409265", "url": "https://it.wikipedia.org/wiki?curid=522058", "title": "Storm Thorgerson", "text": "Biografia.\nNel 1968 fonda insieme a Aubrey Powell lo studio grafico Hipgnosis, per il quale produce una lunga serie di celebri e rivoluzionarie copertine per singoli e album discografici. Le sue opere pi\u00f9 famose di questo periodo sono sicuramente quelle per i dischi dei Pink Floyd, che hanno segnato la storia della musica. La sua copertina di \"The Dark Side of the Moon\" \u00e8 spesso citata come la migliore di tutti i tempi.\nTutte le sue opere e gli artwork riguardanti i Pink Floyd sono raccolti e commentati nel libro \"Pink Floyd. Visioni\" scritto con Peter Curzon.\nIl suo lavoro non si \u00e8 limitato comunque a una sola band, e l'elenco dei nomi che si sono rivolti al suo genio creativo \u00e8 un condensato di storia musicale: Genesis, Paul McCartney, Black Sabbath, Peter Gabriel, Muse e Led Zeppelin.\nHa girato lungometraggi, documentari televisivi, e videoclip musicali per numerosi artisti, fra cui: Paul Young, Nik Kershaw, Big Country, Europe e Robert Plant.\nNel 2003, Thorgerson venne colpito da un colpo apoplettico, che lo lasci\u00f2 parzialmente paralizzato. Successivamente gli venne diagnosticato un tumore, contro il quale lott\u00f2 per anni, prima di soccombere il 18 aprile 2013, morendo all'et\u00e0 di 69 anni. Dopo il decesso di Thorgerson, David Gilmour rilasci\u00f2 una dichiarazione nella quale lo descrisse come \"una forza costante nella sua vita, sia sul piano lavorativo che umano, una spalla sulla quale piangere, e un grande amico\". Il batterista dei Pink Floyd Nick Mason disse di Thorgerson che fu \"un lavoratore infaticabile, dall'inizio alla fine\"."}
{"id": "522059", "revid": "66871", "url": "https://it.wikipedia.org/wiki?curid=522059", "title": "SECA", "text": ""}
{"id": "522062", "revid": "15431", "url": "https://it.wikipedia.org/wiki?curid=522062", "title": "Pato Aguilera", "text": ""}
{"id": "522063", "revid": "289247", "url": "https://it.wikipedia.org/wiki?curid=522063", "title": "FC Liverpool", "text": ""}
{"id": "522071", "revid": "486946", "url": "https://it.wikipedia.org/wiki?curid=522071", "title": "Popolari-Udeur", "text": ""}
{"id": "522075", "revid": "2178917", "url": "https://it.wikipedia.org/wiki?curid=522075", "title": "Cw", "text": ""}
{"id": "522079", "revid": "1748167", "url": "https://it.wikipedia.org/wiki?curid=522079", "title": "Hindu Kush", "text": "LHindu Kush, o Hind\u016b K\u016bsh, o Hindukush (in persiano: \u0647\u0646\u062f\u0648\u06a9\u0634), chiamato storicamente Paropamiso (: ) o Parapamiso (), \u00e8 una catena montuosa dell'Afghanistan e della Provincia della frontiera del nord-ovest e delle Aree tribali del Pakistan, propaggine occidentale delle catene del Pamir, del Karakorum, dell'Himalaya e a sud-ovest del Tian Shan.\nNomenclatura.\nIl nome \"Hindu Kush\" \u00e8 solitamente applicato all'intera catena che separa i bacini del Kabul e dell'Helmand da quello dell'Amu Darya (l'antico \"Oxus\"), o pi\u00f9 specificamente, a quella parte della catena a nord-ovest di Kabul che venne chiamata il Caucaso (indiano) dagli storici al seguito di Alessandro Magno. Veniva chiamata dai greci anche \"Paropamiso\" (\u03a0\u03b1\u03c1\u03bf\u03c0\u03ac\u03bc\u03b9\u03c3\u03bf\u03c2, in latino: \"Paropam\u012bsus\").\nL'origine del termine \"Hindu Kush\" (e se questo si traduca in \"uccisore di hindu\") \u00e8 motivo di discussione. Il primo uso noto del nome venne fatto dal famoso viaggiatore berbero musulmano Ibn Batt\u016bta (circa 1334), che scrisse: \u00abUn'altra ragione per la nostra sosta fu la paura della neve, perch\u00e9 sulla strada si trova una montagna chiamata Hind\u016bk\u016bsh, che significa \"Assassino di hindu\", poich\u00e9 i ragazzi e ragazze schiavi che vengono portati dall\"Hind\" (India) vi muoiono in grande numero come conseguenza del freddo estremo e della quantit\u00e0 di neve.\u00bb\nQuesta viene per\u00f2 da molti considerata una falsa etimologia. Il nome potrebbe infatti derivare:\nInoltre, nella moderna lingua persiana, la parola \"Kush\" deriva dal verbo \"Kushtan\" (sconfiggere, uccidere, sottomettere). Questo potrebbe essere interpretato come un ricordo dei prigionieri indiani che perivano nelle montagne durante il trasporto verso i mercati degli schiavi dell'Asia centrale.\nDescrizione.\nL'altezza delle montagne del sistema dell'Hindu Kush decresce spostandosi verso ovest. Le vette situate nell'Afghanistan orientale superano i 7.000 metri; la pi\u00f9 alta, il Tirich Mir (che si trova in territorio pachistano), raggiunge i 7.705 metri (l'Everest, la montagna pi\u00f9 alta del mondo, \u00e8 alta 8.848 metri). Nella parte centrale, nella regione di Kabul, le massime altezze sono comprese tra i 4.500 e i 6.000 metri; pi\u00f9 a ovest, variano tra i 3.500 e i 4.000 metri. L'altitudine media della catena \u00e8 di 4.500 metri.\nL'intero sistema si estende in longitudine per poco meno di 1.000 chilometri; l'ampiezza in direzione nord-sud \u00e8 di circa 240 chilometri. Il nome di Hindu Kush \u00e8 attribuito soltanto a una porzione del sistema della lunghezza di circa 600 chilometri; la parte restante consiste di molte catene minori, tra cui i Koh-e Baba, i monti Salang, Koh-e Paghman, Spin Ghar (detti anche Safid Koh orientali), i monti Sulaiman, i Siah Koh, Koh-e Khwaja Mohammad e Selseleh-e Band-e Turkestan. I Safid Koh occidentali, i Siah Band e i Doshakh nel loro insieme sono anche chiamati Paropamiso dagli studiosi occidentali. I monti del Pamir, che gli afghani chiamano \"il tetto del mondo\", si estendono nel Tagikistan, in Cina e nel Kashmir.\nTra i fiumi che nascono nella catena vi sono l'Helmand, lo Hari Rud e il Kabul.\nPassi e strade.\nLa catena \u00e8 attraversata da molti passi (\"kotal\"), che formano una rete di importanza strategica per i trasporti nella regione. Il pi\u00f9 importante di essi \u00e8 il Kotal-e S\u0101lang (3.878 metri), sulla via che collega Kabul alle regioni settentrionali dell'Afghanistan. Qui il completamento di una galleria nel 1964 ridusse i tempi di viaggio tra Kabul e il nord ad alcune ore, mentre in precedenza il viaggio verso il nord attraverso il Kotal-e Shibar (3.260 metri) richiedeva tre giorni. Il tunnel di Salang (a 3.363 metri di quota, lungo circa 2,6\u00a0km) e le altre numerose gallerie sulle strade di accesso al passo furono costruite con l'aiuto finanziario e tecnologico sovietico.\nPrima della costruzione della strada di Salang, i passi pi\u00f9 noti nella percezione storica occidentale dell'Afghanistan erano quelli verso il subcontinente indiano. Tra essi ricordiamo il passo Khyber (1.027 metri), in Pakistan, e il Kotal-e Lataband (2.499 metri), a est di Kabul. Nel 1960 fu costruita una strada nella Tang-e Gharu (la pi\u00f9 spettacolare gola nella valle del fiume Kabul), che fornisce una via di transito molto pi\u00f9 agevole rispetto a quella che attraversa il Kotal-e Lataband. Questa notevole impresa ingegneristica ridusse il tempo di viaggio tra Kabul e il confine pachistano da due giorni ad alcune ore.\nLe strade attraverso i passi Salang e Tang-e Gharu ebbero un ruolo strategico critico durante l'invasione dell'Afghanistan da parte degli Stati Uniti (2001) e furono usate intensamente da veicoli militari pesanti; di conseguenza esse sono in pessime condizioni e transitabili con difficolt\u00e0. Molti ponti distrutti nei combattimenti sono stati ricostruiti, ma alcune delle strutture maggiori sono ancora danneggiate. Le frequenti chiusure dovute agli scontri nella regione nuocciono all'economia e al benessere di molte parti dell'Afghanistan, poich\u00e9 si tratta di importanti vie per il traffico commerciale, gli aiuti umanitari e le forniture per la ricostruzione destinate all'intero paese.\nIn territorio afghano si trovano altri passi importanti. Il Wakhjir (4.923 metri) mette in comunicazione il corridoio di Wakhan con il Xinjiang, in Cina, e con le Aree del Nord in Pakistan. Tra i passi che collegano l'Afghanistan a Chitral, in Pakistan, vi sono il Baroghil (3.798 metri) e il Kachin (5.639 metri). Situati pi\u00f9 a ovest sono il Shotorgardan (3.720 metri), tra le province di Lowgar e Paktia; il Bazarak (2.713 metri), sulla via di Mazar-e Sharif; il Khawak (3.550 metri) nella valle del Panjshir, e, alla sua testata, l'Anjuman (3.858 metri), che d\u00e0 accesso al nord. Lo Hajigak (2.713 metri) e l'Unai (3.350 metri) conducono verso lo Hazarajat orientale e la valle di Bamian. Ancora pi\u00f9 a ovest, i passi del Paropamiso sono situati a quote relativamente basse, intorno ai 600 metri; il pi\u00f9 noto \u00e8 quello di Sabzak (2.200 metri) tra le province di Herat e di Badghis, che collega le regioni occidentali e nordoccidentali dell'Afghanistan. Anche il passo di Peiwar Kotal, noto come teatro dell'omonima battaglia, conduce al Pakistan.\nHindu Kush Orientale.\nL'Hindu Kush orientale (noto anche come \"Alto Hindu Kush\") si trova per la maggior parte nel Pakistan settentrionale e nelle province afghane di Nuristan e Badakhshan. Nella regione di Chitral, in Pakistan, sono situati il Tirich Mir, il Noshaq e l'Istoro Nal, le vette pi\u00f9 alte della catena. La catena si estende poi verso Ghizar, Yasin e Ishkoman nella regione pachistana delle Aree del Nord.\nLa regione di Chitral \u00e8 la pi\u00f9 elevata dell'Hindu Kush, con le vette pi\u00f9 alte, innumerevoli passi e imponenti ghiacciai. Tra questi, i pi\u00f9 estesi sono quelli di Chiantar, Kurambar e Terich, che alimentano il fiume Kunar, che scorre verso sud entrando in Afghanistan e si unisce al Bashgal, al Panjsher e infine al molto pi\u00f9 piccolo fiume Kabul.\nGeologia, clima, ambiente.\nL'Hindu Kush fa parte del grande complesso di catene montuose dell'Asia e dell'Europa formatosi nel corso dell'orogenesi alpino-himalaiana, a partire dalla fine del periodo mesozoico. Esso consiste principalmente di rocce metamorfiche (scisto, gneiss) e intrusive (graniti e dioriti) di varia et\u00e0 e dimensione. In termini geologici la catena \u00e8 giovane ed \u00e8 soggetta a frequenti terremoti, anche di magnitudine elevata.\nI versanti meridionali sono esposti all'influenza dei monsoni estivi, con estati umide e inverni asciutti, e tra i 1300 e i 3300 metri circa di altitudine ospitano foreste sclerofile e di conifere; i versanti settentrionali e occidentali ricevono piogge pi\u00f9 scarse (principalmente in inverno e primavera) e ospitano soltanto radi alberi e cespugli nani. Le precipitazioni sono molto scarse o assenti nelle valli pi\u00f9 interne, che sono caratterizzate da vegetazione desertica e da arbusti lungo i corsi d'acqua.\nAlle altitudini pi\u00f9 elevate (al di sopra dei 5000 metri) si trovano ghiacciai, particolarmente estesi nelle regioni orientali e centrali della catena, che sono un'importante fonte d'acqua in ogni stagione dell'anno.\nLe zone dove l'acqua \u00e8 sufficiente per l'irrigazione sono coltivate: alle quote pi\u00f9 basse, a riso e frutta, a quelle pi\u00f9 elevate a cereali e leguminose. I versanti meglio esposti sono utilizzati anche a pascolo.\nNella valle di Kowkcheh si trovano miniere di lapislazzuli sfruttate fin dall'antichit\u00e0, e nelle valli del Panjsher e di alcuni dei suoi tributari sono presenti smeraldi di alta qualit\u00e0. I famosi 'rubini balas' o spinelli fino al XIX secolo erano estratti nella valle dell'Ab-e Panj (l'Amu Darya superiore), considerata il punto d'incontro tra l'Hindu Kush e la catena del Pamir. Tuttavia sembra che queste miniere siano esaurite."}
{"id": "522091", "revid": "17351", "url": "https://it.wikipedia.org/wiki?curid=522091", "title": "BAe Harrier", "text": ""}
{"id": "522092", "revid": "92723", "url": "https://it.wikipedia.org/wiki?curid=522092", "title": "Arcidiocesi di Damas", "text": ""}
{"id": "522093", "revid": "339392", "url": "https://it.wikipedia.org/wiki?curid=522093", "title": "Arcidiocesi di Homs", "text": ""}
{"id": "522094", "revid": "287204", "url": "https://it.wikipedia.org/wiki?curid=522094", "title": "Devoluzionismo", "text": ""}
{"id": "522096", "revid": "767487", "url": "https://it.wikipedia.org/wiki?curid=522096", "title": "De re aedificatoria", "text": "De re \u00e6dificatoria (letteralmente \"Sull'edilizia\") \u00e8 un trattato in dieci libri sull'architettura scritto da Leon Battista Alberti intorno al 1450, durante la sua lunga permanenza a Roma, su commissione di Leonello d'Este, \u00e8 universalmente riconosciuto come uno dei pi\u00f9 importanti trattati sulla tecnica delle costruzioni mai realizzati.. L'edizione del 1452 venne dedicata a Niccol\u00f2 V.\nSignificato culturale e fortuna critica.\nL'opera, considerata il trattato architettonico pi\u00f9 significativo della cultura umanista, fu scritta in latino ed era rivolta non solo ad un pubblico specialistico ma anche al pubblico colto di formazione umanistica. Fu scritta sul modello dei dieci libri del trattato \"De architectura\" di Vitruvio (80 a.C. - 15 a.C.), allora circolante in copie manoscritte, non ancora rivedute filologicamente e non tradotto in volgare. L'Alberti riprende i tre concetti fondamentali della sua teoria: \"firmitas\" (solidit\u00e0), \"utilitas\" (destinazione d'uso, funzione) e \"venustas\" (bellezza).\nL'opera fu contemporaneamente il tentativo di effettuare una rilettura critica del testo vitruviano e di realizzare il primo trattato moderno di teoria dell'architettura, in cui spiegare come costruire gli edifici (e non gi\u00e0 rendere ragione di come fossero costruiti) senza ricorrere ad immagini, ma assegnando alle parole un ruolo fondamentale nell'enunciazione dei principi e dei metodi della progettazione degli edifici.\nNell'opera sono presenti inoltre citazioni di autori della Grecia classica, tra cui Aristotele e Platone, che servono ad inquadrare, anche sociologicamente, la funzione dell'architettura.\nIl \"De re aedificatoria\" non fu stampato durante la vita di Alberti, che pure aveva tentato varie volte di affidare le proprie opere a tale nuovo metodo di produzione dei volumi. Il trattato ebbe quindi una diffusione abbastanza limitata. Leon Battista Alberti mor\u00ec nel 1472. L'opera fu stampata, grazie al mecenatismo di Lorenzo il Magnifico ed a cura del Poliziano, solo nel 1485, rimanendo comunque un testo riservato agli ambienti colti, a causa del fatto che era scritto in latino. Una maggiore diffusione si ebbe con la traduzione in italiano, apparsa nel 1546 e soprattutto con quella del 1550, a cura di Cosimo Bartoli. In seguito il trattato fu riscoperto e ristampato nel corso del XVIII secolo.\nStruttura dell'opera.\nL'opera \u00e8 cos\u00ec suddivisa:\nIl trattato parte sempre dallo studio dell'antichit\u00e0, basandosi sulle misurazioni dei monumenti antichi per proporre poi nuovi tipi di edifici moderni. Questo procedimento viene applicato anche a tipologie di edifici che non esistevano nell'antichit\u00e0, come le prigioni, gli ospedali e altri luoghi di pubblica utilit\u00e0, per i quali comunque ci si ispira all'antico."}
{"id": "522097", "revid": "438678", "url": "https://it.wikipedia.org/wiki?curid=522097", "title": "Sistema di riferimento tridimensionale", "text": ""}
{"id": "522099", "revid": "14806", "url": "https://it.wikipedia.org/wiki?curid=522099", "title": "NYC Breakers", "text": ""}
{"id": "522100", "revid": "92723", "url": "https://it.wikipedia.org/wiki?curid=522100", "title": "Arcieparchia di Aleppo degli Armeni", "text": "L'arcieparchia di Aleppo degli Armeni (in latino: \"Archieparchia Aleppensis Armenorum\") \u00e8 una sede della Chiesa armeno-cattolica in Siria, immediatamente soggetta al patriarcato di Cilicia degli Armeni. Nel 2018 contava 5.000 battezzati. \u00c8 retta dall'arcieparca Boutros Marayati.\nTerritorio.\nL'arcieparchia estende la sua giurisdizione sulla maggior parte dei fedeli armeno-cattolici della Siria.\nSede arcieparchiale \u00e8 la citt\u00e0 di Aleppo, dove si trova la cattedrale di Nostra Signora del Buon Soccorso (\"Notre-Dame du Bon Secours\"), inaugurata nel 1840 e conosciuta anche come \"Santa Rita\".\nIl territorio \u00e8 suddiviso in 3 parrocchie.\nStoria.\nLa serie di vescovi cattolici uniati inizia con Abraham Ardzivian, consacrato vescovo di Aleppo dal patriarca della Chiesa apostolica armena Goughas di Sis, passato in seguito al cattolicesimo, e divenuto nel 1742 primo patriarca della Chiesa armeno-cattolica.\nL'eparchia di Aleppo fu elevata al rango di arcieparchia da papa Leone XIII il 3 febbraio 1899 con il breve \"Quae catholico nomini\".\nDal 1992 l'arcieparca governa, in qualit\u00e0 di amministratore apostolico \"sede vacante et ad nutum Sanctae Sedis\", l'eparchia di Kamichli\u00e9.\nDurante la guerra civile siriana, nel 2012 la sede dell'arcieparchia di Aleppo degli Armeni venne trasferita temporaneamente presso la chiesa della Santa Croce. Il 9 gennaio 2015 la cattedrale di Nostra Signora del Buon Soccorso \u00e8 stata bombardata in un attacco terroristico; \u00e8 stata poi restaurata e nuovamente consacrata nel 2019.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 5.000 battezzati."}
{"id": "522101", "revid": "110157", "url": "https://it.wikipedia.org/wiki?curid=522101", "title": "Arcieparchia di Aleppo dei Maroniti", "text": "Larcieparchia di Aleppo dei Maroniti (in latino: \"Archieparchia Aleppensis Maronitarum\") \u00e8 una sede della Chiesa maronita in Siria. Nel 2018 contava 1.600 battezzati. \u00c8 retta dall'arcieparca Joseph Tobji.\nTerritorio.\nL'arcieparchia comprende la citt\u00e0 e la regione di Aleppo, dove si trova la cattedrale di Sant'Elia.\n4\nIl territorio \u00e8 suddiviso in 4 parrocchie.\nStoria.\nLa prima menzione della presenza di maroniti nella citt\u00e0 di Aleppo \u00e8 contenuta nella \"Cronaca\" di Michele il Siriano, che riferisce eventi della prima met\u00e0 dell'VIII secolo, in seguito ai quali i maroniti furono espulsi dalla citt\u00e0. La presenza maronita si ridusse cos\u00ec a poche unit\u00e0. Solo nel XVII secolo, grazie all'immigrazione, la comunit\u00e0 maronita aleppina crebbe e fu dotata di un vescovado, bench\u00e9 siano incerti sia i nomi che la cronologia dei primi prelati.\nNel 1675 sono censiti circa 1.500 maroniti, mentre dieci anni dopo il loro numero \u00e8 di circa 4.000. Il clero maronita era per lo pi\u00f9 ignorante e senza alcuna formazione. Supplivano a questa mancanza i missionari cappuccini, i carmelitani e i gesuiti che, a turno, predicavano nelle chiese maronite.\nTra i primi vescovi il pi\u00f9 conosciuto \u00e8 certamente Gabriel al-Blawzawi, che fu eletto patriarca della Chiesa maronita nel 1704 succedendo a Estephan Boutros El Douaihy; si deve a lui la fondazione dell'Ordine Antoniano Maronita. Germanos Farhat, uomo di cultura e studioso della lingua araba, fu il primo vescovo originario di Aleppo e probabilmente il primo a risiedere stabilmente in citt\u00e0.\nDurante l'episcopato di Paul Aroutin, la Chiesa maronita ottenne il riconoscimento civile da parte delle autorit\u00e0 ottomane (1831), cosa che permise al vescovo di restaurare l'antica cattedrale di Sant'Elia, gi\u00e0 attestata nel Seicento. Si deve al suo successore Youssef Matar la costruzione dell'odierna cattedrale: lo stesso vescovo prese parte al concilio Vaticano I e istitu\u00ec nel 1857 la \"Imprimerie de la nation maronite\", la prima autentica tipografia nella citt\u00e0 di Aleppo.\nDal 1954 al 1977 i vescovi di Aleppo furono anche amministratori patriarcali di Laodicea (oggi eparchia di Laodicea).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 1.600 battezzati."}
{"id": "522102", "revid": "92723", "url": "https://it.wikipedia.org/wiki?curid=522102", "title": "Eparchia di Aleppo dei Caldei", "text": "Leparchia di Aleppo dei Caldei (in latino: \"Eparchia Aleppensis Chaldaeorum\") \u00e8 una sede della Chiesa cattolica caldea in Siria. Nel 2020 contava 5.000 battezzati. \u00c8 retta dall'eparca Antoine Audo, S.I.\nTerritorio.\nL'eparchia estende la sua giurisdizione sui fedeli della Chiesa cattolica caldea della Siria.\nSede eparchiale \u00e8 la citt\u00e0 di Aleppo, dove si trova la cattedrale di San Giuseppe.\nIl territorio \u00e8 suddiviso in 11 parrocchie.\nStoria.\nUna colonia di cristiani caldei era certamente presente ad Aleppo agli inizi del XVI secolo, originaria molto probabilmente della citt\u00e0 di Diyarbak\u0131r nell'alta Mesopotamia. Nel 1723 il patriarca caldeo Yosep III Maraugin ottenne dal governo ottomano un firmano che riconosceva la sua giurisdizione sui fedeli caldei della citt\u00e0.\nIl numero dei fedeli caldei \u00e8 rimasto per\u00f2 sempre ridotto; agli inizi del Novecento la comunit\u00e0 comprendeva solamente 250 persone. Nel 1901 tuttavia papa Leone XIII autorizz\u00f2 l'istituzione di un vicariato patriarcale, dipendente direttamente dal patriarca.\nL'eparchia fu eretta il 3 luglio 1957 con la bolla \"Quasi pastor\" di papa Pio XII, con la quale il pontefice soppresse l'antica amministrazione apostolica di Gazira superiore dei Caldei ed istituiva la nuova circoscrizione ecclesiastica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 5.000 battezzati."}
{"id": "522103", "revid": "92723", "url": "https://it.wikipedia.org/wiki?curid=522103", "title": "Arcieparchia di Aleppo dei Melchiti", "text": "Larcieparchia di Aleppo dei Melchiti (in latino: \"Archidioecesis Aleppensis o Beroeensis Graecorum Melkitarum\") \u00e8 una sede metropolitana senza suffraganee della Chiesa cattolica greco-melchita in Siria. Nel 2020 contava 18.000 battezzati. \u00c8 retta dall'arcieparca Georges Masri.\nTerritorio.\nL'arcieparchia estende la sua giurisdizione sui governatorati siriani di Aleppo, Idlib, al-Raqqa, Deir el-Zor e Hassak\u00e9 (o Dj\u00e9zir\u00e9).\nSede arcieparchiale \u00e8 la citt\u00e0 di Aleppo, dove si trova la cattedrale della Dormizione della Vergine Maria.\nIl territorio \u00e8 suddiviso in 12 parrocchie.\nStoria.\nLa comunit\u00e0 melchita di Aleppo \u00e8 una delle pi\u00f9 antiche della regione. L'eparchia di Berea (antico nome di Aleppo) risale al IV secolo e fu elevata al rango di arcieparchia nel VI secolo.\nL'arcieparchia greco-cattolica nacque ufficialmente dalla divisione che si produsse nel 1724 tra la comunit\u00e0 che dichiar\u00f2 formalmente l'unione con Roma e la comunit\u00e0 che invece rimase sotto l'influenza di Costantinopoli. Gi\u00e0 in precedenza la comunit\u00e0 greco-ortodossa di Aleppo aveva mostrato simpatie per il cattolicesimo e alcuni vescovi, a titolo personale, avevano fatto professione di fede cattolica: tra questi Gregorio nel 1698, Gennadio nel 1700 circa, e Gerasimos, il primo vescovo con cui inizia la serie attuale degli arcieparchi cattolici aleppini.\nNel 1790 l'arcieparchia divenne sede metropolitana senza suffraganee.\nLa persecuzione cui fu sottoposta la comunit\u00e0 cattolica costrinse l'arcieparca e la maggior parte dei fedeli a rifugiarsi in Libano. Solo nel 1830 con il riconoscimento ufficiale da parte delle autorit\u00e0 ottomane, i greco-cattolici melchiti poterono ritornare ad Aleppo: Gregorios Chahiat fu il primo arcieparca a poter risiedere stabilmente ad Aleppo, dopo quasi un secolo di esilio. Fu in questo periodo che venne costruita la cattedrale.\nL'arcieparca porta i titoli di Aleppo, Seleucia e Cirro. Il titolo di Seleucia fu aggiunto nel 1844 per giustificare il rango di arcieparca; quello di Cirro fu aggiunto nel 1869 in seguito all'estensione della sua giurisdizione su Killis, nelle cui vicinanze si trova l'antica Cirro, dove un gruppo di greco-ortodossi chiese di potersi unire alla Chiesa cattolica.\nSono ben quattro gli arcieparchi di Aleppo elevati al Patriarcato di Antiochia dei Melchiti: Maximos II Hakim nel 1760, Maximos III Mazloum nel 1833, Kyrillos VIII Geha nel 1903 e Dimitrios I Cadi nel 1919.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 18.000 battezzati."}
{"id": "522104", "revid": "110157", "url": "https://it.wikipedia.org/wiki?curid=522104", "title": "Arcieparchia di Aleppo dei Siri", "text": "Larcieparchia di Aleppo dei Siri (in latino: \"Archieparchia Aleppensis Syrorum\") \u00e8 una sede della Chiesa cattolica sira. Nel 2018 contava 7.500 battezzati. \u00c8 retta dall'arcieparca Denys Antoine Chahda.\nTerritorio.\nL'arcieparchia comprende la citt\u00e0 di Aleppo, dove si trova la cattedrale di Nostra Signora dell'Assunzione.\nIl territorio \u00e8 suddiviso in 3 parrocchie.\nStoria.\nUna comunit\u00e0 giacobita ad Aleppo \u00e8 attestata fin dal VI secolo, per la presenza di diversi vescovi anticalcedonesi, il primo dei quali sembra essere stato Pietro, che nel 508 fece suo un documento monofisita di Severo di Antiochia.\nLa prima menzione del cattolicesimo tra i Siri di Aleppo risale alla missione di Leonard Abel, vescovo titolare di Sidone, nel 1586. Nel 1649 il vescovo giacobita Costantino abbracci\u00f2 la fede cattolica poco prima di morire, fra le mani del missionario gesuita Guillaume Godet. Uno dei suoi figli spirituali, 'Abdul-Ghal Akhidjan, si convert\u00ec al cattolicesimo grazie all'apostolato dei carmelitani. Divenne vescovo di Aleppo nel 1659 e primo patriarca cattolico siro con il nome di Ignazio Andrea I nel 1662.\nA partire dal 1659 inizia la serie degli arcieparchi siro cattolici di Aleppo, che fu la prima diocesi giacobita ad aderire al cattolicesimo.\nNei periodi 1802-1812, 1828-1851 e 1874-1892 fu sede del patriarcato di Antiochia dei Siri e dunque arcieparchia propria del patriarca. Inoltre sono ben sei gli arcieparchi che sono diventati patriarchi di Antiochia dei Siri.\nSecondo un'antica tradizione, che risale agli inizi del XVI secolo, gli arcieparchi nominati per la sede di Aleppo, quando non vengono trasferiti da un'altra sede, assumono il nome di Denys.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2018 contava 7.500 battezzati."}
{"id": "522106", "revid": "110157", "url": "https://it.wikipedia.org/wiki?curid=522106", "title": "Arcieparchia di Damasco dei Maroniti", "text": "Larcieparchia di Damasco dei Maroniti (in latino: \"Archieparchia Damascena Maronitarum\") \u00e8 una sede della Chiesa maronita in Siria. Nel 2019 contava 6.000 battezzati. \u00c8 retta dall'arcieparca Samir Nassar.\nTerritorio.\nL'arcieparchia comprende la citt\u00e0 di Damasco, dove si trova la cattedrale.\nIl territorio \u00e8 suddiviso in 6 parrocchie.\nStoria.\nLa serie episcopale cattolica inizia nel 1527.\nL'arcieparchia fu eretta canonicamente nel sinodo maronita del Monte Libano del 1736.\nNella notte tra il 9 e il 10 luglio 1860 i drusi, che non accettavano la libert\u00e0 di culto concessa ai cristiani dal sultano ottomano, uccisero a Damasco un gruppo di undici tra missionari francescani e fedeli laici della Chiesa maronita, noti come martiri di Damasco; furono beatificati da papa Pio XI il 10 ottobre 1926.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava circa 6.000 battezzati."}
{"id": "522109", "revid": "110157", "url": "https://it.wikipedia.org/wiki?curid=522109", "title": "Arcieparchia di Damasco dei Siri", "text": "Larcieparchia di Damasco dei Siri (in latino: \"Archieparchia Damascena Syrorum\") \u00e8 una sede metropolitana della Chiesa cattolica sira. Nel 2019 contava 14.000 battezzati. \u00c8 retta dall'arcieparca Youhanna Jihad Battah.\nTerritorio.\nL'arcieparchia comprende la citt\u00e0 di Damasco, dove si trova la cattedrale di Santa Maria.\nIl territorio \u00e8 suddiviso in 5 parrocchie.\nStoria.\nLa sede \u00e8 retta da vescovi cattolici, in comunione con il vescovo di Roma, dal 1633.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 14.000 battezzati."}
{"id": "522111", "revid": "1935652", "url": "https://it.wikipedia.org/wiki?curid=522111", "title": "Arcieparchia di Hassak\u00e9-Nisibi", "text": "Larcieparchia di Hassak\u00e9-Nisibi dei Siri (in latino: \"Archieparchia Hassakensis et Nisibena Syrorum\") \u00e8 una sede della Chiesa cattolica sira. Nel 2019 contava 35.000 battezzati. La sede \u00e8 vacante.\nTerritorio.\nL'arcieparchia ha sede nella citt\u00e0 di Hassak\u00e9 nel governatorato omonimo nell'est della Siria. Nisibis \u00e8 una sede storica, oggi in Turchia, al confine con il governatorato.\nIl territorio \u00e8 suddiviso in 11 parrocchie.\nStoria.\nIl vicariato patriarcale di Gazira superiore dei Siri fu eretto nel 1932.\nIl 15 luglio 1957 in forza della bolla \"Summam animo\" di papa Pio XII il vicariato patriarcale fu elevato ad eparchia e assunse il nome di eparchia di Hassak\u00e9 (\"Eparchia Spinensis Syrorum\").\nIl 3 dicembre 1965 l'eparchia \u00e8 stata elevata al rango di arcieparchia e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 35.000 battezzati."}
{"id": "522112", "revid": "1935652", "url": "https://it.wikipedia.org/wiki?curid=522112", "title": "Arcieparchia di Homs dei Siri", "text": "Larcieparchia di Homs dei Siri (in latino: \"Archieparchia Hemesena Syrorum\") \u00e8 una sede della Chiesa cattolica sira. Nel 2019 contava 12.000 battezzati. La sede \u00e8 vacante.\nAll'arcieparchia sono uniti i titoli di Hama (\"Epiphaniensis\") e di Nabk (\"Nabikensis\").\nTerritorio.\nLa diocesi comprende la citt\u00e0 di Homs, dove si trova la cattedrale dello Spirito Santo.\nIl territorio \u00e8 suddiviso in 14 parrocchie.\nStoria.\nSono segnalati vescovi cattolici di Emesa (Homs) fin dal 1678.\nNel 1833, il vescovo siro-ortodosso di Nabk (oggi Al-Nabek), Matteo Masuli, ader\u00ec al cattolicesimo e mantenne la sua antica sede episcopale fino alla sua morte. In seguito il titolo di Nabk (\"Nabikensis Syrorum\") fu unito a quello di Emesa.\nNel corso del XIX secolo anche il titolo di Epiphania (\"Epiphaniensis Syrorum\"), antico nome della citt\u00e0 di Hama, fu unito a quello di Homs.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 12.000 battezzati."}
{"id": "522113", "revid": "1123126", "url": "https://it.wikipedia.org/wiki?curid=522113", "title": "Eparchia di Kamichli\u00e9", "text": "Leparchia di Kamichli\u00e9 (in latino: \"Eparchia Kamechliensis Armenorum\") \u00e8 una sede della Chiesa armeno-cattolica in Siria, suffraganea del patriarcato di Cilicia degli Armeni. Nel 2019 contava 2.500 battezzati. La sede \u00e8 vacante.\nTerritorio.\nL'eparchia estende la sua giurisdizione sui governatorati di Deir el-Zor e Hassak\u00e9 in Siria.\nSede eparchiale la citt\u00e0 di Kamichli\u00e9, dove si trova la cattedrale di San Giuseppe.\nIl territorio \u00e8 suddiviso in 2 parrocchie.\nStoria.\nIl vicariato patriarcale di Kamichli\u00e9 fu eretto nel 1938.\nIl 29 giugno 1954 il vicariato patriarcale \u00e8 stato elevato a eparchia con la bolla \"Cum summus\" di papa Pio XII, ricavandone il territorio dall'arcieparchia di Mardin degli Armeni, oggi soppressa. Originariamente era suffraganea della stessa arcidiocesi.\nDal 1992 l'eparchia \u00e8 governata, in qualit\u00e0 di amministratore apostolico \"sede vacante et ad nutum Sanctae Sedis\", dagli arcieparchi di Aleppo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 2.500 battezzati."}
{"id": "522114", "revid": "110157", "url": "https://it.wikipedia.org/wiki?curid=522114", "title": "Eparchia di Laodicea", "text": "Leparchia di Laodicea dei Maroniti (in latino: \"Eparchia Laodicena Maronitarum\") \u00e8 una sede della Chiesa maronita in Siria. Nel 2019 contava 45.000 battezzati. \u00c8 retta dall'eparca Antoine Chbeir.\nTerritorio.\nL'eparchia comprende la citt\u00e0 di Laodicea, dove si trova la cattedrale di Nostra Signora di Laodicea, e la zona costiera della Siria.\nIl territorio \u00e8 suddiviso in 33 parrocchie.\nStoria.\nLa sede di Laodicea \u00e8 un'antica eparchia maronita. Fino al XVIII secolo il patriarcato maronita era solo formalmente suddiviso in eparchie: di fatto i vescovi erano tutti considerati come ausiliari del patriarca, l'unica vera guida della nazione maronita. I vescovi di Laodicea, come gli altri vescovi maroniti, di fatto avevano solo il titolo della loro sede, non esercitandovi nessuna reale giurisdizione e non avendo nemmeno un luogo dove risiedere.\nIl sinodo del Monte Libano del 1736, che su istanza di Propaganda Fide decise l'erezione canonica delle diocesi maronite, non prese in considerazione Laodicea, che continu\u00f2 dunque ad essere sede di un vescovo titolare. I territori che formalmente facevano parte di Laodicea furono sottomessi dal sinodo all'autorit\u00e0 degli eparchi di Tripoli.\nIl 16 aprile 1954, con il decreto \"Quo aptiori\", la Congregazione per le Chiese Orientali decise di sottrarre i territori dell'arcieparchia di Tripoli dei Maroniti che si trovavano in territorio siriano all'autorit\u00e0 dell'arcieparca di Tripoli e di affidarli in qualit\u00e0 di amministratore apostolico all'arcieparca di Aleppo.\nIl 4 agosto 1977 l'amministrazione apostolica fu elevata al rango di eparchia e contestualmente fu soppressa la sede titolare.\nStatistiche.\nL'eparchia nel 2019 contava 45.000 battezzati."}
{"id": "522115", "revid": "92723", "url": "https://it.wikipedia.org/wiki?curid=522115", "title": "Arcieparchia di Laodicea dei Melchiti", "text": "Larcieparchia di Laodicea (in latino: \"Archieparchia Laodicena Graecorum Melkitarum\") \u00e8 una sede della Chiesa cattolica greco-melchita in Siria immediatamente soggetta al patriarcato di Antiochia dei melchiti. Nel 2019 contava 13.000 battezzati. \u00c8 retta dall'arcieparca Georges Khawam, S.M.S.P.\nTerritorio.\nL'arcieparchia comprende i governatorati siriani di Laodicea e Tartus, sulla costa del Mediterraneo.\nSede arcieparchiale \u00e8 la citt\u00e0 di Laodicea, dove si trova la cattedrale di Nostra Signora dell'Annunciazione.\nIl territorio \u00e8 suddiviso in 18 parrocchie.\nStoria.\nL'arcieparchia fu eretta il 28 aprile 1961 con la bolla \"Qui Dei consilio\" di papa Giovanni XXIII, ricavandone il territorio dall'arcieparchia di Tripoli in Libano. Con questo atto il pontefice conferm\u00f2 la decisione del sinodo melchita di restaurare un'antica sede, fino a quel momento sede titolare.\nStatistiche.\nL'arcieparchia nel 2019 contava 13.000 battezzati."}
{"id": "522116", "revid": "267975", "url": "https://it.wikipedia.org/wiki?curid=522116", "title": "Patriarcato di Antiochia dei melchiti", "text": "Il patriarcato di Antiochia dei melchiti (in latino: \"Patriarchiatus Antiochenus Graecorum Melkitarum\") \u00e8 la sede patriarcale della Chiesa cattolica greco-melchita. \u00c8 retto dal patriarca Youssef Absi.\nTerritorio.\nIl patriarcato estende la sua giurisdizione su tutti i fedeli cattolici di rito bizantino residenti nel territorio degli antichi patriarcati di Antiochia, di Gerusalemme e di Alessandria d'Egitto.\nIn forza di un decreto di Propaganda Fide del 13 luglio 1772, tutti i fedeli greco-cattolici residenti nei patriarcati di Gerusalemme e di Alessandria sono sottomessi alla giurisdizione del patriarca di Antiochia dei melchiti. Con la lettera apostolica \"Orientalium dignitas\" del 30 novembre 1894, papa Leone XIII ha esteso tale giurisdizione a tutti i fedeli greco-cattolici che dimorano entro i confini dell'Impero ottomano. A partire dal 1838 ai patriarchi di Antiochia dei melchiti \u00e8 concesso, a titolo personale e non trasmissibile ai successori, di fregiarsi, oltre che del titolo proprio di \"patriarca di Antiochia e di tutto l'Oriente\", anche di quello di \"patriarca di Alessandria e di Gerusalemme\".\nSecondo quanto riporta il sito ufficiale del Patriarcato di Antiochia dei melchiti, sono tre le sedi patriarcali delle Chiesa cattolica greco-melchita, in ognuna delle quali il patriarca di Antiochia dei melchiti si fa rappresentare da un vicario patriarcale (o protosincello):\nDal 1838, residenza abituale del patriarca \u00e8 la citt\u00e0 di Damasco, dove si trova la cattedrale patriarcale di Nostra Signora della Dormizione. Le altre cattedrali patriarcali sono la chiesa della Dormizione di Maria ad Alessandria d'Egitto e la chiesa dell'Annunciazione a Gerusalemme.\nA Raboueh (o Rabweh), nella periferia di Beirut, sorge un complesso che, oltre ad essere residenza dei patriarchi quando soggiornano in Libano, \u00e8 la residenza propria dell'ausiliare patriarcale; in esso sono ospitati il seminario patriarcale di Sant'Anna e tutti gli uffici della curia patriarcale.\nDal patriarcato di Antiochia dei melchiti dipendono direttamente gli esarcati patriarcali dell'Iraq e del Kuwait.\nIl patriarca cattolico greco-melchita \u00e8 membro di diritto del Consiglio dei patriarchi cattolici d'Oriente."}
{"id": "522118", "revid": "87128", "url": "https://it.wikipedia.org/wiki?curid=522118", "title": "Ville di Lucoli", "text": ""}
{"id": "522120", "revid": "1305772", "url": "https://it.wikipedia.org/wiki?curid=522120", "title": "Arcieparchia di Baghdad", "text": ""}
{"id": "522122", "revid": "1272592", "url": "https://it.wikipedia.org/wiki?curid=522122", "title": "Raffo", "text": ""}
{"id": "522126", "revid": "767487", "url": "https://it.wikipedia.org/wiki?curid=522126", "title": "In nome del loro potere tutto \u00e8 stato fatto", "text": "In nome del loro potere tutto \u00e8 stato fatto...per distruggere il mondo dove tu vivi \u00e8 il primo EP dei milanesi Wretched, dopo lo split con gli Indigesti."}
{"id": "522127", "revid": "92723", "url": "https://it.wikipedia.org/wiki?curid=522127", "title": "Arcieparchia di Arbil", "text": "Larcieparchia di Arbil (o Erbil) dei Caldei (in latino: \"Archieparchia Arbilensis Chaldaeorum\") \u00e8 una sede della Chiesa cattolica caldea in Iraq. Nel 2020 contava 16.420 battezzati. \u00c8 retta dall'arcieparca Bashar Warda, C.SS.R.\nTerritorio.\nL'arcieparchia comprende la citt\u00e0 e il territorio di Arbil. Ad Ankawa, nei sobborghi di Arbil, si trova la cattedrale di San Giuseppe.\nIl territorio \u00e8 suddiviso in 8 parrocchie.\nStoria.\nArbil fu un'antica sede metropolitana dell'Adiabene (attuale Iraq nordorientale). Secondo le \"Cronache di Erbil\" (VI secolo), la sede risale al II secolo ed ebbe una serie ininterrotta di circa 18 vescovi, in comunione con l\"oecumene\" cristiana, a partire da Pkidha all'inizio del II secolo e fino al sinodo di Beth Lapat del 484, quando la Chiesa d'Oriente si separ\u00f2 dalle altre Chiese cristiane e dette origine a quella che \u00e8 comunemente chiamata \"Chiesa nestoriana\". Di questi vescovi tuttavia, il primo e l'unico documentato storicamente fu Daniele, che prese parte ai concili della Chiesa persiana nel 410 e nel 424.\nVerso il XIII secolo Arbil perse il rango di sede metropolitana a favore della sede di Mosul. Uno degli ultimi arcivescovi di Arbil fu fra i tre vescovi che riconobbero l'elezione del primo patriarca cattolico, Shimun VIII Sulaqa.\nAgli inizi del XVII secolo la diocesi scomparve. I pochi villaggi della regione rimasti cristiani aderirono al cattolicesimo verso la fine del XVIII secolo; nell'Ottocento \u00e8 attestata una sparuta comunit\u00e0 caldea a Arbil, inclusa nel territorio dell'arcieparchia di Kirkuk.\nL'aumento della popolazione cattolica nel corso del Novecento, ha portato il 7 marzo 1968 alla restaurazione dell'antica arcieparchia, il cui territorio \u00e8 stato ricavato da quello di Kirkuk.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 16.420 battezzati."}
{"id": "522129", "revid": "92723", "url": "https://it.wikipedia.org/wiki?curid=522129", "title": "Arcieparchia di Baghdad dei Caldei", "text": "Larcieparchia di Baghdad dei Caldei (in latino: \"Archieparchia Babylonensis Chaldaeorum\") \u00e8 una sede metropolitana della Chiesa cattolica caldea in Iraq, sede propria del patriarca dei Caldei. Nel 2020 contava 205.250 battezzati. \u00c8 retta dal patriarca Louis Rapha\u00ebl I Sako.\nTerritorio.\nL'arcieparchia comprende la maggior parte dell'Iraq centrale.\nSede arcieparchiale \u00e8 la citt\u00e0 di Baghdad, dove si trovano la cattedrale patriarcale di San Giuseppe, nonch\u00e9 l'ex cattedrale di Nostra Signora dei Sette Dolori, costruita tra il 1890 e il 1898.\nIl territorio \u00e8 suddiviso in 23 parrocchie.\nStoria.\nBaghdad \u00e8 stata la sede storica dei patriarchi della Chiesa d'Oriente dalla seconda met\u00e0 dell'VIII secolo fino alla fine del XIII secolo quando, a causa della distruzione della citt\u00e0 ad opera dei Mongoli, i patriarchi trasferirono la loro sede nel montagnoso nord della Mesopotamia, conservando comunque sempre il titolo di \"arcivescovi di Baghdad o Babilonia\".\nQuando il patriarcato nestoriano di Mosul ader\u00ec al cattolicesimo con Yukhannan VIII Hormizd (1760-1838), eredit\u00f2 anche il titolo di \"Patriarca di Babilonia dei Caldei\" (ossia di Baghdad), pur risiedendo a Mosul. Infatti anche la Chiesa cattolica caldea ha sempre considerato Baghdad la sede propria dei patriarchi cattolici, i quali, da Mosul, l'hanno governata direttamente tramite dei vicari patriarcali, che spesso erano dei semplici sacerdoti. Solo nel XX secolo (1958 ?) hanno trasferito la sede patriarcale nella capitale irachena.\nNel 1896 la sede di Baghdad, con alcuni villaggi da essa dipendenti, aveva una comunit\u00e0 caldea di 3.000 fedeli, con 1 sola parrocchia e 3 o 4 preti. Nel 1913 si contavano 7.260 battezzati con 12 preti.\nIl 17 gennaio 1954 ha ceduto una porzione di territorio a vantaggio dell'erezione dell'arcieparchia di Bassora.\nIl 24 ottobre 1960 ha ceduto ulteriori porzioni di territorio a vantaggio dell'erezione dell'eparchia di Alquoch e dell'arcieparchia di Mosul.\nNell'ottobre 2013, nell'ambito di una serie di riforme volute dal patriarca Louis Rapha\u00ebl I Sako, \u00e8 stato istituito per la prima volta un consiglio pastorale.\nCronotassi degli arcieparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 205.250 battezzati."}
{"id": "522130", "revid": "92723", "url": "https://it.wikipedia.org/wiki?curid=522130", "title": "Arcieparchia di Baghdad dei Siri", "text": "Larcieparchia di Baghdad dei Siri (in latino: \"Archieparchia Babylonensis Syrorum\") \u00e8 una sede della Chiesa cattolica sira in Iraq immediatamente soggetta alla Santa Sede. Nel 2020 contava 15.000 battezzati. \u00c8 retta dall'arcieparca Ephrem Yousif Abba.\nTerritorio.\nLa diocesi comprende la citt\u00e0 di Baghdad, dove si trova la cattedrale di Nostra Signora della Liberazione.\nIl territorio \u00e8 suddiviso in 3 parrocchie.\nStoria.\nFin dalla sua fondazione (762), Baghdad accolse una nutrita comunit\u00e0 di cristiani. Tra questi, una comunit\u00e0 di cristiani giacobiti, che ebbero ben presto un loro vescovo, suffraganeo dell'arcieparca di Takrit. Nel 1002 \u00e8 nota la cattedrale dei Siri, dedicata a Mar Toma.\nLa citt\u00e0 di Baghdad sub\u00ec pesanti distruzioni ad opera di Tamerlano (nel 1401) e con altri condottieri (nel 1411 e nel 1501), che dettero un colpo mortale alla presenza cristiana nella citt\u00e0. Tuttavia, nel 1607 e nel 1619, le antiche cronache menzionano la presenza di piccoli gruppi di Giacobiti e di Nestoriani, che celebravano le liturgie in case private, poich\u00e9 non vi era alcuna chiesa in tutta la citt\u00e0.\nNel 1626 i Cappuccini acquistarono un ospizio a Baghdad; la loro azione missionaria favor\u00ec il passaggio al cattolicesimo di un numero sempre pi\u00f9 alto di famiglie giacobite (e nestoriane). La comunit\u00e0 siro-cattolica, che si accrebbe anche di immigrati provenienti da Mosul e Mardin, costru\u00ec la propria chiesa nel 1842.\nIl 28 settembre 1862 fu eretta l'arcieparchia di Baghdad dei Siri, ricavandone il territorio dall'arcieparchia di Mosul.\nNel 1982 ha ceduto una porzione di territorio a vantaggio dell'erezione dell'esarcato patriarcale di B\u00e0ssora e Golfo.\nIl 31 ottobre 2010 un attentato terroristico nella cattedrale dell'arcieparchia durante la celebrazione della liturgia ha provocato decine di vittime e di feriti\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 15.000 battezzati."}
{"id": "522131", "revid": "92723", "url": "https://it.wikipedia.org/wiki?curid=522131", "title": "Arcieparchia di Mosul dei Caldei", "text": "Larcieparchia di Mosul dei Caldei (in latino: \"Archieparchia Mausiliensis Chaldaeorum\") \u00e8 una sede della Chiesa cattolica caldea in Iraq. Nel 2019 contava 5.000 battezzati. \u00c8 retta dall'arcieparca Najib Mikhael Moussa, O.P.\nTerritorio.\nLa diocesi comprende la citt\u00e0 e la regione irachena di Mosul, dove si trova la cattedrale della Vergine Maria.\nIl territorio \u00e8 suddiviso in 7 parrocchie.\nStoria.\nFin dai primi secoli del cristianesimo Mosul ebbe una comunit\u00e0 cristiana, che ader\u00ec al nestorianesimo a partire dal V secolo entrando a far parte della Chiesa d'Oriente. Questa comunit\u00e0 in origine dipendeva dalla diocesi nestoriana di Ninive, nella provincia ecclesiastica dell'Adiabene, che aveva come sede metropolitana Arbela, l'odierna Arbil.\nDopo la conquista araba della regione, la citt\u00e0 di Mosul crebbe d'importanza a tal punto che, durante il patriarcato di Timoteo I (circa 780-823), la sede metropolitana venne trasferita da Arbela a Mosul; a partire dal 790 sono noti i nomi di una quindicina di metropoliti di Arbela e Mosul, fino all'inizio del XIV secolo. In seguito, a partire dal XVI secolo, l'arcieparchia divenne la sede propria dei patriarchi nestoriani, che risiedevano nel monastero di Rabban Ormisda, presso Alqosh, 50\u00a0km a nord di Mosul.\nNella prima met\u00e0 dell'Ottocento il patriarcato nestoriano di Mosul ader\u00ec al cattolicesimo. Il 5 luglio 1830 Yukhannan Hormizd fu riconosciuto dalla Santa Sede come \"Patriarca di Babilonia dei Caldei\", ossia patriarca di Baghdad. Baghdad infatti \u00e8 stata la sede storica dei patriarchi della Chiesa d'Oriente dalla seconda met\u00e0 dell'VIII secolo fino alla fine del XIII secolo quando, a causa della distruzione della citt\u00e0 ad opera dei Mongoli, i patriarchi trasferirono la loro sede nel montagnoso nord della Mesopotamia, conservando comunque sempre il titolo di \"arcivescovi di Baghdad o Babilonia\", titolo che con l'Hormizd pass\u00f2 alla Chiesa cattolica caldea.\nDa questo momento i patriarchi governarono le due sedi unite di Mosul e di Baghdad tramite dei vicari patriarcali. La maggior parte dei caldei cattolici si trovava nella regione di Mosul. Nel 1896 la sola arcieparchia di Mosul, con i villaggi da essa dipendenti, contava 23.700 fedeli cattolici, con 11 parrocchie (e 18 chiese), 45 preti secolari e 26 preti regolari dell'Ordine Antoniano di Sant'Ormisda dei Caldei. Nel 1913 i fedeli erano 32.000, con 45 preti e 22 chiese.\nA met\u00e0 del XX secolo, il patriarca trasfer\u00ec la sua sede a Baghdad. Per questo motivo, con il trasferimento di sede, fu eretta canonicamente l'eparchia di Mosul dei Caldei il 24 ottobre 1960 in forza della bolla \"Amoris Nostri\" di papa Giovanni XXIII, ricavandone il territorio dall'arcieparchia di Baghdad.\nIl 14 febbraio 1967 l'eparchia \u00e8 stata elevata al rango di arcieparchia.\nLa cattedrale fu l'obiettivo di una bomba nel dicembre del 2004, che la danneggi\u00f2 seriamente. La residenza del vescovo era un edificio moderno a due piani a 10\u00a0km dalla cattedrale, inaugurato nel 1995 e anch'esso distrutto il 12 agosto 1995 da cinque assalitori che lo saccheggiarono e lo fecero esplodere con la dinamite.\nIl 29 febbraio 2008 l'arcieparca Paulos Faraj Rahho \u00e8 stato rapito da un commando di uomini armati, mentre usciva dalla chiesa dello Spirito Santo, poco dopo la celebrazione del pio esercizio della Via Crucis. Dopo trattative per la sua liberazione, il presule \u00e8 stato trovato morto il 12 marzo successivo nei dintorni di Mosul.\nNel luglio del 2014 i jih\u0101disti dell'autoproclamato \"califfo\" Abu Bakr al-Baghdadi hanno conquistato Mosul costringendo la popolazione cristiana caldea alla fuga in direzione del Kurdistan.\nDal 22 dicembre 2018 \u00e8 unita \"in persona episcopi\" all'eparchia di Aqra.\nCronotassi degli arcieparchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 5.000 battezzati."}
{"id": "522132", "revid": "110157", "url": "https://it.wikipedia.org/wiki?curid=522132", "title": "Arcieparchia di Mosul dei Siri", "text": "Larcieparchia di Mosul dei Siri (in latino: \"Archieparchia Mausiliensis Syrorum\") \u00e8 una sede della Chiesa cattolica sira in Iraq. Nel 2020 contava 4.600 battezzati. \u00c8 retta dall'arcieparca Boutros Moshe.\nTerritorio.\nL'arcieparchia include i centri di Mosul, Qaraqosh, Bartella, Bashiqa, Zakho e Kirkuk.\nSede arcieparchiale \u00e8 la citt\u00e0 di Mosul, dove si trova la cattedrale di San Tommaso.\nIl territorio \u00e8 suddiviso in 13 parrocchie.\nStoria.\nL'arcieparchia fu eretta nel 1790.\nNel 1862 e nel 1863 cedette porzioni di territorio a vantaggio dell'erezione rispettivamente dell'arcieparchia di Baghdad e dell'eparchia di Gazireh (oggi soppressa).\nDal 1893 al 1897 fu sede del patriarcato di Antiochia dei Siri e perci\u00f2 arcieparchia propria del patriarca Ignace Behnam II Benni.\nLa caduta della citt\u00e0 in mano ai miliziani dello Stato Islamico dell'Iraq e del Levante nel giugno 2014 ha avuto conseguenze disastrose per le differenti comunit\u00e0 cristiane; il palazzo episcopale siro-cattolico \u00e8 stato dato alle fiamme, mentre alcuni monasteri nei dintorni della citt\u00e0 sono stati presi ed evacuati con la forza. Secondo la testimonianza del patriarca siro-cattolico Ignace Joseph III Younan, i cristiani sono costretti a convertirsi all'islam o a lasciare la citt\u00e0.\nIl 28 giugno 2019 ha ceduto una porzione di territorio a vantaggio dell'erezione dell'eparchia di Adiabene.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 4.600 battezzati."}
{"id": "522133", "revid": "110157", "url": "https://it.wikipedia.org/wiki?curid=522133", "title": "Eparchia di Sulaymaniyya", "text": "Leparchia di Sulaym\u0101niyya (in latino: \"Eparchia Sulaimaniensis Chaldaeorum\") \u00e8 una sede soppressa della Chiesa cattolica caldea.\nTerritorio.\nL'eparchia comprendeva la citt\u00e0 di Sulaym\u0101niyya, nel governatorato omonimo, nel Kurdistan iracheno.\nIl territorio era costituito da una sola parrocchia.\nStoria.\nFino alla fine dell'Ottocento, la citt\u00e0 di Sulaymaniyya faceva parte dell'arcieparchia di Senha (oggi Teheran); in seguito fu annessa a quella di Kirkuk.\nL'eparchia di Sulaymaniyya fu eretta il 7 marzo 1968 come suffraganea dell'arcieparchia di Baghdad, ma non fu mai nominato alcun ordinario: la cura pastorale veniva affidata a vescovi di altre eparchie che la governavano in qualit\u00e0 di amministratori apostolici, o a presbiteri con l'incarico di amministratori patriarcali.\nFu soppressa l'11 luglio 2013, cedendo il suo territorio all'arcieparchia di Kirkuk.\nStatistiche.\nL'eparchia al termine dell'anno 2009 contava 550 battezzati."}
{"id": "522137", "revid": "767487", "url": "https://it.wikipedia.org/wiki?curid=522137", "title": "New York City Breakers", "text": "I New York City Breakers sono una crew di break dance statunitense di New York, considerata come la rivale storica della Rock Steady Crew.\nFu Michael Holman a pescare bravi breakers da differenti gruppi come i Floormasters ed a formare il gruppo subito chiamato con l'attuale nome. La crew \u00e8 formata da:\nIl film \"Beat Street\" ha immortalato una delle loro sfide con i \"nemici\" della Rock Steady, con scene di ottimo livello. Tale film \u00e8 stato uno dei motori per la ulteriore diffusione della breakdance. I NYC Breakers sono apparsi anche nel programma tv sull'hip hop \"Grafitti Rock\" e \"Soul Train\".\nSi sono inoltre esibiti per il presidente Ronald Reagan in uno show ripreso dalla televisione e trasmesso in tutti gli Stati Uniti, alimentando un nuovo boom per la disciplina da loro praticata. Nel 1996, in aprile, sono apparsi sulla rete musicale MTV."}
{"id": "522138", "revid": "767487", "url": "https://it.wikipedia.org/wiki?curid=522138", "title": "Finir\u00e0 mai?", "text": "Finir\u00e0 mai? \u00e8 il secondo EP del gruppo musicale milanese Wretched."}
{"id": "522141", "revid": "110157", "url": "https://it.wikipedia.org/wiki?curid=522141", "title": "Vicariato apostolico di Rundu", "text": "Il vicariato apostolico di Rundu (in latino: \"Vicariatus Apostolicus Runduensis\") \u00e8 una sede della Chiesa cattolica in Namibia aggregata alla provincia ecclesiastica di Windhoek. Nel 2017 contava 100.210 battezzati su 326.000 abitanti. La sede \u00e8 vacante.\nTerritorio.\nIl vicariato apostolico comprende la parte nord-orientale della Namibia, incluso il dito di Caprivi.\nSede del vicariato \u00e8 la citt\u00e0 di Rundu, dove si trova la cattedrale di Santa Maria.\nIl territorio \u00e8 suddiviso in 11 parrocchie.\nStoria.\nIl vicariato apostolico \u00e8 stato eretto il 14 marzo 1994 con la bolla \"Sollicitam sane curam\" di papa Giovanni Paolo II, ricavandone il territorio dal vicariato apostolico di Windhoek (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 326.000 persone contava 100.210 battezzati, corrispondenti al 30,7% del totale."}
{"id": "522142", "revid": "33751", "url": "https://it.wikipedia.org/wiki?curid=522142", "title": "Nazionale di calcio della Papua Nuova Guinea", "text": "La nazionale di calcio della Papua Nuova Guinea \u00e8 la rappresentativa calcistica nazionale della Papua Nuova Guinea negli incontri di calcio a livello internazionale. \u00c8 affiliata all'OFC dal 1966 a alla FIFA dal 1963.\nOccupa il 166\u00ba posto del ranking FIFA.\nStoria.\nPrimo quindicennio (1963-1978).\nLa Papua Nuova Guinea esord\u00ec ai Giochi del Sud Pacifico 1963 contro , da cui fu battuta per 3-1 ed eliminata. Ai Giochi del Sud Pacifico 1966 giunse a disputare la finale per il terzo posto, persa contro le . Nell'edizione del 1969 del torneo sconfisse per 2-1 Figi e ottenne la medaglia di bronzo.\nAi Giochi del Sud Pacifico 1971, dopo aver eliminato la , fu sconfitta per 8-1 da nella finale per il bronzo. Quattro anni dopo, ai Giochi del Sud Pacifico 1975, fu eliminata nella fase a gironi da Tahiti e Nuova Caledonia .\nLa Coppa d'Oceania 1980 e il bronzo ai Giochi del Sud Pacifico 1987 (1979-1995).\nAi Giochi del Sud Pacifico 1979 la Papua Nuova Guinea fu eliminata ai quarti di finale, sconfitta per 3-2 dalle , e nella prima fase del torneo di consolazione fu battuta per 2-0 dalle Nuove Ebridi. Nella Coppa d'Oceania 1980 sconfisse le Nove Ebridi, ma perse contro l' e la Nuova Caledonia, uscendo dopo la fase a gruppi.\nAi Giochi del Sud Pacifico 1983 arriv\u00f2 quarta, sconfitta nella finale per il terzo posto dalla Nuova Caledonia. Nell'edizione del 1987 della competizione ottenne la medaglia di bronzo, sconfiggendo nella finale per la terza posizione Vanuatu per 3-1. Arrivarono poi due eliminazioni nella prima fase, nel 1991 e nel 1995.\nAlti e bassi (1996-2012).\nDopo aver mancato tre fasi finali della Coppa d'Oceania a causa dei brutti risultati in Coppa Melanesia, Papua Nuova Guinea si qualific\u00f2 per la Coppa d'Oceania 2002. Ottenne solo un punto grazie ad un pari a reti inviolate contro le Isole Salomone e usc\u00ec al primo turno. Ai Giochi del Sud Pacifico 2003 ottenne quattro punti in cinque partite, rimanendo fuori dalle semifinali.\nLa mancata partecipazione ai Giochi del Sud Pacifico 2007 precluse a Papua la possibilit\u00e0 di competere per la Coppa d'Oceania 2008. Ai Giochi del Sud Pacifico 2011 fu eliminata a causa di una peggiore differenza reti rispetto a quella di Tahiti, con cui giunse a pari punti. Nella Coppa d'Oceania 2012 pareggi\u00f2 con Figi e perse contro le Isole Salomone e la , uscendo dopo la fase a gironi.\nProgressi (2013-oggi).\nNella Coppa d'Oceania 2016 Papua Nuova Guinea, nazione ospitante, ottenne il miglior piazzamento della propria storia, il secondo posto. Nella fase a gruppi pareggi\u00f2 per 1-1 contro la Nuova Caledonia, per 2-2 contro Tahiti e vinse per 8-0 contro . In semifinale sconfisse per 2-1 le Isole Salomone, giungendo cos\u00ec a disputare la finale contro la Nuova Zelanda, che prevalse ai tiri di rigore dopo lo 0-0 dei tempi regolamentari. David Muta fu eletto miglior giocatore della competizione e Raymond Gunemba fu il miglior marcatore del torneo con 5 gol. \nNelle qualificazioni al la squadra ottenne solo 3 punti, grazie alla vittoria per 2-1 contro Tahiti, e si piazz\u00f2 ultima nel girone.\nRosa attuale.\nLista dei giocatori convocati per i Giochi del Pacifico 2019.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "522143", "revid": "110157", "url": "https://it.wikipedia.org/wiki?curid=522143", "title": "Vicariato apostolico di Rodrigues", "text": "Il vicariato apostolico di Rodrigues (in latino: \"Vicariatus Apostolicus Rodrigensis\") \u00e8 una sede della Chiesa cattolica a Mauritius immediatamente soggetta alla Santa Sede. Nel 2017 contava 38.714 battezzati su 42.396 abitanti. La sede \u00e8 vacante.\nTerritorio.\nIl vicariato apostolico comprende l'isola di Rodrigues, che fa parte della Repubblica di Mauritius ed \u00e8 situata a circa 550\u00a0km ad est dell'isola omonima. Sull'isola si trova la cattedrale di San Gabriele.\nIl territorio si estende su 104\u00a0km\u00b2 ed \u00e8 suddiviso in 5 parrocchie.\nStoria.\nIl vicariato apostolico di Rodrigues \u00e8 stato eretto l'11 ottobre 2002 con la bolla \"Ad aptius consulendum\" di papa Giovanni Paolo II, ricavandone il territorio dalla diocesi di Port-Louis.\nLa chiesa di Saint-Gabriel \u00e8 stata scelta come pro-cattedrale del vicariato apostolico.\nI motivi che hanno portato all'erezione del nuovo vicariato apostolico sono essenzialmente due: la nuova configurazione della Repubblica di Mauritius che prevede, per Mauritius e Rodrigues, uno status analogo a quello di Trinidad e Tobago: una sola nazione, con due amministrazioni. Inoltre, la volont\u00e0 di dare autonomia ad una Chiesa che altrimenti vive troppo lontano dalla Chiesa-madre di Port-Louis.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 42.396 persone contava 38.714 battezzati, corrispondenti al 91,3% del totale."}
{"id": "522146", "revid": "79968", "url": "https://it.wikipedia.org/wiki?curid=522146", "title": "Aurelio Agostino d'Ippona", "text": ""}
{"id": "522151", "revid": "61024", "url": "https://it.wikipedia.org/wiki?curid=522151", "title": "Althusser", "text": ""}
{"id": "522154", "revid": "6923", "url": "https://it.wikipedia.org/wiki?curid=522154", "title": "\u0141eba (fiume)", "text": "Il fiume \u0141eba (in tedesco: \"Leba\") \u00e8 un fiume della Pomerania Centrale, in Polonia, che nasce vicino a Kartuzy e si getta nel Mar Baltico. Ha una lunghezza di 117\u00a0km e un bacino di 1.801\u00a0km\u00b2. Il fiume passa attraverso il lago \u0141ebsko\nLa citt\u00e0 di L\u0119bork sorge sul fiume \u0141eba, mentre la citt\u00e0 di \u0141eba era originariamente situata sul fiume."}
{"id": "522155", "revid": "767487", "url": "https://it.wikipedia.org/wiki?curid=522155", "title": "Lo squartatore di New York", "text": "Lo squartatore di New York \u00e8 un film thriller del 1982, diretto da Lucio Fulci.\nSegn\u00f2 il ritorno del regista romano al thriller, dopo cinque horror. La novit\u00e0 principale del film rispetto alla filmografia di Fulci \u00e8 il ricorso a molte sequenze esplicite di sesso morboso e perverso.. \u00c8 considerato il film pi\u00f9 pessimista, violento, e crudele diretto da Lucio Fulci, nonch\u00e9 il giallo pi\u00f9 violento del cinema italiano.\nTrama.\nA New York un uomo lancia un bastoncino al suo cane, che glielo riporta scodinzolando. A un successivo lancio, il cane riporta una mano mozzata, che si scopre appartenere a una prostituta scomparsa. Il caso viene affidato al tenente Williams, disilluso e prossimo alla pensione, che interroga quindi la proprietaria dell'albergo nel quale la vittima alloggiava: la donna riferisce che la ragazza aveva un appuntamento con un cliente dalla voce identica a quella di Paperino. Sul traghetto di Staten Island, una ragazza in bicicletta ha un'accesa discussione con un automobilista, poi s'intrufola nella macchina e scrive col rossetto una parola oscena, ma viene interrotta da un uomo misterioso, che a sua volta s'introduce in macchina parlando con la voce di Paperino, l'accoltella a morte e quindi fugge. Al tenente Williams non resta altro che informare la stampa su un \"serial killer\" che s'aggira per la citt\u00e0, ma un suo superiore lo sconsiglia, poich\u00e9 diffonderebbe il panico tra la popolazione. Il tenente Williams riceve una telefonata da un uomo con la voce di Paperino, che lo avverte di altri omicidi e lo sfida. Il tenente si rivolge cos\u00ec a un giovane professore universitario omosessuale esperto in psichiatria, il dott. Davis, che per\u00f2 sa dire ben poco sul \"serial killer\".\nIn un quartiere a luci rosse, Jane Lodge, un'attraente donna matura, sta assistendo a uno spettacolo di sesso dal vivo. Con s\u00e9 ha un registratore, col quale registra i gemiti dell'amplesso mentre si masturba. Un uomo dall'aspetto poco rassicurante, con una mano monca di due dita, la spia, finch\u00e9 Jane non s'allontana dallo spettacolo, al termine del quale l'attrice entra nel suo camerino dietro le quinte e viene assalita a colpi di bottiglia spezzata, che le lacerano la vagina, da un uomo che parla come Paperino. Intanto il tenente Williams \u00e8 in compagnia di Kitty, una giovane prostituta che frequenta spesso. Riceve una telefonata fatta dal \"serial killer\", che l'informa d'un ennesimo omicidio. Jane Lodge continua a frequentare quartieri malfamati, in cerca d'emozioni forti: registrati i suoni degli amplessi, li fa ascoltare al marito, poi si reca in un bar frequentato da giovani portoricani, che la seducono e l'umiliano al tempo stesso. La giovane Fay Majors s'accorge d'essere seguita in metropolitana da un uomo con la mano monca: si rifugia in un cinema, dove viene aggredita da un uomo con la voce di Paperino, che la colpisce alla gola. Il volto dell'uomo si trasforma in quello d'un ragazzo giovane: Fay si risveglia in un ospedale, accanto a lei c'\u00e8 il giovane, che in realt\u00e0 \u00e8 il suo fidanzato, Peter Bunch, e il tenente Williams. La ragazza spiega la dinamica dell'aggressione.\nNel frattempo Jane Lodge \u00e8 stata abbordata dall'uomo con la mano monca: i due s'appartano nella camera d'un \"hotel\" e Jane si fa legare nuda al letto, mentre la radio annuncia che il \"serial killer\" ricercato per gli omicidi delle ragazze ha due dita mancanti da una mano. Jane, in preda al panico, si libera e fugge, ma viene raggiunta e uccisa dal vero assassino. Il tenente Williams interroga il marito di Jane e riesce a scoprire l'identit\u00e0 dell'uomo senza dita: \u00e8 Mikos Scellenda, immigrato greco. Il dott. Davis si reca da Fay e Peter, poi Fay, rimasta sola, viene aggredita da Mikos, ma Peter torna in tempo e lo mette in fuga. Il tenente Williams riceve un'altra telefonata in una cabina telefonica dal \"serial killer\", che si trova ora a casa di Kitty e l'ha legata al letto: l'omicida si prende gioco del tenente, poi uccide Kitty dopo averla torturata orribilmente con una lama da barba. Il tenente arriva troppo tardi.\nContinuano, quindi, le ricerche senza successo per scovare Scellenda ritenuto responsabile di tutti gli omicidi, tesi che per\u00f2 decade, quando viene rinvenuto morto suicida, perch\u00e9 l'autopsia rivela che \u00e8 morto prima dell'ultimo omicidio. Intanto il dott. Davis indaga sul passato di Peter, scoprendo che ha una figlia nata da un precedente matrimonio: la bambina \u00e8 ricoverata in ospedale, essendo affetta da una rara malattia alle ossa. La bambina riceve spesso delle telefonate da un uomo con la voce di Paperino. Fay ascolta casualmente una delle telefonate e scopre che il vero \"serial killer\" \u00e8 Peter; questi capisce che Fay conosce la verit\u00e0 e l'aggredisce violentemente. Quando Fay sta per soccombere, un colpo di pistola sfonda il volto di Peter: l'ha sparato il tenente Williams. Il dott. Davis spiega a Fay e al tenente l'odio di Peter verso le donne, provocato dal dolore per la figlia malata. In ospedale la bambina invoca disperatamente il padre, senza ottenere risposta. Il dott. Davis cammina per le strade di New York e si volta perplesso verso la macchina da presa.\nProduzione.\nUn mese dopo aver terminato l'edizione di \"Quella villa accanto al cimitero\", Lucio Fulci inizi\u00f2 a lavorare al film successivo.\nPer questo film, per\u00f2, Lucio Fulci dovette fare a meno di alcuni suoi storici collaboratori: il direttore della fotografia Sergio Salvati fu sostituito da Luigi Kuveiller, che aveva diretto la fotografia di \"Una lucertola con la pelle di donna\", mentre il compositore Fabio Frizzi fu sostituito da Francesco De Masi e il truccatore Giannetto De Rossi da Franco Di Girolamo, coadiuvato da Rosario Prestopino.\nSceneggiatura.\nIl soggetto e la sceneggiatura furono scritti da Gianfranco Clerici e Vincenzo Mannino. Le prime stesure della sceneggiatura prevedevano che il serial killer fosse afflitto da progeria e che per questo la polizia riuscisse ad identificarlo. Questa sceneggiatura fu poi scritta per \"Un delitto poco comune\", diretto nel 1987 da Ruggero Deodato. A Clerici e Mannino fu affiancato, per volere della produzione, Dardano Sacchetti, che revision\u00f2 il copione.\nCast.\nIl cast del film presenta attori di fiducia di Lucio Fulci, quali Paolo Malco e Daniela Doria, affiancati da Andrea Occhipinti, Alessandra Delli Colli e da Urs Althaus, che recita la parte dell'uomo che si accoppia con Zora Kerowa nel sexy show, e che due anni dopo sarebbe divenuto un attore \"cult\" interpretando la commedia \"L'allenatore nel pallone\".\nL'attore che doveva recitare il ruolo del tenente Williams fu trovato solo il giorno dell'inizio delle riprese. Fabrizio De Angelis incaric\u00f2 delle ricerche Roberto Giandalia, l'assistente di Fulci, che part\u00ec per Londra dove trov\u00f2 Jack Hedley e lo port\u00f2 di corsa a New York.\nLucio Fulci appare in un breve cameo, interpretando il funzionario di polizia che consiglia al tenente Williams di non svelare alla stampa l'esistenza di un \"serial killer\".\nRiprese.\nLe riprese iniziarono, con il titolo di lavorazione \"Lo squartatore\", il 24 agosto 1981, e terminarono ad ottobre. Il film fu girato a New York (gli esterni e alcuni interni) e a Roma (gli interni agli studi De Paolis e alcuni esterni nel quartiere Trastevere).\nL'albergo in cui furono girate alcune sequenze riguardanti Jane Lodge era un albergo malfamato e squallido. Durante la sequenza in cui Alessandra Delli Colli fugge dall'assassino entrava in scena ripetutamente un'anziana signora con un girello. La sequenza fu ripetuta varie volte, tra gli improperi di Lucio Fulci. Inoltre furono trafugate alcune attrezzature.\nAccoglienza.\nBotteghino.\nIl film usc\u00ec nelle sale cinematografiche italiane il 4 marzo 1982, incassando complessivamente 1.039.731.282 lire dell'epoca. Riscosse inoltre un buon successo all'estero.\nCritiche.\nAlla sua uscita il film ricevette dalla critica cinematografica italiana delle critiche totalmente negative. \"la Repubblica\" scrisse: \u00abInterpretato da attori poco noti, il film risulta alla fine poco pi\u00f9 di un'esercitazione da mattatoio\u00bb. Il \"Corriere della Sera\" lo defin\u00ec un \u00abtipico prodotto ibrido volto alle esportazioni\u00bb..\nPino Farinotti d\u00e0 al film una stella e scrive sul suo dizionario dei film \u00abIl maniaco rivendica gli omicidi parlando come Paperino: la polizia brancola nel buio e il pubblico si annoia\u00bb.\nNegli anni novanta il film \u00e8 stato ampiamente rivalutato, fino a diventare un cult movie e ad essere considerato uno dei migliori film diretti da Lucio Fulci.\nPaolo Albiero e Giacomo Cacciatore lo considerano \u00abuno sguardo spietato, crudele e pessimista sulla societ\u00e0 e sull'uomo: nessuno \u00e8 risparmiato, nemmeno nella sfera pi\u00f9 intima, quella della famiglia e degli affetti. \"Lo squartatore di New York\" saluta i \"dorati\" anni ottanta offrendo il thriller pi\u00f9 crudele, pessimista e violento della carriera di Lucio Fulci e forse del cinema italiano\u00bb.\nPer Antonio Tentori, in questo film \u00abFulci spinge il suo stile provocatorio oltre ogni misura. Certe sequenze sono infatti al limite dell'hard\u00bb.\nLa rivista \"Nocturno\" scrive: \u00ab\"Lo squartatore di New York\" \u00e8 un film cattivo, ma non un cattivo film: forse, anzi, la ferocia \u00e8 la sua qualit\u00e0 pi\u00f9 rilevante\u00bb.\nIl sito \"SPLATTERCONTAINER.COM\" d\u00e0 al film quattro stelle e scrive: \u00abSenza esagerare, ci troviamo di fronte a uno dei gialli pi\u00f9 violenti del cinema italiano: Fulci punta tutto sull'esasperazione visiva e sulla malsanit\u00e0 dei personaggi lasciando il soggetto quasi in secondo piano. \"Lo squartatore di New York\" \u00e8 un film duro e violento, che vanta di effetti magistralmente curati dal regista romano\u00bb\nTitoli per l'estero.\nIl film usc\u00ec negli Stati Uniti e nel Regno Unito come \"The New York Ripper\", in Francia come \"L'eventreur de New York\" e in Germania Ovest come \"Der New York Ripper\"."}
{"id": "522157", "revid": "1451528", "url": "https://it.wikipedia.org/wiki?curid=522157", "title": "Inbus", "text": "Inbus (contrazione di Industrie Autobus) \u00e8 stato un consorzio italiano produttore di autobus e filobus formato dalla Breda Costruzioni Ferroviarie, dalla De Simon, dalla Sicca e dalla Sofer tra il 1977 e il 1987.\nStoria.\nIl Consorzio nacque nel 1977, ad opera delle aziende Breda di Pistoia, Sicca di Vittorio Veneto, Sofer di Pozzuoli e De Simon di Osoppo (UD). L'obiettivo era quello di costruire autobus su telai prodotti in proprio (nello specifico, dalla Sicca) utilizzando il \"know-how\" delle tre aziende, gi\u00e0 da tempo operanti nel settore.\nLa INBUS avvi\u00f2 nel 1979 la commercializzazione del modello U210, autobus urbano di moderna concezione costruito sul telaio Siccar 176LU; seguiranno le versioni suburbane (S210), oltre ad una gamma di autobus interurbani (modelli I210, I240, I330) e di autobus snodati, declinati in allestimento urbano, suburbano e interurbano.\nL'avventura del consorzio termin\u00f2 nel 1987, con l'uscita della De Simon dal gruppo. Ad opera di Breda si form\u00f2 un secondo consorzio (Bredabus) che comprendeva Sicca e Sofer; questa nuova entit\u00e0 mantenne in produzione per qualche anno la gamma di autobus Inbus (sotto la denominazione \"Bredabus mod.Inbus\") per poi terminarla definitivamente nel 1993. La Bredabus ha poi acquisito la Carrozzeria Menarini di Bologna, diventando cos\u00ec BredaMenarinibus, azienda sotto il controllo diretto di Finmeccanica."}
{"id": "522158", "revid": "228587", "url": "https://it.wikipedia.org/wiki?curid=522158", "title": "Toon Disney", "text": "Toon Disney \u00e8 stato un canale televisivo statunitense a pagamento, gestito dalla The Walt Disney Company che trasmetteva numerosi cartoni animati per bambini.\nStoria.\nNato come alternativa a Disney Channel, Toon Disney proponeva ai suoi telespettatori i migliori cartoni firmati Disney 24 ore al giorno (ad eccezione di alcune serie live action); la sua programmazione era quindi pi\u00f9 o meno similare ad altri network televisivi come Cartoon Network o Nicktoons Network.\nCome altri canali Disney, a partire dal 2008, Toon Disney ha iniziato a trasmettere in alta definizione.\nIl 6 agosto 2008 fu annunciata la futura chiusura di Toon Disney negli USA, che sarebbe avvenuta il 13 febbraio 2009 con il cambio della denominazione della rete in Disney XD, indicato ad un target che andava dai 6 ai 14 anni. Toon Disney ha cessato le trasmissioni in USA il 12 febbraio 2009, un minuto prima della mezzanotte, dando il via al nuovo canale Disney XD. In Italia la sua chiusura \u00e8 avvenuta il 1\u00ba ottobre 2011.\nNato anche come canale esclusivamente basato su cartoni animati, nel 2004, con l'aggiunta del blocco Jetix, molti dei classici cartoni firmati Disney sono spariti, dando pi\u00f9 spazio nel palinsesto alle serie live action.\nLa chiusura Toon Disney nel Mondo.\nToon Disney \u00e8 mutato in Disney XD o Disney Cinemagic nella maggior parte dei paesi in cui andava in onda.\nIl cambiamento europeo: \"Disney Cinemagic\".\nIl 16 marzo 2006 in Gran Bretagna \u00e8 stato lanciato \"Disney Cinemagic\", versione britannica di Toon Disney, approdato poi in Francia nel settembre 2007, e successivamente anche in Spagna nel luglio 2008. Il canale trasmette gli ultimi successi cinemateografici targati Disney e i grandi classici della storia del cinema, con un mix delle migliori serie prodotte dalla casa.\nIl rinnovo americano: \"Disney XD\".\nIl 13 febbraio 2009, visto lo scarso rendimento di Toon Disney nel panorama televisivo americano, \u00e8 stato lanciato \"Disney XD\", nuovo canale gestito dalla The Walt Disney Company che ha sostituito Toon Disney e il blocco Jetix. La rete trasmette serie animate e live action per i bambini e i ragazzi."}
{"id": "522159", "revid": "767487", "url": "https://it.wikipedia.org/wiki?curid=522159", "title": "Lago \u0141ebsko", "text": "Il lago \u0141ebsko \u00e8 un lago della Polonia situato nel voivodato della Pomerania. Fa parte del Parco Nazionale di S\u0142owi\u0144ski. Ha un'estensione di 70,2 chilometri quadrati, una lunghezza di 16,4\u00a0km e una larghezza di 7,6\u00a0km. La profondit\u00e0 massima \u00e8 di 6,3 m. Il lago \u00e8 attraversato dal fiume \u0141eba."}
{"id": "522161", "revid": "200679", "url": "https://it.wikipedia.org/wiki?curid=522161", "title": "Ossa del bacino", "text": ""}
{"id": "522164", "revid": "287204", "url": "https://it.wikipedia.org/wiki?curid=522164", "title": "Deja vu", "text": ""}
{"id": "522165", "revid": "61466", "url": "https://it.wikipedia.org/wiki?curid=522165", "title": "Deja-vu", "text": ""}
{"id": "522166", "revid": "183666", "url": "https://it.wikipedia.org/wiki?curid=522166", "title": "I rintocchi del Big Ben", "text": ""}
{"id": "522174", "revid": "1789221", "url": "https://it.wikipedia.org/wiki?curid=522174", "title": "Dialetto francese del Qu\u00e9bec", "text": "Il francese del Qu\u00e9bec o francese quebecchese (fran\u00e7ais du Qu\u00e9bec / fran\u00e7ais qu\u00e9b\u00e9cois) \u00e8 la variet\u00e0 principale del francese canadese: altre variet\u00e0 sono il francese acadiano, il francese meticcio, il francese di Terranova e il francese brayon, per un totale di locutori. Il francese quebecchese \u00e8 parlato soprattutto dai francofoni del Qu\u00e9bec ma anche dalle minoranze francofone dell'Ontario e del Manitoba.\nDato che il Qu\u00e9bec rappresenta il cuore del Canada francese nonch\u00e9, pi\u00f9 in generale, dell'America francofona, le definizioni \"francese del Qu\u00e9bec\" e \"francese canadese\" sono spesso utilizzate come sinonimi, sebbene il primo sia solo una variet\u00e0, certo quella di gran lunga dominante dal punto di vista numerico, del secondo, che invece si riferisce pi\u00f9 in generale al francese parlato da tutti i francofoni del Canada a prescindere dalla provincia di appartenenza e dalla variet\u00e0, sia essa quebecchese o acadiana.\nIl francese del Qu\u00e9bec \u00e8, come risulta ovvio dal nome, la variet\u00e0 di francese propria dell'omonima provincia canadese, sebbene esso sia parlato anche nel Nuovo Brunswick (dove convive accanto alla variet\u00e0 acadiana), dai francofoni dell'Ontario, dalle comunit\u00e0 di lingua francese sparse nel Canada occidentale nonch\u00e9 dalle piccole comunit\u00e0 francofone degli Stati del Maine, New Hampshire e Vermont.\nStoria del francese in Qu\u00e9bec e in Canada.\nLa Nuova Francia.\nIl francese parlato in Canada ha le sue origini nel francese sei-settecentesco parlato dai coloni che si stabilirono in quella che veniva allora chiamata Nuova Francia, i quali provenivano principalmente dalla Francia settentrionale e parlavano quindi le variet\u00e0 regionali proprie di quelle aree geografiche.\nSul suolo nordamericano il francese venne a contatto con le lingue parlate dai nativi, e inizi\u00f2 ad inglobare da tali idiomi una serie di termini, come lo stesso nome \"Canada\", che designavano elementi, come flora e fauna, peculiari della realt\u00e0 locale e che quindi non avevano un corrispettivo nella lingua francese originaria. Sempre l'influsso della realt\u00e0 locale ha lasciato nel francese altre tracce particolari, come ad esempio l'uso dei termini \"embarquer\" e \"d\u00e9barquer\" anche per indicare l'atto di salire o scendere da un'auto o da un treno, retaggio dell'importanza che avevano le navigazioni marittime e fluviali nell'originaria economia coloniale. \nSotto la dominazione inglese.\nCon la sconfitta della Francia nella Guerra dei sette anni e il conseguente passaggio delle colonie francesi del Nordamerica all'Inghilterra, inizi\u00f2 per il Qu\u00e9bec un periodo di isolamento dall'originaria madrepatria a cui fece ovviamente da contraltare un isolamento delle rispettive variet\u00e0 linguistiche, che cos\u00ec iniziarono a evolversi separatamente e a sviluppare caratteristiche peculiari. In questo processo il francese parlato nel Qu\u00e9bec si rivel\u00f2 pi\u00f9 conservatore e mantenne alcune pronunce, parole e espressioni che sarebbero in seguito scomparse in Europa.\nNel 1774 il \"Quebec Act\" concedeva ai discendenti dei coloni francesi il diritto all'uso della lingua francese, alla professione della religione cattolica e al mantenimento delle consuetudini giuridiche francesi: tale conquista port\u00f2 la comunit\u00e0 francofona a ripiegarsi su s\u00e9 stessa, cosa che pur aggravandone l'arretratezza e lo svantaggio economico, ha paradossalmente contribuito in modo decisivo alla sopravvivenza della lingua francese in Nordamerica evitando un altrimenti probabile processo di assimilazione linguistica e culturale alla nuova classe dominante anglofona.\nQuesto processo si accentu\u00f2 a partire dalla fine dell'Ottocento, quando con l'inizio dell'industrializzazione del Qu\u00e9bec, il potere economico si concentr\u00f2 sempre di pi\u00f9 nelle mani della minoranza anglofona mentre tutti i rapporti economici con le altre province canadesi e con gli Stati Uniti venivano condotti esclusivamente in inglese. Lo stesso accadeva per le comunicazioni all'interno del governo federale e tra il governo federale e quello provinciale del Qu\u00e9bec, anch'esse condotte in inglese. Sempre in questo periodo aument\u00f2 l'immigrazione anglofona dall'Irlanda e dalla Gran Bretagna, diretta soprattutto verso la citt\u00e0 di Montr\u00e9al, che sebbene rimanesse una citt\u00e0 abitata prevalentemente da francofoni in questo periodo inizi\u00f2 ad apparire visivamente come una citt\u00e0 anglofona per via delle insegne dei negozi, dei manifesti pubblicitari e non, dei nomi di strade e cos\u00ec via, tutti scritti in inglese.\nFu in questo momento che il francese in Canada inizi\u00f2 a prendere in prestito dall'inglese termini nel campo dell'amministrazione, della legge, dell'economia, dell'industria, dal momento che questi settori erano completamente in mano alla minoranza anglofona della provincia e non si erano in tal modo potuti sviluppare termini francesi atti a designare nuove cose e concetti in quei campi. Al contempo inizi\u00f2 un'emigrazione dei francofoni del Qu\u00e9bec verso il confinante stato della Nuova Inghilterra: tali emigranti nel momento in cui tornavano in patria contribuivano a diffondervi termini inglesi appartenenti ai settori lavorativi (prevalentemente industria tessile e del legname) in cui avevano prestato manodopera.\nLe cose iniziano a cambiare tra la fine della Prima guerra mondiale e gli anni cinquanta: in questo periodo inizia una profonda modernizzazione del Qu\u00e9bec e prende l'avvio l'emancipazione della sua popolazione francofona. Iniziano ad essere prodotte e diffuse trasmissioni radiofoniche e televisive in francese e se fino ad allora parole inglesi erano entrate massicciamente nell'uso parlato, iniziano ora ad apparire i primi sforzi di coniazione di neologismi in francese, che trovano un esempio simbolicamente importante nell'introduzione di una terminologia francese per il gioco dell'hockey su ghiaccio, uno degli sport nazionali del Canada.\nTuttavia negli anni successivi alla Seconda guerra mondiale inizia anche un'intensa immigrazione verso il Qu\u00e9bec da parte di allofoni, che si assimilavano in larga parte alla comunit\u00e0 di lingua inglese essendo questa quella che teneva in mano le chiavi dell'economia e del potere.\nLa \"R\u00e9volution tranquille\" e la \"Charte de la langue fran\u00e7aise\".\nGli anni Sessanta sono gli anni della \"R\u00e9volution tranquille\", ovvero della presa di coscienza da parte dei canadesi francofoni e della rivendicazione della dignit\u00e0 della propria lingua e del proprio diritto a usarla in ogni campo della comunicazione, personale e professionale, nonch\u00e9 di vederla usata a livello del governo federale. \u00c8 in questi anni che inizia a crescere il tasso di istruzione presso i francofoni e che viene fondato l'Ufficio quebecchese della lingua francese (\"Office qu\u00e9b\u00e9cois de la langue fran\u00e7aise\"), con lo scopo di preservare e promuovere la lingua e di coniare neologismi che potessero sostituire efficacemente i prestiti dall'inglese. Tali trasformazioni coinvolsero anche le comunit\u00e0 francofone fuori dal Qu\u00e9bec, dove per la prima volta iniziarono ad essere aperte scuole secondarie in lingua francese, non senza che questo creasse ostilit\u00e0 e tensioni con parte della popolazione anglofona canadese.\nNegli anni settanta del '900 il governo federale, prendendo atto delle crescenti tensioni a cui stava portando la situazione, inizi\u00f2 a stabilire una serie di misure per rendere effettivo il bilinguismo del paese nei servizi pubblici di livello federale, nelle pubblicazioni ufficiali e nell'etichettaggio e imballaggio dei prodotti canadesi.\nIl Qu\u00e9bec dal canto suo ha iniziato a reclamare sempre pi\u00f9 a gran voce il suo diritto ad essere una provincia esclusivamente francofona, dotandosi nel 1977 della \"Charte de la langue fran\u00e7aise\" (conosciuta anche come legge 101) che riconosce al francese il ruolo di unica lingua ufficiale della provincia e ne favorisce l'uso a scapito dell'inglese in tutti i campi della vita pubblica, compresi l'istruzione e l'ambiente lavorativo nonch\u00e9 il suo insegnamento ai nuovi immigranti allofoni, che fino ad allora si assimilavano quasi esclusivamente alla comunit\u00e0 anglofona.\nContemporaneamente Montr\u00e9al, \"la m\u00e9tropole\", riprendeva il suo aspetto di citt\u00e0 francofona, con la sostituzione del francese all'inglese nelle insegne, nei manifesti, nei segnali stradali e con l'entrata in vigore della disposizione di legge che prevede che nel caso di scritte bilingui il testo in francese debba apparire per primo e in caratteri pi\u00f9 grandi rispetto a quello in inglese.\nOggi il problema dell'assimilazione dei francofoni (in seguito ad esempio a matrimoni misti) e degli immigrati allofoni alla lingua inglese \u00e8 stato fortemente arginato, tanto che \u00e8 la minoranza anglofona della provincia a far registrare negli ultimi tre decenni un lento ma costante declino numerico (oggi rappresenta il 7,9% della popolazione provinciale), dovuto sia alla scelta di parte degli anglofoni di trasferirsi in una delle province canadesi di lingua inglese, sia all'assimilazione attuale della grande maggioranza degli immigrati alla lingua francese, cosa impensabile solo pochi decenni or sono. Dagli anni ottanta in poi si sono inoltre registrate le prime esportazioni di prodotti culturali canadesi francofoni (musica, film, programmi televisivi, pubblicazioni ecc.) nonch\u00e9 di neologismi (vedi pi\u00f9 sotto il caso del termine \"courriel\") verso altre regioni della francofonia e del pianeta.\nFrancese del Qu\u00e9bec e francese di Francia.\nIl rapporto che sussiste tra il francese canadese e quello di Francia (o \"fran\u00e7ais m\u00e9tropolitain\", francese metropolitano) \u00e8 simile a quello che differenzia l'inglese britannico da quello americano: si tratta quindi di due variet\u00e0 perfettamente comprensibili l'una con l'altra ma al contempo caratterizzate da una serie di particolarit\u00e0 e sfumature proprie.\nLe peculiarit\u00e0 che caratterizzano il francese canadese sono:\nNonostante queste differenze non sussistono particolari problemi di comprensione tra locutori delle due variet\u00e0: a causare qualche problema comunicativo non sono mai l'accento o le differenze di pronuncia (almeno entro certi limiti), ma semmai l'uso di espressioni idiomatiche e vocaboli peculiari o appartenenti al gergo. \nI film e i programmi televisivi provenienti dal Qu\u00e9bec vengono talvolta sottotitolati se trasmessi in Francia: questo perch\u00e9 se il linguaggio moderatamente formale di un programma televisivo o radiofonico di attualit\u00e0 non pone particolari problemi di comprensione, i film e le \"sit-com\" possono al contrario presentare dialoghi ricchi di espressioni idiomatiche e vocaboli gergali che non sarebbero comprensibili in Europa. Questa sottotitolatura viene considerata da alcuni quebecchesi come offensiva, quasi non parlassero un francese corretto e comprensibile; tuttavia gli stessi quebecchesi devono ammettere che a loro volta non sempre capiscono le espressioni idiomatiche e il gergo del francese europeo. \nBisogna comunque dire che questa situazione, pi\u00f9 accentuata fino a qualche tempo fa, sta oggi sfumando in seguito all'uscita del Canada francofono dal suo isolamento: il Qu\u00e9bec ha oggi iniziato a produrre ed esportare prodotti culturali verso l'Europa, e gli scambi di film, programmi televisivi, musica e libri tra i paesi francofoni occidentali si \u00e8 intensificato, portando come conseguenza una migrazione di parole ed espressioni da una sponda all'altra dell'Atlantico e a una pi\u00f9 fluida reciproca comprensione.\nBibliografia.\n2894481357"}
{"id": "522175", "revid": "22356", "url": "https://it.wikipedia.org/wiki?curid=522175", "title": "Fobosuscus", "text": ""}
{"id": "522180", "revid": "1469275", "url": "https://it.wikipedia.org/wiki?curid=522180", "title": "Alle montagne della follia", "text": "Alle montagne della follia (\"At the Mountains of Madness\"), tradotto anche come Le montagne della follia, \u00e8 un romanzo horror dello scrittore statunitense Howard Phillips Lovecraft.\nLa principale fonte di ispirazione per il suo romanzo Lovecraft la trov\u00f2 nella \"Storia di Arthur Gordon Pym\" di Edgar Allan Poe.\nIl romanzo fu scritto nel 1931 ma pubblicato, dopo molti rifiuti, solo nel 1936 e in forma rimaneggiata. \nTrama.\nSedici esploratori sono in viaggio per il Polo Sud. L\u00ec, dopo varie scoperte interessanti di carattere geologico-scientifico, ne fanno una incredibile, e di tutt'altra natura: una caverna che contiene diversi esseri mostruosi, congelati da milioni di anni, molti dei quali in uno stato di conservazione praticamente perfetto. Da un'analisi di uno di questi esseri viene ipotizzato che possano essere creature anfibie. La caverna si trova alle pendici di una gigantesca catena montuosa, probabilmente la pi\u00f9 alta esistente sulla Terra, ammantata da un'atmosfera irreale e in grado di provocare visioni (le \"montagne della follia\" del titolo).\nI cani che accompagnano gli esploratori abbaiano selvaggiamente contro i resti di questi strani esseri mostruosi, con una tale furia da far intuire che se li potessero azzannare li distruggerebbero all'istante. Per proteggere i corpi ritrovati da questo rischio viene costruito un recinto di ghiaccio abbastanza lontano dal campo base dove poter contenere i cani.\nViene dato un nome a questi esseri mostruosi, \"Antichi\" (da non confondersi con i Grandi Antichi), visto che, ad un'analisi superficiale, devono essere vissuti sulla Terra alcuni milioni di anni fa.\nIl gruppo del professor Lake, autore della scoperta, interrompe le comunicazioni col campo base il giorno dopo il ritrovamento. Il narratore e altri esploratori decidono di controllare cosa sia successo. Arrivati al campo di Lake tramite l'ultimo aereo rimasto, trovano solo cadaveri di uomini e cani orribilmente dissezionati. Il narratore e il giovane Danforth sospettano che Gedney, l'unico mancante fra i caduti, sia il responsabile delle uccisioni dopo essere impazzito. Vicino al campo, il narratore e Danforth scoprono sei esemplari delle creature scoperte da Lake in pessimo stato sotterrati sotto dei tumuli di neve a forma di stella, mentre tutti gli altri esemplari rinvenuti sono spariti.\nIl narratore e Danforth, pur presagendo irrazionalmente la sventura imminente, partono con un piccolo aereo all'esplorazione di ci\u00f2 che si trova oltre la terribile catena montuosa e l\u00ec scoprono un immenso altopiano e i giganteschi resti di una citt\u00e0 ciclopica e aliena, sicuramente molto avanzata. Ipotizzano essere i resti di una delle citt\u00e0 degli \"Antichi\".\nDecidono di esplorare i resti di quella gigantesca citt\u00e0 aliena, prevedendo una serie di esplorazioni future date le dimensioni enormi del complesso. Dopo un volo sulle rovine appena scoperte, riescono a far atterrare l'aereo per esplorarla a piedi. Grazie alle statue e ad alcuni affreschi rinvenuti il narratore riesce a \"ricostruire\" la storia di questi \"Antichi\", svoltasi nell'arco di milioni di anni: si intrecciano le storie degli \"Antichi\" che vivono in acqua, con gli \"Antichi\" che vivono sulla terra ferma, con la progenie di Cthulhu, con i Mi-Go ed anche con gli Shoggoth, in quella che probabilmente \u00e8 una delle pi\u00f9 complete e sistematiche descrizioni che Lovecraft ha mai fatto della sua mitologia immaginaria.\nAttraverso gli affreschi il narratore e Danforth apprendono dell'esistenza di un tunnel che conduce in un abisso, probabilmente l'ultima dimora degli Antichi che, per sopravvivere alla glaciazione del continente, sarebbero tornati alla vita acquatica nelle profondit\u00e0 calde dell'altopiano. Visto che il suo ingresso \u00e8 abbastanza vicino alla posizione dei due, prendono la decisione di esplorarlo. Dopo alcune peripezie trovano i resti di Gedney e di un cane, trascinati fin l\u00ec su una slitta. Da questa scoperta deducono che gli Antichi non fossero morti quando furono scoperti dal gruppo del professor Lake, ma solo ibernati o in letargo. Risvegliatisi, confusi dall'incontro con gli umani (i veri alieni dal loro punto di vista) li avrebbero sopraffatti per autodifesa e addirittura condotto un'autopsia sui loro corpi, con lo stesso spirito scientifico della spedizione umana, per poi sotterrare i loro caduti e portare con s\u00e9 Gedney e il cane come dei reperti da conservare.\nNonostante questa scoperta sconvolgente il narratore e Danforth prendono la dolorosa decisione di proseguire nell'esplorazione del tunnel. Proseguono sempre pi\u00f9 in profondit\u00e0 nel complesso e dopo poco sentono un rumore familiare. Rimangono stupiti di questa nuova scoperta e vedono la fonte di questo grido rauco. Si tratta di alcuni pinguini giganteschi che, visto che vivono sempre al buio, sono albini e ciechi.\nProseguendo nell'esplorazione dell'abisso, il narratore e Danforth rinvengono alcuni \"Antichi\" orribilmente mutilati. Ad un pi\u00f9 attento esame scoprono che la loro attuale condizione \u00e8 dovuta a fatti recenti, visto che sono in una pozza di un liquido paragonabile a sangue. Questi \"Antichi\" vengono osservati attentamente e viene notato che sono tutti senza testa, la quale \u00e8 stata loro strappata e non tagliata.\nIl narratore e Danforth fanno innumerevoli congetture su cosa possa essere successo e su chi sia l'autore di questo massacro. Sono stati i pinguini giganti? Sono stati altri \"Antichi\" a massacrare questi? E per quale motivo? Poi sentono un ancor pi\u00f9 strano grido che toglie al narratore e a Danforth tutti i dubbi. Finalmente il narratore e Danforth capiscono cos'\u00e8 il vero terrore. Nell'abisso si cela uno degli Shoggoth, enormi creature amorfe di plasma nero in grado di assumere qualsiasi forma. Inizialmente create dagli Antichi per essere usate come schiavi controllati telepaticamente, queste creature si sono nel tempo evolute fino a sviluppare intelligenza e volont\u00e0 propria, scatenando una vera e propria guerra contro gli Antichi, dalla quale sono usciti vincitori.\nAdesso gli esseri mostruosi hanno preso il sopravvento e dimorano nell'abisso. Il narratore e Danforth riescono a fuggire, voltandosi solo una volta per vedere l'orribile visione dello Shoggoth che li tormenter\u00e0 per sempre.\nTornati in superficie al loro aereo, durante il volo di ritorno Danforth lancia un grido e da allora perder\u00e0 la sua sanit\u00e0 mentale. Egli infatti ha avuto una visione di qualcosa di ancora pi\u00f9 mostruoso, antico ed ancestrale, guardando la seconda catena di montagne ad ovest, qualcosa di cui non parler\u00e0 mai. Oltre l'altopiano si trova infatti un'altra catena montuosa, probabilmente alta all'incirca 15.000 metri, di cui si scorgono solo vaghi profili violacei. Gli Antichi temevano ci\u00f2 che si celava al di l\u00e0 di esse. L'autore riconduce la regione alle terre malvagie e leggendarie di Kadath e Leng, di cui si parla solo in pochi testi antichi (tra cui il \"Necronomicon\").\nIl finale, comune a molti romanzi e racconti di Lovecraft, vede i protagonisti salvarsi dall'orrore ma rimanere per sempre tormentati ed angosciati da ci\u00f2 che hanno visto e dalle scoperte sulla natura dell'universo che non avrebbero mai voluto fare. Il narratore afferma di aver scritto questo resoconto per scoraggiare la nuova spedizione Starkweather-Moore che intende esplorare l'altopiano oltre le \"montagne della follia\", per non risvegliare gli orrori ancestrali che vi dimorano.\nCitazioni.\nNel libro, in ogni capitolo, sono presenti numerosi citazioni, dagli esploratori Shackleton, Amundsen, Scott e Byrd, all'inesistente libro \"Necronomicon\", al Fuji, al pittore ed esploratore Nicholas Roerich, allo scrittore Poe ed al suo personaggio Arthur Gordon Pym.\nInfluenze culturali.\nIl libro pu\u00f2 essere considerato il precursore di un genere di racconti su storie di spedizioni alle regioni polari ormai divenute trame classiche. Tra essi possiamo ricordare \"La cosa da un altro mondo\", \"Ice Station\" e \"Artico\".\nAdattamenti.\nDal 2016 al 2017 il mangaka giapponese G\u014d Tanabe ha pubblicato una versione manga del romanzo di Lovecraft. L'adattamento \u00e8 stato pubblicato in lingua italiana nel 2019. "}
{"id": "522181", "revid": "1718925", "url": "https://it.wikipedia.org/wiki?curid=522181", "title": "Darwinismo", "text": "Il darwinismo (noto anche come teoria darwiniana) \u00e8 una teoria evoluzionistica sviluppata dal noto naturalista britannico Charles Darwin e altri autori. Secondo questa teoria, tutte le specie viventi derivano dalla selezione naturale di piccole caratteristiche ereditate, le quali incrementano le abilit\u00e0 dell'individuo di competere, sopravvivere e riprodursi.\nQuesta teoria introdusse i concetti base della trasmutazione delle specie e dell'evoluzione, concetti che iniziarono a guadagnare l'accettazione scientifica, nonch\u00e9 l'attenzione del pubblico generalista, dopo che Darwin pubblic\u00f2 il saggio \"L'origine delle specie\" nel 1859. Il biologo inglese Thomas Henry Huxley coni\u00f2 il termine \"darwinismo\" nell'aprile del 1860.\nI principi base dell'evoluzione per selezione naturale definiti da Darwin sono:\nStoria.\nBench\u00e9 inizialmente il termine \"darwinismo\" stava ad inidicare il lavoro di Erasmus Darwin di fine XVIII secolo, per come lo conosciamo oggi venne introdotto quando il saggio di Charles Darwin \"L'origine delle specie\" del 1859 venne recensito da Thomas Henry Huxley nell'edizione dell'aprile 1860 di \"Westminster Review\". Huxley descrisse il libro come \"un vero fucile Whitworth nell'arsenale del liberalismo\", promuovendo le teorie naturaliste in opposizione a quelle tipicamente teologiche; pur lodando le idee di Darwin, espresse riserve professionali sul gradualismo e mise in dubbio che si potesse dimostrare che la selezione naturale potesse formare nuove specie.\nNel farlo, Huxley paragon\u00f2 i risultati di Darwin a quelli raggiunti da Niccol\u00f2 Copernico riguardo al moto dei pianeti, asserendo \"E se l'orbita del darwinismo dovesse essere un po' troppo circolare? E se le specie dovessero manifestare fenomeni residui, qui e l\u00e0, non spiegabili dalla selezione naturale? Fra venti anni i naturalisti potrebbero essere in grado di confermarlo o smentirlo; ma in entrambi i casi dovranno all'autore de \"L'origine delle specie\" un immenso debito di gratitudine\".\nUn altro importante teorico evoluzionista dello stesso periodo fu il geografo russo ed eminente anarchico P\u00ebtr Kropotkin, il quale, nella raccolta \"\" (1902), sostenne un'interpretazione del darwinismo in contrasto con quella di Huxley. La sua teoria si incentrava sulla cooperazione, secondo lui molto diffusa, come meccanismo di sopravvivenza, che accomunava la societ\u00e0 umana e gli animali. Egli us\u00f2 argomentazioni biologiche e sociologiche per cercare di dimostrare che il fattore che agevola maggiormente l'evoluzione fosse la cooperazione fra gli individui di uno stesso gruppo o societ\u00e0. Questo fattore di cooperazione era in forte contrasto con la feroce competizione al centro della teoria evoluzionistica."}
{"id": "522182", "revid": "78273", "url": "https://it.wikipedia.org/wiki?curid=522182", "title": "Arcidiocesi di Alexandria", "text": ""}
{"id": "522183", "revid": "834", "url": "https://it.wikipedia.org/wiki?curid=522183", "title": "Arma chimica", "text": ""}
{"id": "522184", "revid": "1123126", "url": "https://it.wikipedia.org/wiki?curid=522184", "title": "Eparchia di Alessandria dei Copti", "text": "Leparchia di Alessandria dei Copti (in latino: \"Eparchia Alexandrina Coptorum\") \u00e8 una sede della Chiesa cattolica copta, sede propria del patriarca cattolico copto. Nel 2018 contava 36.800 battezzati. \u00c8 retta dal patriarca Ibrahim Isaac Sidrak.\nTerritorio.\nL'eparchia \u00e8 la sede propria del patriarca di Alessandria dei Copti. Il suo territorio comprende le citt\u00e0 del Cairo, dove risiede il patriarca, e di Alessandria d'Egitto, dove si trova la cattedrale di Nostra Signora d'Egitto.\nIl territorio \u00e8 suddiviso in 31 parrocchie.\nStoria.\nL'eparchia patriarcale \u00e8 stata eretta il 26 novembre 1895 con la bolla \"Christi Domini\" di papa Leone XIII, in occasione dell'istituzione del patriarcato di Alessandria dei Copti.\nIl 17 dicembre 1982 e il 21 marzo 2003 ha ceduto porzioni del suo territorio a vantaggio dell'erezione rispettivamente dell'eparchia di Ismailia e dell'eparchia di Giza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 36.800 battezzati."}
{"id": "522185", "revid": "92723", "url": "https://it.wikipedia.org/wiki?curid=522185", "title": "Territorio dipendente dal patriarcato di Egitto, Sudan e Sud Sudan", "text": "L'arcieparchia di Alessandria dei Melchiti \u00e8 una sede della Chiesa cattolica greco-melchita in Egitto immediatamente soggetta al patriarca di Antiochia dei Melchiti. Nel 2018 contava 6.200 battezzati. Il vicario patriarcale \u00e8 l'arcivescovo Georges Michel Bakar, Ist. del Prado.\nTerritorio.\nL'arcieparchia si estende ai fedeli melchiti dell'Egitto, del Sudan e del Sudan del Sud.\nSede arcieparchiale \u00e8 la citt\u00e0 di Alessandria d'Egitto, dove si trova la cattedrale della Dormizione di Maria.\nIl territorio \u00e8 suddiviso in 14 parrocchie.\nStoria.\nA partire dal 1772, come ricorda l'\"Orientalium Dignitas\" di papa Leone XIII, il patriarca di Antiochia divenne amministratore di Alessandria per i melchiti dell'Egitto. A partire dal 1838, il patriarca melchita assume il titolo di patriarca di Antiochia e di tutto l'Oriente, di Alessandria e di Gerusalemme.\nIn quanto sede propria del patriarca, l'arcieparchia \u00e8 retta da un vicario patriarcale, che la governa a nome del patriarca, da cui la sede dipende.\nIl numero dei fedeli, che nel 1940 ascendeva a 35.000, \u00e8 ora molto diminuito.\nStatistiche.\nL'arcieparchia al termine dell'anno 2018 contava 6.200 battezzati."}
{"id": "522187", "revid": "92723", "url": "https://it.wikipedia.org/wiki?curid=522187", "title": "Eparchia di Assiut", "text": "Leparchia di Assiut o eparchia di Licopoli (in latino: \"Eparchia Lycopolitana\") \u00e8 una sede della Chiesa cattolica copta suffraganea del patriarcato di Alessandria dei Copti. Nel 2020 contava 54.000 battezzati. \u00c8 retta dall'eparca Kyrillos Kamal William Samaan.\nTerritorio.\nL'eparchia si estende tra il 27\u00ba ed il 28\u00ba parallelo nord, confinando ad est con il mar Rosso e a ovest con il deserto libico.\nSede eparchiale \u00e8 la citt\u00e0 di Assiut, dove si trova la cattedrale della Madre del Divino Amore.\nIl territorio \u00e8 suddiviso in 41 parrocchie.\nStoria.\nL'eparchia \u00e8 stata eretta il 10 agosto 1947 con la bolla \"Ex Petri Cathedra\" di papa Pio XII, ricavandone il territorio dall'eparchia di Luxor.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 54.000 battezzati."}
{"id": "522188", "revid": "92723", "url": "https://it.wikipedia.org/wiki?curid=522188", "title": "Eparchia di Giza", "text": "Leparchia di Giza (in latino: \"Eparchia Gizensis\") \u00e8 una sede della Chiesa cattolica copta suffraganea del patriarcato di Alessandria dei Copti. Nel 2019 contava 6.098 battezzati. \u00c8 retta dall'eparca Toma Adly Zaki.\nTerritorio.\nL'eparchia comprende la citt\u00e0 di Giza, dove si trova la cattedrale di San Giorgio.\nIl territorio \u00e8 suddiviso in 12 parrocchie.\nStoria.\nL'eparchia \u00e8 stata eretta dal sinodo dei vescovi della Chiesa cattolica copta il 29 settembre 2002, ricavandone il territorio dall'eparchia di Alessandria. Papa Giovanni Paolo II ha dato il suo assenso a questa erezione il 21 marzo 2003.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 6.098 battezzati."}
{"id": "522189", "revid": "110157", "url": "https://it.wikipedia.org/wiki?curid=522189", "title": "Eparchia di Alessandria degli Armeni", "text": "Leparchia di Alessandria degli Armeni (in latino: \"Eparchia Alexandrina Armenorum\") \u00e8 una sede della Chiesa armeno-cattolica in Egitto, suffraganea del patriarcato di Cilicia. Nel 2019 contava 8.960 battezzati. \u00c8 retta dall'eparca Kricor-Okosdinos Coussa.\nTerritorio.\nL'eparchia comprende tutti i fedeli armeni di Egitto e Sudan.\nSede eparchiale \u00e8 la citt\u00e0 di Alessandria d'Egitto, dove si trova la cattedrale dell'Annunciazione.\nIl territorio \u00e8 suddiviso in 4 parrocchie.\nStoria.\nGli armeno-cattolici sono presenti in Egitto fin dalla prima met\u00e0 del XVIII secolo, in particolare nelle citt\u00e0 di Alessandria e del Cairo.\nL'eparchia \u00e8 stata eretta nel 1885, quando papa Leone XIII sottrasse alla giurisdizione del vicariato apostolico d'Egitto i fedeli armeno-cattolici dell'Egitto e del Sudan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 8.960 battezzati."}
{"id": "522190", "revid": "92723", "url": "https://it.wikipedia.org/wiki?curid=522190", "title": "Eparchia di Ismailia", "text": "Leparchia di Ismailia (in latino: \"Eparchia Ismailiensis\") \u00e8 una sede della Chiesa cattolica copta suffraganea del patriarcato di Alessandria dei Copti. Nel 2019 contava 10.000 battezzati. \u00c8 retta dall'eparca Danial Lofty Khella.\nTerritorio.\nL'eparchia comprende la citt\u00e0 di Ismailia e la penisola del Sinai.\nA Ismailia si trova la cattedrale di San Marco.\nIl territorio \u00e8 suddiviso in 16 parrocchie.\nStoria.\nL'eparchia \u00e8 stata eretta il 17 dicembre 1982, ricavandone il territorio dall'eparchia di Alessandria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 10.000 battezzati."}
{"id": "522192", "revid": "92723", "url": "https://it.wikipedia.org/wiki?curid=522192", "title": "Eparchia di Luxor", "text": "Leparchia di Luxor o eparchia di Tebe (in latino: \"Eparchia Thebana\") \u00e8 una sede della Chiesa cattolica copta suffraganea del patriarcato di Alessandria dei Copti. Nel 2019 contava 13.500 battezzati. \u00c8 retta dall'eparca Emmanuel Bishay.\nTerritorio.\nL'eparchia comprende la citt\u00e0 di Luxor, dove si trova la cattedrale di San Giorgio.\nIl territorio \u00e8 suddiviso in 18 parrocchie.\nStoria.\nL'eparchia \u00e8 stata eretta il 26 novembre 1895 con la bolla \"Christi Domini\" di papa Leone XIII, in occasione dell'istituzione del patriarcato di Alessandria dei Copti.\nIl 10 agosto 1947 e il 13 settembre 1981 ha ceduto porzioni del suo territorio a vantaggio dell'erezione rispettivamente dell'eparchia di Assiut e dell'eparchia di Sohag.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 13.500 battezzati."}
{"id": "522193", "revid": "172", "url": "https://it.wikipedia.org/wiki?curid=522193", "title": "Naga dorset", "text": ""}
{"id": "522194", "revid": "1123126", "url": "https://it.wikipedia.org/wiki?curid=522194", "title": "Eparchia di Minya", "text": "Leparchia di Minya o eparchia di Ermopoli Maggiore (in latino: \"Eparchia Hermopolitana\") \u00e8 una sede della Chiesa cattolica copta suffraganea del patriarcato di Alessandria dei Copti. Nel 2020 contava 53.550 battezzati. \u00c8 retta dall'eparca Basilios Fawzy Al-Dabe.\nTerritorio.\nL'eparchia comprende la citt\u00e0 di Minya, dove si trova la cattedrale di Cristo Re.\nIl territorio \u00e8 suddiviso in 30 parrocchie.\nStoria.\nL'eparchia \u00e8 stata eretta il 26 novembre 1895 con la bolla \"Christi Domini\" di papa Leone XIII, in occasione dell'istituzione del patriarcato di Alessandria dei Copti.\nIl 7 gennaio 2020 ha ceduto una porzione di territorio a vantaggio dell'erezione dell'eparchia di Abu Qurqas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 53.500 battezzati."}
{"id": "522195", "revid": "110157", "url": "https://it.wikipedia.org/wiki?curid=522195", "title": "Eparchia di Sohag", "text": "Leparchia di Sohag (in latino: \"Eparchia Sohagensis\") \u00e8 una sede della Chiesa cattolica copta suffraganea del patriarcato di Alessandria dei Copti. Nel 2017 contava 12.705 battezzati. \u00c8 retta dall'eparca Thomas Halim Habib.\nTerritorio.\nL'eparchia comprende la citt\u00e0 di Sohag nel governatorato omonimo nell'Egitto centrale.\nA Tahta si trova la cattedrale di Cristo Re.\nIl territorio \u00e8 suddiviso in 22 parrocchie.\nStoria.\nL'eparchia \u00e8 stata eretta il 13 settembre 1981, ricavandone il territorio dall'eparchia di Luxor.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 12.705 battezzati."}
{"id": "522198", "revid": "125976275", "url": "https://it.wikipedia.org/wiki?curid=522198", "title": "Eparchia del Cairo dei Caldei", "text": "Leparchia del Cairo dei Caldei () \u00e8 una sede della Chiesa cattolica caldea in Egitto. Nel 2019 contava 1.000 battezzati. La sede \u00e8 vacante.\nTerritorio.\nL'eparchia estende la sua giurisdizione sui fedeli della Chiesa cattolica caldea dell'Egitto.\nSede eparchiale \u00e8 la citt\u00e0 del Cairo, dove si trova la cattedrale di Nostra Signora di Fatima.\nIl territorio \u00e8 suddiviso in 3 parrocchie.\nStoria.\nLa presenza cattolica-caldea in Egitto inizia nella seconda met\u00e0 dell'Ottocento, quando circa 150 famiglie si trasferirono dall'Iraq, dall'Iran e dall'Anatolia verso l'Egitto. Inizialmente furono affidati alle cure pastorali della Chiesa latina, finch\u00e9 nel 1890 il patriarca caldeo Eliya XIV Abulyonan eresse un vicariato patriarcale: primo vicario fu il sacerdote Petros Abed. Nel 1896 erano censiti 200 fedeli caldei, divenuti 400 nel 1914.\nGrazie alla donazione di una benefattrice irachena, nel 1891, alla presenza del patriarca, fu iniziata la costruzione della prima chiesa caldea in Egitto, nel distretto cairota di Faggala, consacrata nel 1893 e dedicata a Sant'Antonio abate. Nel 1941 il patriarca Yosep VII Ghanima pose la prima pietra di una nuova chiesa, nel quartiere di Eliopoli; il 13 maggio 1953 questa chiesa, dedicata a Nostra Signora di Fatima, fu aperta al culto e da questo momento i vicari patriarcali trasferirono la loro sede da Faggala a Eliopoli.\nIl 23 aprile 1980 il vicariato patriarcale fu elevato al rango di eparchia con giurisdizione su tutto l'Egitto, e la chiesa di Nostra Signora di Fatima divenne cattedrale della nuova diocesi. Un'altra parrocchia \u00e8 stata aperta ad Alessandria.\nL'eparchia \u00e8 vacante dal 2010 ed \u00e8 amministrata da vicari patriarcali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 1.000 battezzati."}
{"id": "522199", "revid": "267975", "url": "https://it.wikipedia.org/wiki?curid=522199", "title": "Eparchia del Cairo dei Maroniti", "text": "Leparchia del Cairo dei Maroniti () \u00e8 una sede della Chiesa maronita in Egitto. Nel 2019 contava 6.300 battezzati. \u00c8 retta dall'eparca Georges Chihane.\nTerritorio.\nL'eparchia estende la sua giurisdizione a tutti i fedeli maroniti residenti in Egitto, in Sudan e nel Sudan del Sud.\nSede eparchiale \u00e8 la citt\u00e0 del Cairo, dove si trova la cattedrale di San Giuseppe.\nIl territorio \u00e8 suddiviso in 9 parrocchie. Nel 2010 si contavano parrocchie, oltre che al Cairo, anche a Alessandria d'Egitto, Mansura, Porto Said, Ismailia, Zeitoun e Khartum.\nStoria.\nUna comunit\u00e0 maronita, composta da emigrati provenienti da Cipro e dal Libano, \u00e8 attestata in Egitto fin dal 1639. Nel XVIII secolo la comunit\u00e0 si sviluppa e i patriarchi inviano in Egitto monaci dell'Ordine Maronita Mariamita. Nel 1904 (o 1906) il patriarca Elias Boutros Hoayek eresse in Egitto un vicariato, dipendente direttamente dal patriarcato maronita. Contestualmente fu costruita anche la chiesa di San Giuseppe nel quartiere Daher del Cairo, futura cattedrale.\nIl vicariato patriarcale \u00e8 stato elevato alla dignit\u00e0 di eparchia il 22 giugno 1946 con la bolla \"Inter praecipuas\" di papa Pio XII e contestualmente la sua giurisdizione, inizialmente limitata al solo Egitto, \u00e8 stata estesa anche al Sudan. Il suo primo eparca \u00e8 stato Pierre Dib, noto storico e erudita della Nazione maronita.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 6.300 battezzati."}
{"id": "522200", "revid": "22356", "url": "https://it.wikipedia.org/wiki?curid=522200", "title": "Harpagornis", "text": ""}
{"id": "522203", "revid": "991694", "url": "https://it.wikipedia.org/wiki?curid=522203", "title": "Johannesburg International", "text": ""}
{"id": "522207", "revid": "92723", "url": "https://it.wikipedia.org/wiki?curid=522207", "title": "Eparchia del Cairo dei Siri", "text": "Leparchia del Cairo dei Siri () \u00e8 una sede della Chiesa cattolica sira in Egitto immediatamente soggetta alla Santa Sede. Nel 2019 contava 1.520 battezzati. La sede \u00e8 vacante.\nTerritorio.\nL'eparchia estende la sua giurisdizione sui fedeli della Chiesa cattolica sira dell'Egitto.\nSede eparchiale \u00e8 la citt\u00e0 del Cairo (distretto di Daher), dove si trova la cattedrale del Rosario.\nIl territorio \u00e8 suddiviso in 3 parrocchie: una ad Alessandria (Sacro Cuore) e due al Cairo (Santa Caterina a Heliopolis e la cattedrale).\nStoria.\nUna presenza di siro-cattolici, costituita per lo pi\u00f9 di immigrati dalla Siria e dalla Mesopotamia, \u00e8 attestata in Egitto fin dalla fondazione della Chiesa cattolica sira negli ultimi decenni del XVII secolo. Agli inizi del XIX secolo la comunit\u00e0 era servita da un numeroso gruppo di sacerdoti siro-cattolici, tra cui il futuro patriarca Ignazio Giorgio V Chelhot.\nTra il 1850 e il 1851 fu costruita una prima chiesa siro-cattolica dedicata a Sant'Elia nel quartiere Mousky del Cairo, mentre un'altra chiesa, l'odierna cattedrale, si aggiunse nel 1904 nel quartiere Daher.\nNel 1895 il Santo Sinodo della Chiesa cattolica sira eresse in Egitto due vicariati patriarcali con sede al Cairo e ad Alessandria. Il 3 dicembre 1965 i due vicariati patriarcali furono uniti per costituire una nuova eparchia con giurisdizione su tutti i fedeli siro-cattolici residenti in Egitto.\nL'eparca \u00e8 anche protosincello del patriarcato di Antiochia dei Siri per i territori di Sudan e Sudan del Sud.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 1.520 battezzati."}
{"id": "522208", "revid": "22995", "url": "https://it.wikipedia.org/wiki?curid=522208", "title": "I386", "text": ""}
{"id": "522210", "revid": "92723", "url": "https://it.wikipedia.org/wiki?curid=522210", "title": "Vicariato apostolico di Alessandria d'Egitto", "text": "Il vicariato apostolico di Alessandria d'Egitto (in latino: \"Vicariatus Apostolicus Alexandrinus Aegypti\") \u00e8 una sede della Chiesa cattolica in Egitto immediatamente soggetta alla Santa Sede. Nel 2017 contava 64.000 battezzati. \u00c8 retto dal vescovo Claudio Lurati, M.C.C.I.\nAl vicariato sono uniti i titoli di Eliopoli e Porto Said (\"Heliopolitanus in Aegypto et Portusaidensis\").\nTerritorio.\nIl vicariato apostolico estende la sua giurisdizione sui fedeli di rito latino di tutto l'Egitto.\nSede del vicariato \u00e8 la citt\u00e0 di Alessandria, dove si trova la cattedrale di Santa Caterina. Al Cairo si trova la basilica concattedrale di Nostra Signora di Eliopoli, gi\u00e0 cattedrale del vicariato apostolico di Eliopoli d'Egitto, e a Porto Said si trova la concattedrale di Nostra Signora e San Michele, gi\u00e0 cattedrale del vicariato apostolico di Porto Said. Inoltre, al Cairo si trova anche la basilica di Santa Teresa del Bambin Ges\u00f9.\nIl territorio \u00e8 suddiviso in 16 parrocchie.\nStoria.\nIl vicariato apostolico d'Egitto e Arabia fu eretto il 18 maggio 1839 con il breve \"Ex munere pastoralis\" di papa Gregorio XVI, ricavandone il territorio dal vicariato apostolico di Siria, Egitto, Arabia e Cipro (oggi vicariato apostolico di Aleppo) e dalla missione dell'Egitto inferiore (di pertinenza della Custodia di Terra Santa). L'erezione del vicariato apostolico era gi\u00e0 stata predisposta il 21 febbraio 1837 con il breve \"Universi dominicis gregis\" dello stesso papa Gregorio XVI. Esso aveva giurisdizione, oltre che sui fedeli di rito latino, anche sui copti passati al cattolicesimo, il cui numero all'epoca era molto esiguo e la chiesa non ancora organizzata (dipendeva da un vicario apostolico con dignit\u00e0 episcopale); e sugli armeno-cattolici, anch'essi non molto numerosi. Con l'erezione del vicariato apostolico, anche i missionari francescani, da secoli presenti sul territorio, si sottomisero alla giurisdizione del vicario apostolico.\nIl 3 aprile 1846 cedette una porzione di territorio a vantaggio dell'erezione del vicariato apostolico dell'Africa centrale (oggi arcidiocesi di Khartoum).\nNel 1851 assunse il nome di vicariato apostolico d'Egitto.\nNel 1885 il vicariato perse la sua giurisdizione sugli armeno-cattolici di Egitto e Sudan, per i quali papa Leone XIII eresse l'eparchia di Alessandria degli Armeni.\nIl 25 gennaio 1886 cedette una porzione di territorio a vantaggio dell'erezione della prefettura apostolica del Delta del Nilo (divenuto in seguito vicariato apostolico di Eliopoli d'Egitto). Il 13 settembre 1894 cedette un'altra parte di territorio a vantaggio dell'erezione della prefettura apostolica di Eritrea (divenuta nel 1911 vicariato apostolico di Asmara).\nIl 26 novembre 1895 in forza della lettera apostolica \"Christi Domini\" con la quale papa Leone XIII ricostitu\u00ec il patriarcato di Alessandria dei Copti, il vicariato apostolico perse la giurisdizione sui copti cattolici, che da questo momento avranno costituita una loro autonoma gerarchia.\nIl 12 luglio 1926 cedette un'ulteriore porzione di territorio a vantaggio dell'erezione del vicariato apostolico del Canale di Suez (divenuto in seguito vicariato apostolico di Porto Said).\nIl 16 dicembre 1949 si ampli\u00f2 con quella parte del territorio del vicariato apostolico di Khartoum che si trovava in terra egiziana, tra cui la citt\u00e0 di Assuan.\nIl 27 gennaio 1951, in forza del decreto \"Nuper Apostolicae Sedi\" della Congregazione per le Chiese orientali, ha assunto il nome attuale.\nIl 30 novembre 1987, in forza del decreto \"Cum olim\" della medesima Congregazione per le Chiese orientali, \u00e8 stato unito ai vicariati apostolici di Eliopoli d'Egitto e Porto Said. Lo stesso decreto ha concesso al vicario apostolico di Alessandria di portare i titoli dei due vicariati soppressi.\nI vicari apostolici sono membri di diritto della Conferenza dei vescovi latini nelle regioni arabe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 contava 64.000 battezzati."}
{"id": "522213", "revid": "110157", "url": "https://it.wikipedia.org/wiki?curid=522213", "title": "Diocesi di Surat Thani", "text": "La diocesi di Surat Thani (in latino: \"Dioecesis Suratthanensis\") \u00e8 una sede della Chiesa cattolica in Thailandia suffraganea dell'arcidiocesi di Bangkok. Nel 2017 contava 7.359 battezzati su 9.880.696 abitanti. \u00c8 retta dal vescovo Joseph Prathan Sridarunsil, S.D.B.\nTerritorio.\nLa diocesi comprende la provincia thailandese di Prachuap Khiri Khan e tutte le province a sud di questa.\nSede vescovile \u00e8 la citt\u00e0 di Surat Thani, dove si trova la cattedrale di San Raffaele.\nIl territorio \u00e8 suddiviso in 40 parrocchie.\nStoria.\nLa diocesi \u00e8 stata eretta il 26 giugno 1969 con la bolla \"Qui Regno Christi\" di papa Paolo VI, ricavandone il territorio dalla diocesi di Ratburi (oggi diocesi di Ratchaburi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 9.880.696 persone contava 7.359 battezzati, corrispondenti allo 0,1% del totale."}
{"id": "522216", "revid": "37401", "url": "https://it.wikipedia.org/wiki?curid=522216", "title": "Antievoluzionismo", "text": "Con il termine antievoluzionismo si fa riferimento a tutte quelle critiche ed ipotesi alternative sollevate nei confronti dell'evoluzione biologica, secondo le quali la teoria darwinista mancherebbe di fondamento logico, testabilit\u00e0 scientifica o sufficienti prove.\nTali critiche sono considerate senza fondamento dalla comunit\u00e0 scientifica in quanto non condotte con metodo scientifico o invalidate dallo stesso, pregiudiziali e non basate su evidenze; tecnicamente non suffragate da pubblicazioni su riviste scientifiche dotate di fattore d'impatto e sottoposte a revisione paritaria.\nI modelli scientifici via via sviluppati nell'ambito della teoria dell'evoluzione per selezione naturale non fanno parte di questo gruppo: tra questi la teoria di Lamarck, superata per ragioni storiche, la teoria degli equilibri punteggiati e quella del saltazionismo, in qualche modo assorbite e integrate nella moderna sintesi neodarwinista.\nCritiche all'evoluzionismo.\nDalla genetica.\nAlcuni antievoluzionisti non ritengono possibile la speciazione (origine di una specie da un'altra). La critica \u00e8 legata alla presunta mancanza di forme di transizione nella documentazione fossile.\nUn caso discusso fu quello della scoperta nel 1997, in due specie di pesci che vivono nei due rispettivi poli, di un gene comune che sintetizza un anticongelante del sangue (glico-proteina Afgp). Questo gene \u00e8 una versione leggermente modificata di un gene che produce il tripsinogeno, un enzima del pancreas. Il fatto che questi due pesci non possano avere un antenato comune che gli ha trasmesso il gene perch\u00e9 si sono evoluti da due ceppi diversi e in zone opposte del pianeta, porta alcuni a concludere che il gene sia stato selezionato indipendentemente nei due casi e che si tratti di un caso di evoluzione convergente.\nGli evoluzionisti ritengono che la probabilit\u00e0 di un'origine indipendente non sia n\u00e9 bassa (data la comune pressione selettiva), n\u00e9 tantomeno una dimostrazione della fallacia dei meccanismi darwiniani dell'evoluzione, essendo ben noti i fenomeni di convergenza evolutiva dovuti alla stessa pressione selettiva.\nDalla geologia.\n\u00c8 stata mossa una critica, seppur piuttosto indirettamente, alla teoria di Darwin anche dalla chimica belga Marie-Claire van Oosterwyck-Gastuche. Van Oosterwyck-Gastuche \u00e8 nota principalmente per le discusse critiche alla datazione al radiocarbonio della Sindone di Torino, che contesta, nello specifico, i metodi di datazione assoluta dei fossili forniti dai radioisotopi 14Carbonio, 40Potassio-Argon e 232Torio. Van Oosterwyck-Gastruche, , afferma che:\nLa prof. Gastuche si \u00e8 occupata negli anni '60 -'70 di questioni cristallografiche inerenti alla formazione geologica di silicati dei metalli di transizione in territori africani, ma . Attualmente \u00e8 docente di chimica fisica all'Universit\u00e0 di Lovanio.\nIn realt\u00e0 le tecniche di datazioni con metodi radioattivi tengono gi\u00e0 conto delle possibili alterazioni subite dai cristalli analizzati per effetto della temperatura e delle soluzioni circolanti. Proprio per questo i risultati possono essere discordanti, qualora l'alterazione abbia modificato la composizione originale dei minerali, con la loro et\u00e0 originaria di formazione e la datazione viene riferita al periodo dell'evento di alterazione geochimica del cristallo che \u00e8 ben riconoscibile con analisi petrologiche e petrografiche.\nAndando alle radici di tale metodo, che la validazione delle date si basava sulla presenza di certi '\"fossili tipici\"', , amico personale di Darwin. In altre parole, per la Gastruche sarebbe impossibile per l'evoluzionismo riportare delle prove paleontologiche o geologiche a suo favore, in quanto le stesse datazioni (con le quali si costruisce una scala evolutiva) sarebbero errate o assai imprecise, e forse inconoscibili realmente.\n\u00c8 evidente la confusione che costei ha fatto fra stratigrafia relativa che utilizza i fossili guida e stratigrafia assoluta che si basa sulle datazioni radiometriche.\nLe affermazioni della Gastruche sono smentite inoltre dall'utilizzo, ormai pluridecennale delle datazioni radioattive anche in rocce completamente prive di fossili o comunque prive di fossili guida. Ad esempio tutte le datazioni dell'Archeano sono fondate sul metodo radiometrico, coerenti tra loro e non correlate con i fossili a causa della loro assenza o mancanza di significato stratigrafico. Inoltre oggi a questi criteri di datazione si sono aggiunte ed integrate le metodologie di datazione tramite il paleomagnetismo ed i cicli astronomici, utilizzanti misurazioni basate su differenti propriet\u00e0 fisiche, indipendenti fra di loro, ma che permettono controlli incrociati nelle datazioni delle rocce. L'integrazione di queste tecniche non ha mostrato discrepanze sistematiche fra i diversi metodi cronologici, bens\u00ec ha permesso di migliorare la precisione delle datazioni geocronologiche sempre all'interno degli schemi di datazione riconosciuti a partire dal secolo XIX.\nEvoluzionismo e fede cristiana.\nSebbene non professi pi\u00f9 il creazionismo biblico, tipico dell'Ebraismo ortodosso e delle chiese evangeliche e fondamentaliste statunitensi, la Chiesa cattolica non ha tuttavia una posizione unitaria e definita sul darwinismo. Oggi la teoria di Darwin \u00e8 in parte accettata dai teologi favorevoli al progresso scientifico, . Essi si rifanno al pensiero di Sant'Agostino d'Ippona, il quale effettivamente sostenne che Dio non ha creato il mondo nelle identiche condizioni in cui questo si trova attualmente. Secondo Sant'Agostino, infatti, Dio ha creato il mondo in una condizione pi\u00f9 semplice e pi\u00f9 rudimentale, fornito per\u00f2 di speciali capacit\u00e0 (dette \"ragioni seminali\") di svilupparsi ed evolversi nei modi in cui di fatto si \u00e8 in seguito sviluppato e perfezionato.\nI teologi evoluzionisti, per\u00f2, allo scopo di restare nei limiti dell'ortodossia cristiana, e cio\u00e8 di conformarsi a quanto le \"Sacre Scritture\" narrano circa l'origine dell'uomo, fanno queste due importanti considerazioni:\nChiesa cattolica.\nLa Chiesa cattolica non esprime una posizione ufficiale riguardo alla teoria dell'evoluzione, rimettendo la questione agli scienziati. Da un lato troviamo le affermazioni di papa Giovanni Paolo II che ha implicitamente sostenuto che la Chiesa non si oppone oggi all'ipotesi evoluzionistica come fenomeno storico dichiarando che essa \u00e8 \"pi\u00f9 che una teoria\". Al contempo, per\u00f2, la Chiesa rifiuta la posizione (alla base, tra l'altro, delle tesi a favore dell'ateismo del biologo evoluzionista Jacques Monod, esposte nella sua opera \"Il Caso e la Necessit\u00e0\") che vede il processo di mutazioni genetiche alla base dell'evoluzione come un processo guidato unicamente dal caso, e afferma invece che l'universo \u00e8 il risultato di un progetto ordinato ad uno scopo. Si veda in merito la seguente dichiarazione di papa Benedetto XVI:\nVa comunque precisato che nessun darwinista ha mai affermato che l'evoluzione sia un processo dovuto unicamente al caso, l'idea che l'evoluzione sia guidata unicamente dal caso non fa affatto parte della teoria dell'evoluzione, ma \u00e8 solo un frequente fraintendimento di molti \"non addetti ai lavori\".\nEssi la definiscono una \"teoria\", cio\u00e8 una costruzione \"metascientifica\", la quale si avvale anche di certe nozioni ricavate non dall'esperienza, ma dalle varie espressioni della cosiddetta filosofia della natura. In quanto teoria, quindi, essa soffre irrimediabilmente di tutta la precariet\u00e0 e la contingenza di cui soffre una qualunque altra teoria scientifica.\nVa precisato per\u00f2 che, in questo discorso, si fa un uso distorto del termine \"teoria\" (si veda la voce: Teoria scientifica).\nInoltre, sottolineano, \u00e8 soggetta a un condizionamento ideologico che, in ultima analisi, lascia aperta la questione di appurare la reale portata dei fatti osservati, dal momento che l'evoluzione in quanto tale, non \u00e8 mai stata oggetto di osservazione. Esistono pertanto letture materialistiche e riduttive e letture spiritualistiche. Il giudizio sulla validit\u00e0 \u00e8, in ultima analisi, soggetto a verifiche di tipo filosofico e teologico. Mentre la Chiesa respinge ogni riduzione puramente materialistica che \u00e8 incompatibile con la verit\u00e0 dell'uomo (immagine e figlio di Dio) \u00e8 aperta al dialogo con la comunit\u00e0 scientifica. Ratzinger afferma: -\"La dottrina dell'evoluzione \u00e8 per certo un'ipotesi importante, che per\u00f2 presenta decisamente molti problemi, i quali necessitano ancora di un'ampia discussione\"-.\nGli scienziati rispondono che esiste invece una mole enorme di prove sperimentali, fra cui spiccano i numerosissimi fossili; inoltre, come tutte le teorie scientifiche, \u00e8 soggetta a continue verifiche e correzioni, chiarire ma questo non significa che essa presenti \"decisamente molti problemi\"; in ogni caso, rispondono, dalla discussione dovrebbero astenersi tutti coloro i quali non abbiano prima approfondito gli studi nel settore.\nRecentemente nuove ricerche hanno messo in luce che gi\u00e0 Pio XII riteneva non necessariamente incompatibili il pensiero scaturito dalla tradizione della Chiesa e la possibile ipotesi evoluzionista. Su questa convinzione si fonda la cosiddetta \"evoluzione teistica\" (\"theistic evolution\"), la quale afferma la creazione per opera divina, ma riconosce la teoria dell'evoluzione e le altre scoperte della scienza. Questa posizione si basa sull'assunto che fede e scienza abbiano ambiti di competenza completamente separati, assunto duramente attaccato dall'etologo Richard Dawkins nella sua opera \"L'illusione di Dio\", e sostenuto invece dal paleontologo e biologo evoluzionista Stephen Jay Gould nel suo \"Rocks of Ages: Science and Religion in the Fullness of Life\". Come riportano A. Desmond e J. Moore nella loro opera \"Darwin: The Life of a Tormented Evolutionist\", Darwin visse una lacerante lotta interiore perch\u00e9 non riusciva a conciliare le evidenze sperimentali raccolte con i principi teologici a cui era stato educato. Secondo questa posizione, il racconto biblico della creazione non intende esporre la modalit\u00e0 precisa con la quale il mondo ebbe origine, ma soltanto esprimere con linguaggio figurato il fatto che l'universo \u00e8 opera di Dio (come lo sar\u00e0 il Giorno del Giudizio). In pratica 13 miliardi di anni fa Dio avrebbe creato l'Universo per mezzo del Big Bang, dopo di che (successivamente alla aggregazione per gravit\u00e0 della Via Lattea, del nostro Sole e infine della Terra circa 4,57 miliardi e di anni fa) la vita si sarebbe sviluppata sul nostro pianeta (circa 3,5 miliardi di anni fa nacque la prima forma di vita) e si sarebbe evoluta naturalmente secondo quanto descritto dalla Paleontologia e Geologia (Pesci, Anfibi, Rettili, Dinosauri, Mammiferi, Scimmie). Quindi sarebbe stato il turno dell'Australopitecus (3 milioni di anni fa), dell'Homo habilis (2 milioni di anni fa), dell'Homo Erectus (1 milione di anni fa) e infine (300.000 anni fa) in Africa meridionale sarebbe nato l'Homo Sapiens Sapiens. Sarebbero delle prove di evoluzione teistica certe traduzioni, di Zecharia Sitchin di antichi testi sumeri (\"En\u016bma eli\u0161\"), sebbene Sitchin sostenga che l'uomo sarebbe frutto di esperimenti di ibridazione genetica con specie terrestri condotti da alieni.\nUno dei \"problemi\" che impediscono di accettare la non contraddittoriet\u00e0 se non la complementarit\u00e0 di evoluzionismo e fede cristiana \u00e8 costituito da una interpretazione letterale e concretistica degli antichi testi biblici tramandatisi di generazione in generazione e che costituivano la fonte prima della sapienza principale, modalit\u00e0 interpretativa ancora non abbandonata da gran parte di coloro che si confrontano con la parola rivelata, per cui per esempio soffermandoci soltanto al racconto biblico dello stato di perfetta simbiosi tra i primi umani e l'ordine del Padre se ne deduce che \u00e8 lo stato di perfezione originaria di Adamo ed Eva, incompatibile con l'evoluzione che vuole tutto in continua trasformazione. Anche il peccato originale \u00e8 in qualche modo un'evoluzione \"al contrario\", perch\u00e9 \u00e8 il passaggio da una forma pi\u00f9 evoluta (perfetta) a una meno evoluta. Lo stato di perfezione originaria dell'uomo, che non conosceva la morte prima del peccato originale, negherebbe la possibilit\u00e0 che esistano reperti fossili umani, i quali per\u00f2 esistono.\nL'evoluzionismo di Teilhard de Chardin.\nSempre per quanto riguarda i rapporti intercorrenti attualmente tra teoria evoluzionista e fede cristiana non si pu\u00f2 non prendere atto che l'impostazione evoluzionista infine abbia comunque fatto breccia anche tra gli esponenti del clero e specificatamente del clero cattolico. Basti citare, per tutti, lo scienziato della natura e paleontologo sul campo, noto anche per aver scoperto nuovi reperti dell'uomo preistorico, il gesuita Pierre Teilhard de Chardin; quest'ultimo ha tentato un'operazione culturale originale, cio\u00e8 quella di voler saldare, proprio grazie alla teoria evoluzionistica, la storia della materia e la storia dello spirito in un'unica visione del divenire storico che entrambe le comprende.\nCreazionismo.\nIl tema dei sei giorni della creazione (chiamato in greco \"Hexaemeron\") fu trattato da Giacomo di Edessa e dal maestro alessandrino Giovanni Filopono, avvalendosi di un apparato scientifico che esercit\u00f2 il proprio influsso fino al tardo Medioevo. Il Libro della Genesi fu commentato anche dall\"Exameron\" di sant'Ambrogio. Nel corso dei secoli, dalla Riforma protestante all'et\u00e0 moderna. le teorie filosofiche e teologiche degli antichi e dei santi Padri della Chiesa sono state interiorizzate e sostituite da un insieme di scuole di pensiero interconfessionali quali quelle del Disegno intelligente. Pi\u00f9 aderente alla Sacra Scrittura \u00e8 la teoria del reazionismo.\nLa teoria del creazionismo religioso (al quale appartiene il movimento \"della Terra Giovane\" o \"Young Earth Creationism\"), una corrente di pensiero di matrice religiosa, interpreta il libro della \"Genesi\" in modo letterale. In epoca moderna, questo modo di interpretare la \"Bibbia\" \u00e8 tipico di alcune confessioni cristiane ortodosse, protestanti ed evangeliche (non dal cattolicesimo) che professano l'inerranza biblica, diffuse specialmente negli Stati Uniti d'America. Tale paradigma deve essere pertanto distinto dal \"creazionismo scientifico\" o Disegno intelligente, una teoria senza alcuna base scientifica che rientra nella sfera della pseudoscienza.\nL'Accademia Nazionale delle Scienze degli Stati Uniti ha affermato che il disegno intelligente e altre posizioni sull'intervento di forze soprannaturali nell'origine della vita non sono scienza, perch\u00e9 non possono essere provate con esperimenti scientifici, non fanno predizioni e non propongono nuove ipotesi proprie si tratta di valutazione di metodo e non di merito, secondo la quale la scienza ha rinunciato a pronuciarsi rispetto alla verit\u00e0 o falsit\u00e0 del disegno intelligente o del creazionismo religioso, rilevando la loro non verificabilit\u00e0 e non falsificabilit\u00e0 secondo un metodo misurabile, riproducibile e contraollabile oggettivamente.\nIn altre parole, Disegno intelligente e creazionismo sono considerati esterni al dominio di conoscenza e attivit\u00e0 degli scienziati. Ci\u00f2 non significa che la scienza non lasci una libert\u00e0 di coscienza ai suoi singoli memrbi, sposando una singola tesi e ponendo al di fuori della comunit\u00e0 scientifica quanti si professore credenti nel progetto creatore e nell'opera salvifica di Dio.\nDifatti, il creazionismo \u00e8 sostenuto da una parte dei geologi e degli scienziati. Tuttavia, per sua stessa definizione, non soddisfa il criterio del rasoio di Occam, n\u00e9 il paradigma della falsificabilit\u00e0 o almeno emendabilit\u00e0: per questo motivo esso non pu\u00f2 essere considerato una teoria scientifica o scientificamente dimostrabile.\nIl binomio fra antievoluzionismo e pseduscienza ha avuto riflessi importanti nella programmazione delle scuole statunitensi e autraliane. Nel 2005, la National Science Teachers Association, un'associazione professionale di 55.000 insegnanti attivi nel campo delle discipline scientifiche, dichiar\u00f2: \nUna petizione del 2006, ha raccolto le firme di decine di migliaia di scienziati e insegnanti australiani che hanno condannato l'insegnamento del disegno intelligente all'interno dei corsi scolastici di scienze.\nDisegno intelligente.\nLa teoria del disegno intelligente (dall'inglese \"intelligent design\", da intendersi come \"progetto intelligente\") \u00e8 anche nota come \"creazionismo evolutivo\" o \"creazionismo scientifico\". Una larga parte della comunit\u00e0 scientifica ritiene che sia stato introdotto per motivi che esulano dalla scienza, ma che hanno pi\u00f9 a che fare con il sostegno alla fede cristiana e ad una certa politica americana.\nQuesta teoria \u00e8 nata da una critica ad alcune lacune del darwinismo che lo stesso Darwin aveva descritto nel capitolo \"Dubbi\" del suo lavoro pi\u00f9 noto, \"L'origine delle specie\".\nLa teoria del Disegno intelligente si fonda inoltre sul concetto di \"complessit\u00e0 irriducibile\". L'inventore del concetto, il biochimico Michael Behe, illustra questo concetto tramite l'esempio della trappola per topi. Essa \u00e8 composta di pochi, semplici elementi, senza uno dei quali essa non funziona affatto: \u00e8 dunque \"irriducibile\". Si tratta in pratica di una moderna riproposizione dell'esempio dell'orologio (-\"supponiamo che io abbia trovato per terra un orologio, e mi si chieda come abbia fatto a trovarsi l\u00ec. Difficilmente potrei dare la stessa risposta di prima, e cio\u00e8 che, per quanto ne sappia, l'orologio si trova l\u00ec da sempre.\"-) portata da William Paley (1743-1805), arcidiacono di Carlisle, nel suo libro \"Teologia Naturale\" (1802).\nApplicando questo principio a vari organismi e organi presenti in natura se ne desume, secondo i sostenitori del Disegno intelligente, che \u00e8 impossibile che essi siano lo \"stadio evoluto\" di qualcosa che c'era prima. Ci\u00f2 induce a ritenere probabile (assai pi\u00f9 che sotto un'ipotesi di pura casualit\u00e0) che questi organismi siano apparsi in questo stadio perfetto e funzionante da un momento in poi e non abbiano avuto \"progenitori\". Esempi portati a sostegno di questo argomento sono i batteri unicellulari, l'occhio, il sangue, i reni.\nIl disegno intelligente non \u00e8 tuttavia rigorosamente scientifico, e la maggior parte della comunit\u00e0 scientifica, la quale sostiene la teoria evoluzionistica, non lo considera valido. Infatti, la quasi totalit\u00e0 degli scienziati afferma che il suo maggiore argomento, quello della irriducibilit\u00e0 degli organismi complessi, sia stato superato gi\u00e0 negli anni immediatamente successivi a Darwin stesso, in particolare:\nUn esempio classico \u00e8 l'origine degli ossicini nella catena uditiva dell'orecchio interno dei vertebrati, la cui evoluzione \u00e8 descritta in termini strettamente darwiniani, oltre a quella dell'occhio negli animali superiori, e in altri casi ritenuti significativi dai sostenitori del Disegno intelligente, con taglio divulgativo, nei testi di Stephen Jay Gould e Richard Dawkins, e, in modo non divulgativo, da numerosi autori fin dai primi anni del Novecento.\nLa ricerca paleontologica inoltre ha messo alla luce sequenze evolutive di forme viventi, permettendo spesso di evidenziare la variazione nel tempo delle funzioni di alcuni organi e mostrando un panorama coerente di evoluzione ed espansione sulla terra degli esseri viventi a partire da forme semplici a forme pi\u00f9 complesse.\nInfine, il disegno intelligente, come tutte le versioni del creazionismo, non \u00e8 falsificabile e rimanda a cause sconosciute per definizione. Per questo ad esso non pu\u00f2 essere riconosciuto lo \"status\" di teoria scientifica.\nCreazionismo islamico.\nDiversi movimenti liberali all'interno dell'Islam generalmente accettano le posizioni scientifiche circa l'et\u00e0 della terra, l'et\u00e0 del cosmo e l'evoluzione. Tuttavia uno studio del 2007 ha evidenziato che solo l'8% degli egiziani, 11% del malaysiani, il 14% dei pakistani, il 16% di indonesiani e il 22% dei turchi \u00e8 d'accordo sul fatto che la teoria di Darwin \u00e8 certamente o probabilmente vera e uno studio del 2006 ha evidenziato che circa un quarto dei turchi adulti \u00e8 convinto che gli esseri umani si sono evoluti da precedenti specie animali. Al contrario, uno studio del 2007 ha evidenziato che solo il 28% dei kazaki pensa che la teoria evoluzionistica \u00e8 falsa; questa frazione \u00e8 molto inferiore a quel 40% di adulti degli Stati Uniti che ha lo stesso parere.\nIn Turchia, una campagna contro la teoria dell'evoluzione \u00e8 stata condotta dal movimento di Nurculuk Said Nursi sin dalla fine del 1970. Allo stato attuale, il suo principale esponente \u00e8 lo scrittore Harun Yahya (pseudonimo di Adnan Oktar) che utilizza Internet come uno dei principali mezzi di per la propagazione delle sue idee.\nInduismo ed evoluzione.\nLe opinioni degli Ind\u00f9 spaziano su una vasta gamma di punti di vista per quanto riguarda l'evoluzione, creazionismo, e l'origine della vita. A questo proposito alcune scuole ind\u00f9 non trattano letteralmente il mito scritturale della creazione, lasciando cos\u00ec aperta la possibilit\u00e0 di accettare la teoria dell'evoluzione. Alcuni ind\u00f9 trovano prove a sostegno o prefiguraziono delle idee evolutive nelle Scritture, vale a dire nei Veda. Un'eccezione a questa accettazione \u00e8 la Societ\u00e0 Internazionale per la Coscienza di Krishna (ISKCON), che comprende diversi membri che si oppongono attivamente al \"darwinismo\" e alla moderna sintesi evolutiva.\nBuddhismo ed evoluzione.\nDal momento che non \u00e8 in contrasto con i principi della loro religione, la maggior parte dei buddisti accettano tacitamente la teoria dell'evoluzione. Poich\u00e9 il buddismo non si occupa di questo tipo di problemi, molti buddisti non considerano tale questione particolarmente significativa o utile dal punto di vista religioso, poich\u00e9 il Buddha ha detto che l'unica realt\u00e0 \u00e8 la realt\u00e0 percepita.\nIl Buddha ha sostenuto che non vi \u00e8 alcuna necessit\u00e0 razionale dell'esistenza di un dio creatore, perch\u00e9 tutto in ultima analisi viene creato dalla mente. La credenza in un creatore non \u00e8 indispensabile per una religione basata sulla fenomenologia. Dal momento che il credere in un creatore non \u00e8 necessario, una particolare teoria sulla vita e sulla causa dell'universo non sono necessarie.\nSi pu\u00f2 dare una interpretazione della Aga\u00f1\u00f1a Sutta sposando l'idea che si tratti di una teoria dell'evoluzione (anche se questo pu\u00f2 essere difficile da sostenere).\nCreazionismo non religioso.\nAlcuni attribuiscono la creazione della vita sulla Terra non ad un'entit\u00e0 divina, ma all'intervento di una civilt\u00e0 extraterrestre (ipotesi inerente all'esobiologia): spiccano i sostenitori della panspermia diretta, propugnata da Francis Crick (Nobel per la scoperta del DNA), ma esistono anche sostenitori di teorie molto pi\u00f9 azzardate, introdotte da Zecharia Sitchin, da Erich von D\u00e4niken e da Claude Vorilhon, fondatore del movimento raeliano.\nTuttavia queste ipotesi limitandosi alla problematica dell'origine o nascita della vita sulla terra, non entrano nella discussione sulle modalit\u00e0 e cause di come questa possa essersi evoluta. Fa eccezione Vorilhon, che afferma che tutte le specie viventi (estinte e non) sarebbero frutto non dell'evoluzione ma dell'ingegneria genetica applicata da presunti alieni. Sitchin e von D\u00e4niken, invece, si limitano ad ipotizzare che la spiegazione addotta da Vorilhon (il quale, per\u00f2, la pubblic\u00f2 molto dopo di loro) varrebbe per i soli esseri umani.\nDevoluzionismo.\nGiuseppe Sermonti, ex professore universitario di genetica, \u00e8 autore di una variante dell'antievoluzionismo che ha creato un certo scalpore mediatico: l'ipotesi del devoluzionismo. Nel suo libro \"La luna nel bosco\" (1985) sostiene esplicitamente la discendenza delle scimmie dalla linea di discendenza (filetica) umana. In altre parole, suggerisce che siano le scimmie a discendere dagli uomini.\nL'idea di Sermonti \u00e8 considerata, dalla comunit\u00e0 scientifica, come pseudoscienza: infatti, per la teoria dell'evoluzione, gli uomini non discendono dalle moderne scimmie, ma hanno con esse un antenato comune definito (in termini divulgativi) proto-scimmia. Tali progenitori vissero in Africa milioni di anni fa, a seguito del sollevamento del Rift Valley, che divise geograficamente la popolazione delle proto-scimmie. Le proto-scimmie rimaste isolate nelle foreste si sarebbero evolute nelle scimmie moderne, mentre le proto-scimmie rimaste isolate nelle praterie/savane si sarebbero evolute nell'uomo moderno.\nSecondo l'ipotesi di Sermonti, comunit\u00e0 di uomini (gi\u00e0 comparse come tali, cio\u00e8 \"Homo sapiens sapiens\", sulla Terra) costrette a vivere in condizioni ed ambienti estremi per generazioni siano diventate \"estreme\" e selvagge esse stesse; in sostanza, tali comunit\u00e0 umane si sarebbero adattate secondo necessit\u00e0, a livello biologico, psichico e morale, ad un ambiente non pi\u00f9 umano, e che dunque non permetteva pi\u00f9 all'essere umano di rimanere tale. Tale ipotesi, insieme ad altre ipotesi alternative all'evoluzionismo, in ambienti estranei alla comunit\u00e0 scientifica, \u00e8 sostenuta anche dal paleontologo dell'Universit\u00e0 di Siena Roberto Fondi.\nLa critica di Sermonti al darwinismo inizia nel 1970, e arriva alle sue conseguenze finali affermando che:\nIn ambiti estranei alla comunit\u00e0 scientifica tale ipotesi \u00e8 sostenuta, seppur con basi diverse, anche dall'archeologo e scrittore Michael A. Cremo, che, insieme al collega Richard L. Thompson, nel suo libro \"Forbidden Archeology\" (1993), sostengono di avere numerose prove (in forma di scheletri, impronte e manufatti umani) le quali testimonierebbero che esseri umani, gi\u00e0 classificabili come \"Homo sapiens\", abitavano il pianeta diversi milioni di anni fa.\nLe critiche da parte della comunit\u00e0 scientifica.\nSia Sermonti che Cremo sono stati molto criticati dalla comunit\u00e0 scientifica, che ha considerato le prove dell'uno insufficienti, le prove dell'altro errate.\nIl CICAP rileva in Sermonti un atteggiamento antiscientifico; questa tesi viene sostenuta citando un brano del suo libro \"Dimenticare Darwin\":\nInoltre gli vengono contestate affermazioni errate sulla teoria dell'evoluzione:\n \nUna critica che \u00e8 stata mossa consiste nella constatazione che il Devoluzionismo non fornisce alcuna spiegazione di come si sviluppino le forme di vita pi\u00f9 complesse, da cui quelle pi\u00f9 semplici sono derivate per devoluzione. In questo senso il Devoluzionismo non pu\u00f2 essere considerato una alternativa all'evoluzionismo, poich\u00e9 non riesce a spiegare scientificamente l'attuale complessit\u00e0 biologica.\nAltre opinioni su evoluzione e fede.\nAnche il noto fisico italiano Antonino Zichichi ha mosso una forte critica contro l'evoluzionismo, partendo dalla sua solida fede cattolica e sviluppando alcune argomentazioni di tipo scientifico. La validit\u00e0 di queste ultime \u00e8 stata per\u00f2 fortemente criticata nel merito dagli specialisti della materia dato che Zichichi non ha assolutamente una formazione scientifica pertinente, non provenendo da nessun percorso di tipo biologico, biomolecolare, naturalistico o paleontologico, evidenziando elementari carenze conoscitive. Infatti, nel suo libro \"Perch\u00e9 io credo in Colui che ha fatto il mondo\" (1999), egli scrive:\nEgli, dunque, critica non solo una parte fondamentale della teoria di Darwin, ma anche la stessa struttura scientifica di tale teoria. Al contempo, per\u00f2, dimostra di ignorare sia la sequenza fossile degli ominidi antecedente alla comparsa di \"H.sapiens\" e \"H.neandertalensis\" (quest'ultimo non \u00e8 nemmeno antenato diretto di \"H.sapiens\"), che le datazioni dei ritrovamenti paleontologici, le quali concordano nel confermare la contemporanea presenza sulla Terra di entrambi per un certo lasso di tempo, e la precedente differenziazione di \"H.sapiens\" 200\u00a0000 anni fa. Questa sua ignoranza giustifica gli aggettivi \"miracolosi ... inspiegabili ... improvvisi\" che usa al riguardo della questione. Comunque, continua:\nZichichi dunque nega esplicitamente la validit\u00e0 e la solidit\u00e0 dell'evoluzionismo, che si fonderebbe soltanto sull'opinione generale dell'uomo comune. Infine, il fisico italiano conclude:\nZichichi, pur facendo spesso riferimento alla matematica, trascura le dimensioni temporali della storia dell'universo e della vita sulla Terra (peraltro spesso datate con metodi fisici basati sul decadimento radioattivo). Oltre al fatto che l'affermazione sui \"10\u00a0000 anni\" \u00e8 inesatta, in quanto la specie \"H. sapiens\" \u00e8 presente sulla Terra da circa 200\u00a0000 anni (si veda Paleoantropologia), 10\u00a0000 anni sono una quantit\u00e0 di tempo del tutto irrilevante su scala geologica e dunque evoluzionistica, e la mancanza di evoluzione \"apparente\" in questo lasso di tempo \u00e8 una eventualit\u00e0, contrariamente a quanto afferma Zichichi, niente affatto in contraddizione con la moderna teoria dell'evoluzione, secondo la quale le trasformazioni si possono verificare con velocit\u00e0 variabile, ma sempre su tempi geologici dell'ordine di centinaia di migliaia di anni.\nLa fede cattolica di Zichichi \u00e8 dunque dichiarata secondaria rispetto alla critica scientifica, come egli stesso afferma:\nTuttavia, Zichichi non risparmia critiche anche al creazionismo fondato su una fede cieca e superstiziosa, incurante della scienza:Per Zichichi, quindi, l'unica, vera evoluzione \u00e8 quella intellettuale, che non riguarda i corpi biologici, ma gli intelletti psichici, il punto differenziale di fronte alle scimmie. Zichichi non propone una teoria alternativa (scientifica o spirituale) all'evoluzionismo, ma mira a distruggerne le basi in favore di una ricerca pi\u00f9 approfondita, che consideri ogni aspetto di ci\u00f2 che studia. Dice, infatti:"}
{"id": "522217", "revid": "1632387", "url": "https://it.wikipedia.org/wiki?curid=522217", "title": "3 Inches of Blood", "text": "I 3 Inches of Blood (abbreviato anche in \"3iob\") sono stati una band heavy metal canadese.\nStoria del gruppo.\nIl gruppo si \u00e8 formato nel 2000 a Victoria, per poi trasferirsi a Vancouver, Canada, con Jamie Hooper alla voce, Sunny Dhak e Bobby Froese alla chitarra, Geoff Trawick e il fratello Rich Trawick rispettivamente alla batteria e basso. Il loro nome in italiano significa \"3 pollici di sangue\". Mentre la band stava registrando il primo EP Sect of the White Worm entr\u00f2 in pianta stabile anche Cam Pipes che, inizialmente, doveva solo collaborare in alcune canzoni.\nIl loro debut album Battlecry Under a Winter Sun fu registrato nel 2002 e fu pubblicato per la piccola etichetta discografica \"Teenage Rampage\", l'LP pass\u00f2 in sordina, finch\u00e9 la casa discografica non decise di mandarli in tour di spalla ai The Darkness prima ed ai The Black Dahlia Murder e Himsa poi. Cos\u00ec il gruppo riusc\u00ec a guadagnarsi fama e stima da parte del mondo metal underground e un contratto con la Roadrunner Records nel 2004.\nIn seguito i fratelli Geoff e Rich Trawick, rispettivamente batterista e bassista, lasciano la band insieme ai chitarristi Sunny Dhak e Bobby Froese e vengono sostituiti con Matt Wood dei Goatsblood, un gruppo doom/sludge/noise di Vancouver, Brian Redman, Justin Hagberg e Shane Clark.\nGrazie alla Roadrunner la canzone \"Deadly Sinners\" tratta dal loro secondo album Advance and Vanquish compare in sampler, compilation e addirittura nel videogame Tony Hawk's Underground 2 creando una grande pressione sul gruppo e regalandogli una grande popolarit\u00e0, che culmina con un posto nel RoadRage Tour 2005.\nNel 2005 il chitarrista Hagberg \u00e8 comparso nella canzone \"Dawn of a Golden Age\" del CD \"All Star Session\" in onore ai 25 anni della Roadrunner Records. Nell'ottobre 2006 hanno aperto per gli Iron Maiden nella tappa di Irvine, California del \"A Matter of Life and Death Tour\".\nIl nuovo album \"Fire Up the Blades\" viene scritto a Tacoma, e le canzoni vengono eseguite in vari show nella zona di Washington. Nel dicembre 2006 la band comincia a registrare il materiale negli Armoury Studios (dove hanno lavorato anche AC/DC, Aerosmith, Kiss) con il batterista degli Slipknot Joey Jordison nelle vesti di produttore.\nNei mesi di gennaio/febbraio 2007 la band si imbarca in un tour statunitense di supporto a Cradle of Filth e 69 Eyes, e a marzo vola in Inghilterra per supportare i Biomechanical.\nMentre il gruppo \u00e8 impegnato nell'Ozzfest, Jamie Hooper comincia ad avere problemi alla gola e per evitare problemi permanenti \u00e8 stato costretto al riposo. Al suo posto le parti in scream vengono cantate dal chitarrista Justin Hagberg. Hooper non si esibir\u00e0 con la band fino al 2009.\nInoltre in seguito ad una rissa con il batterista dei Saxon Nigel Glocker il 10 novembre 2007 dopo la partecipazione all'Hard Rock Hell festival, i 3 Inches of Blood hanno licenziato il batterista Alexei Rodriguez via internet e si sono scusati per il suo comportamento.\nNel 2008 hanno partecipato ad un tour con The Black Dahlia Murder, Hate Eternal e Decrepit Birth e successivamente la Roadrunner non ha sfruttato l'opzione per un terzo album lasciando la band libera.\nAl riguardo Cam Pipes ha dichiarato di essere felice dello scioglimento del contratto in quanto il gruppo non aveva gradito la promozione offerta a \"Fire Up the Blades\".\nIl 2 giugno 2015 la band annuncia lo scioglimento, dopo gli ultimi 2 concerti finali del 7 e 8 di novembre al Commodore Ballroom di Vancouver.\nStile e influenze.\nI testi sopra le righe, la voce in stile Rob Halford, inizialmente con un \"look\" che sembrava pi\u00f9 di un gruppo pop-punk alla moda e vestiti di marche come la \"Atticus\", hanno portato molti a pensare a loro come a una parodia del classico heavy metal. Il cantante Cam Pipes al riguardo ha commentato:\nInoltre c'\u00e8 sempre gran confusione riguardo ai cantanti, Pipes infatti canta in falsetto e Hooper in scream.\nLa maggior parte dell'influenza risiede in gruppi heavy metal pre-1985 come Judas Priest, Iron Maiden e altri gruppi della NWOBHM. Infatti uno dei pi\u00f9 importanti principi della filosofia della band \u00e8 nato in risposta alla grande popolarit\u00e0 di generi come Nu-Metal, Metalcore e Emo.\nIronia della sorte la Roadrunner Records (con la quale sono sotto contratto) \u00e8 stata l'etichetta che pi\u00f9 ha puntato su questi generi, la spiegazione migliore probabilmente \u00e8 contenuta nelle parole del cantante Hooper:"}
{"id": "522218", "revid": "110157", "url": "https://it.wikipedia.org/wiki?curid=522218", "title": "Arcidiocesi di Dacca", "text": "Larcidiocesi di Dacca (in latino: \"Archidioecesis Dhakensis\") \u00e8 una sede metropolitana della Chiesa cattolica in Bangladesh. Nel 2019 contava 80.487 battezzati su 24.419.640 abitanti. \u00c8 retta dall'arcivescovo Bejoy Nicephorus D'Cruze, O.M.I.\nTerritorio.\nL'arcidiocesi comprende i distretti civili di Dacca, Gazipur, Manikganj, Munshiganj, Narsingdi e Narayanganj nella divisione di Dacca, e i distretti di Brahmanbaria e di Comilla nella divisione di Chittagong in Bangladesh.\nSede arcivescovile \u00e8 la citt\u00e0 di Dacca, dove si trova la cattedrale di Santa Maria.\nIl territorio si estende su 12.000\u00a0km\u00b2 ed \u00e8 suddiviso in 24 parrocchie.\nStoria.\nIl vicariato apostolico del Bengala Orientale fu eretto da papa Pio IX il 15 febbraio 1850 con il breve \"Exponendum Nobis\", ricavandone il territorio dal vicariato apostolico del Bengala (oggi arcidiocesi di Calcutta).\nIl 1\u00ba settembre 1886 il vicariato apostolico fu elevato a diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", la diocesi, che assunse il nome di \u00abdiocesi di Dacca\u00bb, entr\u00f2 a far parte della provincia ecclesiastica dell'arcidiocesi di Calcutta.\nIl 13 dicembre 1889 e il 25 maggio 1927 cedette porzioni del suo territorio a vantaggio dell'erezione rispettivamente della prefettura apostolica dell'Assam (oggi arcidiocesi di Shillong) e della diocesi di Chittagong (oggi arcidiocesi di Chattogram).\nIl 3 luglio 1929 passarono sotto la giurisdizione dei vescovi di Dacca quattro parrocchie che fino ad allora dipendevano dai vescovi di S\u00e3o Tom\u00e9 di Meliapore in virt\u00f9 dei diritti del \"padroado\" portoghese.\nIl 15 luglio 1950 la diocesi \u00e8 stata elevata al rango di arcidiocesi metropolitana con la bolla \"Rerum locorumque\" di papa Pio XII.\nIl 17 gennaio 1952, il 15 maggio 1987 e l'8 luglio 2011 l'arcidiocesi ha ceduto altre porzioni di territorio a vantaggio dell'erezione rispettivamente del vicariato apostolico di Haflong (oggi diocesi di Aizawl in India), della diocesi di Mymensingh e della diocesi di Sylhet.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2019 su una popolazione di 24.419.640 persone contava 80.487 battezzati, corrispondenti allo 0,3% del totale."}
{"id": "522219", "revid": "92723", "url": "https://it.wikipedia.org/wiki?curid=522219", "title": "Diocesi di Mymensingh", "text": "La diocesi di Mymensingh (in latino: \"Dioecesis Mymensinghensis\") \u00e8 una sede della Chiesa cattolica in Bangladesh suffraganea dell'arcidiocesi di Dacca. Nel 2019 contava 83.409 battezzati su 18.831.200 abitanti. \u00c8 retta dal vescovo Paul Ponen Kubi, C.S.C.\nTerritorio.\nLa diocesi comprende i distretti civili di Mymensingh, Jamalpur, Netrokona e Sherpur della divisione di Mymensingh, e i distretti di Kishorganj e Tangail della divisione di Dacca in Bangladesh.\nSede vescovile \u00e8 la citt\u00e0 di Mymensingh, dove si trova la cattedrale di San Patrizio.\nIl territorio si estende su 16.448\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 15 maggio 1987 con la bolla \"Ex quo superno\" di papa Giovanni Paolo II, ricavandone il territorio dall'arcidiocesi di Dacca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 18.831.200 persone contava 83.409 battezzati, corrispondenti allo 0,4% del totale."}
{"id": "522220", "revid": "1543377", "url": "https://it.wikipedia.org/wiki?curid=522220", "title": "Dorset Naga", "text": "Il Dorset Naga (anche conosciuto come Naga Dorset) \u00e8 una cultivar di peperoncino della specie \"Capsicum chinense\" originaria dell'Inghilterra.\n\u00c8 stata sviluppata nel Dorset, in Inghilterra, da Michael e Joy Michaud.\n\u00c8 imparentata con la cultivar Naga Morich del Bangladesh.\nA marzo 2006 \u00e8 salita agli onori della cronaca come la cultivar pi\u00f9 piccante del mondo.\nCaratteristiche.\nIl frutto, di forma conica, \u00e8 largo circa due centimetri e lungo fino a quattro centimetri. Il colore va dal verde al rosso, passando per l'arancione.\nPiccantezza.\nI campioni mandati dalla societ\u00e0 produttrice a due differenti laboratori statunitensi hanno dato risultati di 876.000 e 970.000 SHU.\nNel maggio 2006, l'azienda \"Peppers by Post\" don\u00f2 tre piante di Dorset Naga al programma \"Gardeners' World\" della BBC, per partecipare ad un concorso di peperoncini. Le piante vennero cresciute in vasi da 22 cm e innaffiate con impianto a capillarit\u00e0 in una serra non riscaldata. I test effettuati nel settembre dello stesso anno dall'Universit\u00e0 di Warwick diedero il sorprendente risultato di 1.598.227 SHU. La stessa \"Peppers by Post\" ha preso le distanze dal risultato, in attesa di conoscere i dettagli dei procedimenti utilizzati per la taratura."}
{"id": "522226", "revid": "83531", "url": "https://it.wikipedia.org/wiki?curid=522226", "title": "Daniel Carter (musicista)", "text": "\u00c8 attivo principalmente a New York dal 1970. Carter ha registrato con William Parker, DJ Logic, Thurston Moore, Yo La Tengo, Soul-Junk e Matthew Shipp. \u00c8 un membro della cooperativa free jazz \"Other Dimensions In Music\".\nIn tour in Italia nel 2006 con i Wizard Trio."}
{"id": "522227", "revid": "124240839", "url": "https://it.wikipedia.org/wiki?curid=522227", "title": "Metantiolo", "text": "Il metantiolo (anche detto metilmercaptano) \u00e8 un gas incolore caratterizzato dall'odore fetido, simile al cavolo marcio. \u00c8 una sostanza naturale, che si trova normalmente nel sangue, nel cervello, e in altri tessuti umani e animali. \u00c8 anche abitualmente rilasciato dalle feci. Si trova anche in alcuni cibi, come alcuni tipi di noci e formaggi. \u00c8 uno dei principali agenti chimici responsabili dell'alitosi e del cattivo odore delle flatulenze. Causa, probabilmente, il cattivo odore delle urine a seguito della digestione degli asparagi. La formula chimica per il metantiolo \u00e8 CH3SH; \u00e8 classificato come un tiolo.\nIl metantiolo viene rilasciato dalla materia organica in decomposizione di organismi morti nelle paludi ed \u00e8 presente nel gas naturale di certe regioni degli Stati Uniti, nel carbone, e in alcuni petroli grezzi.\nInoltre il metantiolo si pu\u00f2 ossidare secondo la reazione:\n&lt;chem&gt;CH3SH + O2 = CH4 + SO2&lt;/chem&gt;"}
{"id": "522232", "revid": "1543377", "url": "https://it.wikipedia.org/wiki?curid=522232", "title": "Loyd Blankenship", "text": "\u00c8 l'autore di \"The Conscience of a Hacker\" (\"La coscienza di un Hacker\", noto anche come \"The Hacker Manifesto\"), che scrisse dopo essere stato arrestato e che venne pubblicato dall'e-zine Phrack. Loyd lesse e comment\u00f2 \"The Hacker Manifesto\" all'incontro di \"hacker\" H2K2 a Las Vegas. Ha inoltre scritto il libro del gioco di ruolo \"cyberpunk\" \"GURPS Cyberpunk\", che per via del suo coinvolgimento venne sequestrato dai servizi segreti statunitensi."}
{"id": "522235", "revid": "3923465", "url": "https://it.wikipedia.org/wiki?curid=522235", "title": "The Mentor", "text": ""}
{"id": "522236", "revid": "3923468", "url": "https://it.wikipedia.org/wiki?curid=522236", "title": "The mentor", "text": ""}
{"id": "522237", "revid": "1305772", "url": "https://it.wikipedia.org/wiki?curid=522237", "title": "Mentor", "text": ""}
{"id": "522247", "revid": "287204", "url": "https://it.wikipedia.org/wiki?curid=522247", "title": "Clitocybe phyllophila", "text": "\"Clitocybe phyllophila\" (Pers.) P. Kumm., \"F\u00fchrer Pilzk.\" (Zwickau): 122 (1871).\nDescrizione della specie.\nCappello.\nConvesso-umbonato in giovent\u00f9, poi spianato ed irregolarmente imbutiforme. 4 \u2013 8\u00a0cm, eccezionalmente pu\u00f2 arrivare a 10\u00a0cm di diametro. Cuticola bianca-bianco sporco, tendente a screpolarsi con l'et\u00e0. Margine ondulato, poco carnoso.\nLamelle.\nSono adnate, fitte e sottili, leggermente decorrenti sul gambo biancastre leggermente rosate con l'et\u00e0.\nGambo.\n4-7 x 0,5-1,5\u00a0cm, cilindrico, spesso ricurvo, fibroso, biancastro poi rosato, striato longitudinalmente.\nNon possiede n\u00e9 anello, n\u00e9 volva ed \u00e8 difficilmente staccabile dal cappello.\nCarne.\nChiara, immutabile.\nHabitat.\nCresce su fogliame sia di latifoglie che di conifere, estate - autunno.\nCommestibilit\u00e0.\nVelenoso, come la maggior parte delle \"Clitocybe\" bianche di piccole dimensioni.\nContiene una quantit\u00e0 non trascurabile di \"muscarina\", un alcaloide e pertanto pu\u00f2 provocare l'omonima sindrome.\nElevata la sua pericolosit\u00e0 in quanto facilmente confondibile con le specie qui di seguito riportate."}
{"id": "522251", "revid": "2056951", "url": "https://it.wikipedia.org/wiki?curid=522251", "title": "Bifora", "text": "La bifora \u00e8 un tipo di finestra.\n\u00c8 divisa verticalmente in due aperture, divise da una colonnina o da un pilastrino su cui poggiano due archi, a tutto sesto o acuti. A volte viene poi incorniciata da un ulteriore arco e nello spazio tra i due archi \u00e8 inserita una decorazione, uno stemma, o un'apertura circolare.\nTipica del periodo Romanico e Gotico, nel quale divenne motivo ornamentale di finestre e di campanili, fu usata spesso anche in epoca rinascimentale. Le bifore appaiono alla fine dell'antichit\u00e0. Sono molto frequenti nell'architettura paleocristiana e bizantina (come a Ravenna), sono abbondantemente riprese anche dall'architettura musulmana in Spagna. \nIn seguito venne per lo pi\u00f9 abbandonata per tornare in voga nell'Ottocento nel periodo dell'eclettismo e della riscoperta degli stili antichi (neogotico, neorinascimentale...).\nTra i pi\u00f9 antichi esempi di bifore italiane si possono osservare le finestre del Battistero di Galliano e la facciata di San Giovanni in Sinis, risalenti all'XI secolo, mentre all'epoca gotica risalgono il campanile di Pomposa e i palazzi comunali dell'Italia Centrale e Settentrionale."}
{"id": "522255", "revid": "123639416", "url": "https://it.wikipedia.org/wiki?curid=522255", "title": "Se morisse mio marito", "text": "Se morisse mio marito (titolo originale \"Lord Edgware Dies\") \u00e8 un romanzo giallo di Agatha Christie scritto nel 1933. \u00c8 il settimo libro dell'autrice con il personaggio di Hercule Poirot come protagonista.\nTrama.\nPoirot \u00e8 a cena in un ristorante con il capitano Arthur Hastings, suo amico e collaboratore. Ad un tratto vengono avvicinati dalla celebre attrice Jane Wilkinson che desidera parlare di un suo problema col famoso investigatore. L'attrice confessa a Poirot il desiderio di separarsi dal vecchio ed eccentrico marito Lord Edgware, che per\u00f2 rifiuta il divorzio. La diva afferma inoltre che sarebbe disposta a ricorrere a qualsiasi mezzo pur di ottenere la separazione, e chiede poi a Poirot di convincere suo marito a concederle il divorzio. Quando lui, piuttosto riluttante, va dall'uomo con quest'incarico, Lord Edgware gli dice che ha gi\u00e0 accordato il divorzio e ha scritto una lettera a Jane per comunicarglielo. Pi\u00f9 tardi, Jane afferma di non aver mai ricevuto questa lettera. Nella notte dell'omicidio, sembra che la donna sia andata a casa di Edgware. Il maggiordomo la fa entrare, e Jane si dirige immediatamente nello studio del marito. Il giorno seguente, Lord Edgware viene trovato assassinato e il Capo Ispettore Japp mette al corrente di tutto Poirot. Ma nel giornale del giorno c'\u00e8 un articolo su un ricevimento, al quale ha preso parte proprio Jane Wilkinson. Al party c'erano tredici invitati, uno di questi ha detto che la sfortuna si sarebbe abbattuta sul primo che si fosse alzato da tavola, ed \u00e8 stato Jane a farlo. Un altro degli ospiti \u00e8 Donald Ross. La polizia non riesce a risolvere il caso.\nPi\u00f9 tardi, l'attrice Carlotta Adams viene trovata morta per overdose di Veronal. Sul luogo del delitto c'\u00e8 una misteriosa scatoletta d'oro che conteneva la polvere fatale. L'incisione diceva: Da D, Parigi, novembre. Poirot cerca di capire il significato della frase e di raccogliere qualche indizio. Ad un altro party, a cui partecipa Jane Wilkinson, viene tirato fuori l'argomento di Paride (in inglese Paris, quindi uguale anche alla capitale francese), e la Jane presente pensa che Donald Ross si riferisca alla capitale della Francia, non al personaggio mitologico. Ross non riesce a comprendere come mai all'altro ricevimento a cui avevano partecipato insieme, Jane conoscesse molto bene la mitologia e adesso invece no. Ross chiama quindi Poirot per informarlo ma, prima che possa dire che cosa ha scoperto, viene pugnalato.\nAlla fine del libro, si scopre che \u00e8 Jane Wilkinson l'assassina, ha pagato Carlotta Adams per fingere di essere lei la sera al ricevimento. Carlotta era un'esperta in mitologia greca, per questo ne ha parlato lungamente con Ross. Avendo quindi un alibi assicurato, Jane \u00e8 andata a casa di Lord Edgware e l'ha ucciso. Pi\u00f9 tardi, nella sua camera d'albergo, Jane fa scivolare nel bicchiere di Carlotta del Veronal, mentre la sta pagando. Jane poi trova una lettera di Carlotta destinata alla sorella nella quale scriveva del suo travestimento da Jane e che stava per essere pagata. Jane non pu\u00f2 lasciare che la lettera arrivi a destinazione in quel modo, sta per distruggerla quando rileggendola scopre che eliminandone una pagina e cambiando un \u201clei\u201d con un \u201clui\u201d verrebbe accusata un'altra persona; poi mette il Veronal nella scatolina dorata con la scritta \u201cParigi\u201d in modo da far credere che Carlotta ne fosse dipendente. La donna aveva fatto creare la scatola la settimana prima, ma Poirot si reca nel negozio e scopre che la scritta \u201cNovembre\u201d vi era stata apposta solo per creare confusione. Al party, quando Jane capisce di aver fatto una gaffe con Donald Ross inducendolo a sospettare che la Wilkinson vista alla festa non era la vera attrice, la donna decide di ucciderlo. Jane ha ucciso il marito perch\u00e9 voleva sposarsi con il Duca di Merton, un cattolico che non avrebbe preso in moglie una donna divorziata. Nell'ultimo capitolo, la Wilkinson prima della sua esecuzione capitale scrive una lettera a Poirot dove spiega come ha commesso i suoi crimini."}
{"id": "522256", "revid": "149726", "url": "https://it.wikipedia.org/wiki?curid=522256", "title": "Ur III", "text": ""}
{"id": "522258", "revid": "149726", "url": "https://it.wikipedia.org/wiki?curid=522258", "title": "Terza Dinastia Ur", "text": ""}
{"id": "522266", "revid": "66387", "url": "https://it.wikipedia.org/wiki?curid=522266", "title": "Canicola", "text": "La can\u00eccola (o solleone come sinonimo) rappresenta il periodo di caldo afoso e opprimente delle ore centrali della giornata, caratterizzato da alti valori di temperatura e umidit\u00e0 e assenza di vento.\nDefinizione.\nIl nome deriva dal latino \"canicula\" (\"piccolo cane\"), della costellazione del Cane Maggiore, che sorge e tramonta con il Sole (levata eliaca) dal 24 luglio al 26 agosto (il periodo appunto della \"can\u00eccola\"). Il nome della costellazione deriva probabilmente dagli antichi Egizi, in quanto avvertiva (come un cane vigile) l'arrivo del periodo delle inondazioni del Nilo.\nNel Medioevo essa incominciava il 25 luglio, festa di San Cristoforo e terminava il 24 agosto. Questo periodo dell'anno aveva una particolare attrazione simbolica nella cultura popolare: per esempio vi cadeva la festa di San Guinefort, il santo cane. Il forte simbolismo di questo periodo era derivato da varie credenze: si pensava per esempio che la presenza di Sirio nel cielo fosse la causa della calura, sommandosi il suo calore a quello del sole; aveva risvolti malefici per il \"surriscaldamento del sangue\" che facilitava le malattie, in realt\u00e0 causate dall'aumento delle zanzare malariche. Il caldo canicolare influenzava, sempre secondo le credenze medievali, anche la riuscita di alcune ricette tecniche, per cui era il periodo propizio per procurarsi alcuni ingredienti e lavorarli adeguatamente per ottenere particolari sostanze."}
{"id": "522267", "revid": "486946", "url": "https://it.wikipedia.org/wiki?curid=522267", "title": "La prima notte del dr. Danieli industriale col complesso del... giocattolo", "text": ""}
{"id": "522271", "revid": "66286", "url": "https://it.wikipedia.org/wiki?curid=522271", "title": "Base Amundsen-Scott", "text": "La base permanente Amundsen-Scott South Pole Station \u00e8 un sito di ricerca che sorge al Polo sud geografico; il suo nome \u00e8 in omaggio agli esploratori Roald Amundsen e Robert Falcon Scott.\nStoria.\nRealizzata dagli statunitensi in seguito all'operazione Deep Freeze I in occasione dell'Anno geofisico internazionale, cominci\u00f2 a operare il 9 gennaio 1957 con il supporto del Programma Antartico degli Stati Uniti d'America e la sua attivit\u00e0 non ha mai subito interruzioni.\nIl primo nucleo di edifici, atti a ospitare i 18 membri che per primi trascorsero l'inverno al Polo Sud, nel 1975 fu sostituito da una cupola geodetica chiamata \"Dome\", una struttura d'acciaio di di diametro e 16\u00a0m di altezza, dismessa nel 2003, anno di completamento dei nuovi edifici rialzati rispetto alla superficie glaciale. L'archivio di cui dispone Amundsen-Scott (mezzo secolo di osservazioni meteorologiche continue) \u00e8 il pi\u00f9 importante e completo riguardante il clima del Plateau Antartico.\nNel 2007 vi \u00e8 stato installato il South Pole Telescope, un radiotelescopio di 10 metri di diametro usato per studiare le microonde e le onde millimetriche tra 70 e 300 GHz.\nDal 1957 al 2007 sono state le persone che, a vario titolo, hanno trascorso la stagione invernale australe nella base del Polo Sud.\nClima.\nAd Amundsen-Scott il sole sorge solo all'equinozio di settembre e tramonta solo a quello di marzo, raggiungendo la massima altezza sull'orizzonte durante il solstizio di dicembre (vedi sole di mezzanotte); la conseguente notte polare inizia quindi all'equinozio di marzo a dura fino a quello di settembre, culminando al solstizio di giugno.\nLa temperatura media annua (1957-2006) \u00e8 di (deviazione standard: 0,7\u00a0\u00b0C); il mese pi\u00f9 caldo \u00e8 dicembre (\u221228,0\u00a0\u00b0C), il pi\u00f9 freddo luglio (\u221260,1\u00a0\u00b0C). Com'\u00e8 tipico del clima antartico, il semestre aprile-settembre al Polo Sud accentua i suoi caratteri di Kernlose winter, come si pu\u00f2 cogliere dal catalogo delle temperature medie mensili. Gli estremi termici vanno da \u221212,3\u00a0\u00b0C (25 dicembre 2011) a \u221282,8\u00a0\u00b0C (23 giugno 1982). L'evoluzione climatica su base decennale \u00e8 stata la seguente (media annua):\nLa discesa appare costante ed \u00e8 stata particolarmente marcata nel decennio 1992-2001 (\u221250,01\u00a0\u00b0C); a partire dal 2002, per\u00f2, si \u00e8 assistito a una tendenza al riscaldamento (gli anni storicamente pi\u00f9 caldi sono stati il 2002 con \u221248,0\u00a0\u00b0C e il 2005 con \u221248,1\u00a0\u00b0C), interrottasi nel 2006. Scomponendo l'archivio 1957-2007 delle temperature medie annue in classi di ricorrenza, si ottengono le seguenti frequenze:\nLa variabilit\u00e0 interannuale.\nIn tema evolutivo, appare particolarmente interessante considerare le classi di ricorrenza dei secondi 25 anni (1982-2006)\nRaddoppiano le frequenze estreme, tant'\u00e8 che la deviazione standard passa da 0,39\u00a0\u00b0C (1957-81) a 0,84\u00a0\u00b0C (1982-2006): il che porta a concludere per un aumento della variabilit\u00e0 interannuale, probabile indizio d'una fase di cambiamento climatico, di cui resta per ora difficile stabilire il segno.\nLa stagione estiva.\nNotava George Clarke Simpson, il meteorologo aggregato alla seconda spedizione Scott, che \u00abdeve essere considerata una delle meraviglie dell'Antartide il fatto che includa una vasta area della superficie terrestre in cui la temperatura media durante i mesi pi\u00f9 caldi \u00e8 di oltre 8\u00b0 inferiore allo zero Fahrenheit (\u221222,2 \u00b0C)\u00bb. Dal punto di vista termico, al Polo Sud i \u221220\u00a0\u00b0C rappresentano una sorta di limite superiore, che solo episodicamente, durante l'estate (dicembre e gennaio), viene scavalcato. Nell'archivio di Amundsen-Scott, non sono rare sequenze superiori ai mille giorni in cui la temperatura \u00e8 sempre rimasta al di sotto, con un aumento di frequenza nel ventennio 1986-2006:\nGli estremi invernali.\nLa cronologia del record del freddo al Polo Sud, escludendo i valori intermedi del 1957, \u00e8 la seguente:\nLogistica e identificativi.\nIl terzo rifacimento di Amundsen-Scott, costato 153 milioni di dollari, ha dislocato il personale in due edifici. La base fa parte della rete dell'Organizzazione Meteorologica Mondiale: il codice identificativo \u00e8 89009; nella rete dell'International Civil Aviation Organization \u00e8 identificata come NZSP.\nVoci correlate.\nCose pi\u00f9 a sud del mondo"}
{"id": "522272", "revid": "287204", "url": "https://it.wikipedia.org/wiki?curid=522272", "title": "Aiuto, Poirot!", "text": "Aiuto, Poirot (titolo originale \"The Murder on the Links\") \u00e8 un romanzo poliziesco scritto nel 1923 da Agatha Christie. \u00c8 il secondo libro che narra delle gesta di Hercule Poirot, famoso investigatore belga.\nTrama.\nInvitato a recarsi in Francia per proteggere un uomo minacciato da un pericoloso sconosciuto, il celebre Poirot al suo arrivo ha una sconsolante sorpresa: il suo cliente, a quanto pare, \u00e8 gi\u00e0 stato assassinato da una coppia di misteriosi stranieri. Pregato di investigare il detective belga, accompagnato dal fedele capitano Hastings, scopre che il crimine \u00e8 stato compiuto seguendo lo stesso metodo di un assassinio commesso molti anni prima e che la vittima, pur amando teneramente la moglie, era legata a una donna affascinante ed enigmatica. La polizia, rappresentata dall'arrogante e iperattivo ispettore Giraud, \"il segugio umano\", ha i suoi sospetti ma, come al solito, sar\u00e0 Poirot a dire l'ultima parola, scoprendo una verit\u00e0 rimasta a lungo sepolta."}
{"id": "522274", "revid": "729019", "url": "https://it.wikipedia.org/wiki?curid=522274", "title": "SEPECAT Jaguar", "text": "Il SEPECAT Jaguar \u00e8 un aereo da attacco al suolo bimotore a getto sviluppato in collaborazione tra Francia e Regno Unito negli anni sessanta. E' stato uno dei maggiori programmi aeronautici anglo-francesi. \u00c8 stato uno dei principali cacciabombardieri dell'Arm\u00e9e de l'air francese fino al 1\u00ba luglio 2005 (quando \u00e8 stato sostituito dal Dassault Rafale) ed \u00e8 stato impiegato dalla Royal Air Force britannica fino all'aprile 2007. \u00c8 tuttora in servizio con le aeronautiche militari di alcuni stati dove \u00e8 stato importato, tra cui la Bhartiya V\u0101yu Sen\u0101 indiana e la Al Quwwat al-Jawwiya al-Sultanya al-Omanya dell'Oman.\nStoria.\nIl programma Jaguar venne avviato nei primi anni sessanta in risposta ad un requisito britannico (AST 362) per un addestratore avanzato supersonico a getto per sostituire il Folland Gnat T.1, e l'Hawker Hunter T.7. Nello stesso tempo, forniva la risposta ad una contemporanea esigenza francese per un velivolo economico utilizzabile sia come addestratore subsonico che come cacciabombardiere leggero (denominato ECAT= \u00c9cole de Combat et d'Appui Tactique), con buone prestazioni di decollo e atterraggio da piste corte ed in grado di sostituire il Fouga CM 170 Magister, il Lockheed T-33 Shooting Star e il Dassault MD 454 Myst\u00e8re IV.\nDopo l'avvio dello sviluppo, entrambi i requisiti per l'addestratore francese e britannico cambiarono e portarono rispettivamente alla acquisizione dell'Alpha Jet e dell'Hawker Siddeley Hawk. Nel frattempo la RAF emise un nuovo requisito per il Jaguar, che si voleva in grado di sostituire il McDonnell Douglas F-4 Phantom II GR.2 nel ruolo \"Close Air Support\", ricognizione tattica e cacciabombardiere tattico. Anche i francesi emisero un nuovo requisito richiedendo una versione imbarcata su portaerei che avrebbe dovuto sostituire il Dassault \u00c9tendard IV dell'A\u00e9ronavale. Da questi richieste evidentemente dissimili nacque uno studio per un velivolo completamente diverso da quello impostato in partenza, che alla fine port\u00f2 ad un aereo dalla tecnologia relativamente elevata, supersonico e ottimizzato per l'attacco al suolo in ambiente caratterizzato da un alto livello di minaccia.\nIl nome Jaguar venne scelto in quanto, utilizzabile in entrambe le lingue, rappresentava un sunto delle caratteristiche richieste alla macchina: un predatore temibile, capace di colpire con rapidit\u00e0 e con esiti letali.\nVenne cos\u00ec costituita, da Br\u00e9guet Aviation e British Aircraft Corporation la SEPECAT, Societ\u00e9 Europ\u00e9enne de Production de l'avion ECAT.\nNegli anni successivi vicende societarie portarono la Br\u00e9guet a confluire nella Dassault Aviation e la BAC a far parte della British Aerospace (BAe).\nGli accordi fra le compagnie prevedevano la costruzione in Gran Bretagna di ali, prese d'aria, tronco posteriore della fusoliera e impennaggi, mentre in Francia vengono realizzati le rimanenti componenti della cellula. Il montaggio degli aerei avveniva in entrambi i paesi, a seconda delle rispettive necessit\u00e0.\nAnalogamente, per la produzione dei propulsori, venne costituita la Rolls-Royce Turbom\u00e9ca Ltd., che svilupp\u00f2 appositamente la turboventola RT.172 Adour.\nDescrizione tecnica.\nIl primo volo di un prototipo del Jaguar (esemplare prodotto in Francia, monoposto) risale al 9 gennaio 1968: la macchina si presenta come un elegante monoplano bireattore, con ala alta, a freccia e prese d'aria rettangolari ai lati della fusoliera.\nLe caratteristiche scelte, rispondono ovviamente alle necessit\u00e0 evidenziate in sede di richiesta:\nIl tronco posteriore del velivolo, caratterizzato dalla presenza dei corti postbruciatori delle due turboventole Adour, ricorda decisamente quello del McDonnell Douglas F-4 Phantom II (di 10 anni pi\u00f9 anziano). Sotto alla fusoliera posteriore si trovano una coppia di pinne stabilizzatrici ed una coppia di aerofreni subito dietro ai carrelli principali a ruota doppia.\nL'abitacolo, a seconda delle versioni, \u00e8 monoposto o biposto con i membri dell'equipaggio disposti in tandem su seggiolino eiettabile.\nNel corso della sua vita operativa, il Jaguar rimane sostanzialmente invariato: le uniche modifiche di un certo rilievo riguardano la sagoma del muso (che varia in funzione della strumentazione in dotazione, sulla base dei compiti previsti) e l'installazione di piloni alari d'estradosso, destinati generalmente ad ospitare missili AAM (Matra R550 Magic o AIM-9 Sidewinder).\nPer aumentare l'autonomia il Jaguar pu\u00f2 portare serbatoi di carburante ai piloni alari interni e ventrale, inoltre le versioni monoposto hanno capacit\u00e0 di rifornimento in volo tramite una sonda retrattile sul lato destro del muso.\nArmamento.\nL'armamento fisso del Jaguar \u00e8 costituito da due cannoni da 30mm sotto alla fusoliera anteriore, ADEN per le versioni inglesi e DEFA 550 per quelle francesi.\nAi piloni alari e ventrale possono essere installate una variet\u00e0 di armi, ad ogni pilone alare interno fino a tre bombe da 250\u00a0kg o due da 500\u00a0kg, anche a grappolo o guidate, oppure due lanciarazzi o un missile aria-terra AS-30 o AS-37 (solo per gli aerei francesi). Al pilone ventrale possono essere installate le stesse armi, oppure pod con apparecchiature da ricognizione o per il puntamento di armi a guida laser. I piloni alari esterni hanno capacit\u00e0 di carico pi\u00f9 limitata, possono essere installati una bomba da 250\u00a0kg o 500\u00a0kg oppure un lanciarazzi, ma pi\u00f9 frequentemente un missile Magic o Sidewinder oppure un pod da contromisure elettroniche o contenente lanciatori di Chaff e flare.\nAlcune versioni hanno un pilone alare d'estradosso su ogni semiala, usato generalmente per un missile Magic o Sidewinder. Questa insolita disposizione dell'armamento difensivo consente di mantenere inalterato il numero dei piloni sub-alari disponibili per alloggiare altri carichi esterni, a fronte di una riduzione minima delle prestazioni velocistiche.\nLivree.\nI Jaguar della RAF avevano la livrea standard NATO con le superfici superiori e laterali a chiazze verde scuro FS34079 e grigio scuro FS36118 e tutte le superfici inferiori grigio chiaro FS36357.\nA fine anni settanta venne introdotta una livrea a chiazze verde scuro FS34079 e grigio scuro FS36118 estesa a tutto l'aereo.\nDurante le manovre NATO in Norvegia la livrea dei Jaguar e degli Harrier veniva modificata riverniciando in bianco le parti normalmente verdi.\nI Jaguar impiegati durante la prima guerra del Golfo avevano una livrea interamente rosa deserto.\nA met\u00e0 degli anni novanta venne introdotta per i Jaguar e gli Harrier una nuova livrea con le superfici superiori grigio scuro FS36118 e tutto il resto grigio medio FS36270.\nI Jaguar impiegati per le operazioni sui Balcani e quelli rischierati in Turchia per la prevista operazione Telic avevano una livrea interamente grigio chiaro FS36357.\nI Jaguar della Arm\u00e9e de l'Air avevano la livrea standard NATO con le superfici superiori e laterali a chiazze verde scuro FS34087 e grigio scuro FS36110 e tutte le superfici inferiori grigio chiaro.\nPer le operazioni in Africa veniva adottata una livrea desertica con le superfici superiori e laterali a chiazze marrone scuro FS30257 e sabbia FS33695 e tutte le superfici inferiori grigio chiaro.\nSui Jaguar impiegati durante la prima guerra del Golfo vennero provate altre livree desertiche a chiazze estese a tutto l'aereo, marrone scuro e grigio chiaro oppure marrone chiaro e sabbia.\nLa livrea dell'unico Jaguar M era quella usata per tutti gli aerei imbarcati con blu scuro FS35042 su tutte le superfici superiori e laterali e bianco FS37780 per tutte le superfici inferiori.\nI Jaguar ecuadoregni avevano la livrea usata inizialmente dalla RAF con le superfici superiori e laterali a chiazze verde scuro FS34079 e grigio scuro FS36118 e tutte le superfici inferiori grigio chiaro FS36357.\nI Jaguar indiani avevano la livrea della RAF a chiazze verde scuro FS34079 e grigio scuro FS36118 estesa a tutto l'aereo.\nI Jaguar IM hanno una livrea a chiazze di blu chiaro e blu scuro estesa a tutto l'aereo.\nI Jaguar nigeriani avevano una livrea a chiazze verde chiaro, verde scuro e sabbia estesa a tutto l'aereo.\nI Jaguar omaniti avevano una livrea desertica a chiazze marrone e sabbia estesa a tutto l'aereo.\nImpiego operativo.\nIl Jaguar si \u00e8 rivelato un eccellente bombardiere leggero, in grado di trasportare una considerevole quantit\u00e0 di carico bellico in missioni di lungo raggio. Il limite principale dell'aereo consisteva nella mancanza, almeno iniziale, di un radar frontale: tale limitazione si rifletteva sulla necessit\u00e0 di operare in condizioni di buona visibilit\u00e0.\nTale limite \u00e8 stato superato, nelle ultime versioni disponibili, tramite l'utilizzo del sistema radar Agave che ha consentito di proporre il Jaguar anche per ruoli antinave in combinazione con i missili aria-superficie Sea Eagle.\n\"Francia\".\nL'impiego nell'Arm\u00e9e de l'Air ha visto il Jaguar ricoprire ruoli di appoggio tattico classico e di attacco di precisione (grazie alla possibilit\u00e0 di utilizzare armi a guida laser come il missile AS-30).\nGrazie alla sua versatilit\u00e0, frutto della possibilit\u00e0 di alloggiare nei piloni alari e ventrale gli armamenti pi\u00f9 disparati, il Jaguar \u00e8 stato destinato negli anni anche a ruoli di guerra elettronica o di attacchi anti radar.\nIl primo Jaguar E comp\u00ec il primo volo il due novembre 1971, l'anno seguente due Jaguar A e cinque Jaguar E vennero assegnati al Centre d'Experiences A\u00e9riennes Militaires (CEAM) di Mont-de-Marsan, incaricato dello studio e della sperimentazione delle tattiche d'impiego dei nuovi aerei in servizio.\nIl primo reparto operativo a ricevere i Jaguar fu l'EC 1/7 (1er Escadron della 7me Escadre de chasse) sulla base di Saint Dizier il 24 maggio 1973 in sostituzione dei Dassault MD 454 Myst\u00e8re IV.\nSeguirono l'EC 3/7 il 14 marzo 1974 e l'EC 2/7 il primo maggio.\nL'EC 1/7 e 3/7 avevano come compito il bombardamento tattico nucleare con bombe AN-52., ruolo mantenuto fino al 1993, l'EC 2/7 era prevalentemente un reparto d'addestramento, ma in caso di guerra ne era previsto l'impiego operativo nello stesso ruolo.\nA differenza della RAF, l'Arm\u00e9e de l'Air non aveva un reparto dedicato alla conversione operativa per i piloti di Jaguar, questa parte dell'addestramento veniva eseguita dai reparti operativi usando dei Jaguar E assegnati allo scopo.\nIl sette febbraio 1975 i Jaguar vennero consegnati all'EC 3/11 che era una forza di reazione rapida da inviare ovunque nel mondo per difendere gli interessi francesi.\nNell'ottobre del 1975 venne equipaggiato con Jaguar l'EC 1/11 che aveva come compito l'appoggio tattico in caso di guerra in Europa.\nIl tre novembre 1976 sulla base di Toule-Rosieres venne equipaggiato con Jaguar l'EC 2/11, un reparto dedicato alle missioni SEAD, per questo motivo i suoi Jaguar avevano un telemetro laser Thomson-CSF TAV-38 sotto al muso, la configurazione d'armamento prevedeva un missile AS-37 Martel al pilone ventrale e pod ECM ai piloni alari esterni.\nPer alcuni mesi tra il 1977 ed il 1978 alcuni Jaguar dell'EC 11 vennero rischierati in Senegal per azioni contro i guerriglieri del Fronte Polisario nella regione del Sahara Occidentale, nel corso di queste missioni, denominate dall'Arm\u00e9e de l'Air operazione Lamantin, tre Jaguar vennero abbattuti da fuoco da terra.\nIl primo agosto 1978 l'EC 4/11 di Bordeaux ricevette i Jaguar in sostituzione dei North American F-100 Super Sabre, anche questo reparto era una forza di reazione rapida, come l'EC 4/7 costituito il primo aprile 1980.\nI Jaguar del l'Arm\u00e9e de l'Air sono stati impiegati a pi\u00f9 riprese nel teatro centrafricano del Ciad in appoggio alle truppe governative impegnate contro i ribelli appoggiati dalla Libia che operavano nel nord.\nAll'inizio del 1978 l'Arm\u00e9e de l'Air inizi\u00f2 l'operazione Tacud che consisteva in attacchi al suolo contro i ribelli, durante una di queste missioni il 31 maggio un Jaguar venne abbattuto da un missile SA-7 Grail, altri tre andarono persi durante l'anno.\nA seguito del successo da parte dei ribelli che arrivarono a controllare il nord del Ciad, i francesi ritirarono parte delle proprie forze nel 1980.\nNel 1983 ripresero le ostilit\u00e0 tra i ribelli e le forze governative, i Jaguar dell'Arm\u00e9e de l'Air vennero nuovamente impiegati in attacchi al suolo contro i ribelli, un aereo venne abbattuto da cannoni antiaerei da 23mm nel gennaio 1984 ed un altro and\u00f2 perso per un incidente a maggio, poco prima del ritiro delle forze francesi dal Ciad.\nAll'inizio del 1986 a seguito della costruzione da parte dei ribelli di una base aerea a Wadi Doum per l'aviazione libica, l'Arm\u00e9e de l'Air inizi\u00f2 l'operazione Epervier, i Jaguar ed altri aerei rischierati presso l'Aeroporto di Bangui, nella Repubblica Centrafricana, eseguirono un attacco alla base il 16 febbraio mettendone fuori uso la pista, poi vennero impiegati prevalentemente in missioni di sorveglianza, in una di queste and\u00f2 perso un Jaguar.\nNel gennaio 1987 i Jaguar attaccarono con missili AS-37 le postazioni radar dei ribelli presso la base, poco dopo venne raggiunto un accordo per il cessate il fuoco con le forze governative.\nUna trentina di Jaguar A vennero modificati per impiegare un pod illuminatore laser ATLIS (Automatic Tracking Laser Illumination System) al pilone ventrale e missili AS-30L e bombe a guida laser ai piloni alari interni.\nA seguito dell'invasione del Kuwait da parte dell'Iraq, l'Arm\u00e9e de l'Air avvi\u00f2 l\u2019\"Operazione Daguet\", cio\u00e8 la partecipazione francese alla prima guerra del Golfo, i primi otto Jaguar A dell'EC 11 arrivarono tra il 15 ed il 17 ottobre 1990 alla base saudita di Al Ahsa, alcuni piloti erano veterani delle operazioni in Ciad.\nInizialmente per decisione del governo francese l'Arm\u00e9e de l'Air limit\u00f2 le operazioni al Kuwait, il 15 gennaio 1991, primo giorno di guerra, dodici Jaguar attaccarono un deposito di missili SS-1 Scud nella base aerea Ahmed al Jaber in Kuwait con bombe da 250\u00a0kg e bombe a grappolo Belouga, un Jaguar venne colpito alla fusoliera posteriore da un missile SA-7 Grail ed un altro da un proiettile d'artiglieria contraerea ma entrambi riuscirono a rientrare alla base di Jubail nel nord dell'Arabia Saudita.\nSeguirono molte altre missioni di attacco ad obiettivi iracheni in Kuwait, in una di queste il 22 gennaio i Jaguar dell'Arm\u00e9e de l'Air danneggiarono con missili AS-30L tre navi irachene in una base navale.\nCon l'offensiva di terra in febbraio il governo francese estese le operazioni dell'Arm\u00e9e de l'Air al territorio iracheno, i Jaguar parteciparono agli attacchi alle truppe irachene, ai loro centri di comando ed alle vie di comunicazione allo scopo di isolare le forze irachene in Kuwait dall'Iraq.\nI Jaguar dell'Arm\u00e9e de l'Air rientrarono in Francia a marzo dopo avere compiuto complessivamente 615 sortite senza perdite.\nI Jaguar dell'Arm\u00e9e de l'Air vennero impiegati nelle guerre jugoslave e nella guerra del Kosovo iniziando nel 1993 con il rischieramento di otto Jaguar dell'EC 3/11 sulla base di Istrana presso Treviso.\nContemporaneamente i Jaguar ed altri aerei dell'Arm\u00e9e de l'Air vennero nuovamente impiegati in Africa, stavolta in Ruanda in seguito al genocidio dei Tutsi.\nGli ultimi aerei in servizio per l'Arm\u00e9e de l'Air sono stati ritirati il 1\u00ba luglio 2005.\nI \"Jaguar\" francesi erano inquadrati in diversi squadroni:\n\"Regno Unito\".\nTramontata l'ipotesi dell'utilizzo nel ruolo di addestratore, la RAF utilizz\u00f2 il Jaguar per compiti di bombardamento tattico. Le macchine in versione biposto sono state utilizzate per la conversione operativa dei piloti.\nIl 13 settembre 1973 i primi Jaguar GR.1 vennero consegnati sulla base di Lossiemouth al Jaguar Conversion Team (JCT), un reparto costituito appositamente per l'addestramento dei primi piloti e del personale tecnico.\nIl 5 giugno 1974 sulla stessa base venne costituito il No 54 Squadron come primo reparto operativo su Jaguar.\nIl primo Jaguar T.2 (matricola XX137) venne consegnato al JCT nel settembre 1974.\nSempre sulla base di Lossiemouth il mese successivo venne costituito il No 226 OCU dedicato alla conversione operativa per i piloti di Jaguar. Questo reparto aveva sia Jaguar T.2 che GR.1 e venne in seguito suddiviso in due Squadron di cui era previsto anche l'impiego operativo se necessario.\nOltre che al No 226 OCU vennero assegnati due Jaguar T.2 all'Airplane &amp; Armament Experimental Establishment (A&amp;AEE) di Boscombe Down, che \u00e8 un reparto sperimentale della RAF incaricato di collaudare nuovi velivoli e sistemi di bordo, due (XX835 e ZB615) alla Defense Research Agency (DRA) di Farnbourough, due (XX915 e XX916) all'Empire Test Pilot School (EPTS), che \u00e8 una scuola per piloti collaudatori, entrambi persi in incidenti negli anni ottanta e sostituiti da altri due (XX145 e XX830), ed almeno uno ad ogni Squadron operativo.\nA novembre il No 6 Squadron, precedentemente su McDonnell Douglas F-4 Phantom II, venne trasferito sulla base di Coltishall e riequipaggiato coi primi Jaguar dotati di telemetro laser nel muso. Era una forza di reazione rapida da inviare ovunque nel mondo per difendere gli interessi britannici.\nIl 7 aprile 1975 venne costituito il primo reparto operativo in Germania, il No 14 Squadron sulla base di Bruggen, seguito dal No 17, il compito di entrambi era appoggio tattico, ricognizione tattica e, se necessario in caso di guerra, bombardamento nucleare tattico, unici aerei monoposto a ricoprire questo ruolo tra le file della RAF.\nIl 26 ed il 27 aprile 1975 un Jaguar GR.1 (matricola XX109) venne impiegato in alcune prove di atterraggio con parafreno e decollo da un tratto chiuso dell'autostrada M55 nei pressi di Blackpool, prove simili vennero eseguite all'A&amp;AEE di Boscombe Down su alcuni raccordi tra piste ed in Germania da quattro Jaguar del No 31 Squadron su un tratto chiuso d'autostrada presso Brema.\nIn seguito in Germania vennero costituito il No 31 Squadron sulla base di Bruggen ed il No 2 Squadron sulla base di Laarbruch che venne destinato specificamente alla ricognizione tattica, lasciando ai tre Squadron di Bruggen gli altri ruoli.\nContemporaneamente venne costituito sulla base di Coltishall il No 41 Squadron dedicato alla ricognizione tattica, in caso di guerra in Europa ne era previsto il rischieramento in Norvegia.\nIl 28 febbraio 1977 a Bruggen il No 20 Squadron sostitu\u00ec i propri Harrier GR.3 coi Jaguar completando lo schieramento previsto dalla RAF di tre Squadron operativi su Jaguar in patria e cinque in Germania.\nIn caso di guerra in Europa i piani della RAF prevedevano di impiegare gli Harrier molto vicino al fronte da piste improvvisate sfruttandone le capacit\u00e0 STOL, i Jaguar suddivisi in piccoli gruppi da basi avanzate o tratti di autostrade ed i bombardieri Blackburn Buccaneer e Avro 698 Vulcan da basi nelle retrovie.\nNegli anni ottanta i Jaguar iniziarono ad essere sostituiti dai Tornado.\nIl primo impiego bellico dei Jaguar della RAF avvenne nella prima Guerra del golfo.\nA seguito dell'invasione del Kuwait da parte dell'Iraq, la RAF avvi\u00f2 l'operazione Granby, l'undici agosto 1990 i primi dodici Jaguar GR.1A dalla base di Coltishall vennero trasferiti sulla base di Thumrait in Oman.\nDurante tutta la guerra i Jaguar, i piloti ed i tecnici impiegati provenivano da diversi reparti ma il distaccamento dipendeva dalla base di Coltishall.\nIl 15 gennaio 1991, primo giorno di guerra, quattro Jaguar GR.1A attaccarono delle caserme dell'esercito iracheno in Kuwait con due bombe da 454\u00a0kg l'uno.\nSeguirono molte altre missioni di attacco ad obiettivi iracheni sia in Kuwait che in Iraq.\nLa configurazione d'armamento utilizzata per la maggior parte delle missioni includeva missili AIM-9L ai piloni d'extradosso, un pod ECM AN/ALQ-101 ed un pod lanciatore di chaff Phimat.\nIl 26 gennaio i Jaguar ed i Tornado della RAF attaccarono le batterie costiere irachene di missili antinave Silkworm sulla costa del Kuwait come parte del diversivo per simulare la preparazione di uno sbarco.\nIl 30 gennaio i Jaguar della RAF attaccarono alcuni mezzi da sbarco iracheni presso la costa del Kuwait affondandone tre con razzi non guidati, lo stesso giorno altri otto Jaguar attaccarono batterie d'artiglieria a nord di Kuwait City ed altri cinque un centro di comando iracheno.\nIl giorno seguente i Jaguar della RAF in collaborazione con bombardieri Grumman A-6 Intruder dell'US Navy affondarono un altro mezzo da sbarco iracheno gi\u00e0 danneggiato da un missile BAe Sea Skua lanciato dall'HMS Gloucester.\nIl 3 febbraio i Jaguar della RAF attaccarono le truppe irachene sull'isola di Faylakah come preparazione allo sbarco delle truppe irachene che la riconquistarono, quest'operazione non era molto importante da un punto di vista strettamente militare ma lo era da un punto di vista simbolico perch\u00e9 era la prima parte di territorio kuwaitiano liberata.\nCon l'offensiva di terra i Jaguar della RAF parteciparono agli attacchi alle truppe irachene, ai loro centri di comando ed alle vie di comunicazione allo scopo di isolare le forze irachene in Kuwait dall'Iraq.\nNello stesso periodo alcuni Jaguar dotati di pod da ricognizione al pilone ventrale parteciparono alla ricerca delle rampe di lancio mobili dei missili Scud.\nI Jaguar della RAF rientrarono a Coltishall a marzo dopo avere compiuto complessivamente 618 sortite senza perdite, sganciando 750 bombe e 393 bombe a grappolo e sparando 608 razzi non guidati e 9600 proiettili da 30mm.\nNel settembre 1991 otto Jaguar GR.1A vennero trasferiti sulla base di Incirlik in Turchia per l'operazione Warden avente lo scopo di fermare lo sterminio dei curdi da parte dell'esercito iracheno e consentire la distribuzioni di aiuti umanitari. I Jaguar vennero impiegati in missioni di ricognizione fino all'aprile 1993 quando vennero sostituiti dagli Harrier.\nIn seguito i Jaguar, come altri aerei della RAF, vennero impiegati nelle guerre jugoslave e nella guerra del Kosovo.\nL'impegno della RAF per le operazioni NATO nei Balcani inizi\u00f2 il 16 luglio 1993 con il rischieramento di dodici Jaguar GR1.A sulla base di Gioia del colle in Puglia per partecipare all'operazione Deny Flight sulla Bosnia.\nNel 1994 durante l'operazione Blue Sword i Jaguar della RAF compirono due attacchi contro le forze corazzate serbe presso Sarajevo ed uno contro la base aerea di Udbina in Serbia, tutti con bombe non guidate da 454\u00a0kg.\nNel 1995 durante l'operazione Deliberate Force i Jaguar GR.3 del No 54 Squadron vennero impiegati per illuminare i bersagli per le bombe a guida laser sganciate dagli Harrier GR.7.\nDurante una queste missioni il 21 giugno un Jaguar precipit\u00f2 nell'Adriatico, probabilmente per problemi ai motori, il pilota si lanci\u00f2 e venne recuperato.\nNel 2003 alcuni Jaguar GR.3 del No 6 Squadron vennero trasferiti sulla base di Incirlik in previsione dell'invasione dell'Iraq denominata dalla RAF operazione Telic, ma non vennero impiegati perch\u00e9 il governo turco neg\u00f2 l'utilizzo delle proprie basi per questa guerra.\nGli ultimi Jaguar britannici sono stati radiati il 31 maggio 2007.\n\"Ecuador\".\nDieci Jaguar ES e due EB vennero consegnati a partire dal gennaio 1977 al No 21 Ala de Combate sulla base di Taura presso Guayaquil dove sostituirono i Gloster Meteor F.8.\n\u00c8 probabile che anche i Jaguar siano stati impiegati in una guerra di frontiera col Per\u00f9 iniziata il 26 gennaio 1995 e durata circa un mese.\n\"India\".\nIl 19 luglio 1979 vennero consegnati al No 14 Squadron \u201cBulls\u201d di base a Ambala nel nord dell'India i primi Jaguar in prestito dalla RAF per iniziare l'addestramento dei piloti.\nNel febbraio 1981 i primi Jaguar prodotti dalla Bae vennero consegnati al No 5 Squadron \u201cTuskers\u201d di base a Ambala.\nI primi Jaguar prodotti dalla HAL vennero consegnati all'inizio del 1985 al No 27 Squadron \u201cFlaming Arrows\u201d.\nNell'ottobre 1986 il No 16 Squadron \u201cCobras\u201d di base a Gorakhpur sostitu\u00ec i bombardieri English Electric Canberra coi Jaguar.\nNel 1987 il No 6 Squadron \u201cDragons\u201d di base a Poona ricevette i primi Jaguar IM.\nLa Bhartiya V\u0101yu Sen\u0101, l'aeronautica militare indiana, ha utilizzato i propri Jaguar tra il 1987 ed il 1990 in azioni contro le Tigri Tamil nello Sri Lanka e nel 1999 nella guerra del Kargil, contro il Pakistan.\nSui circa 120 esemplari superstiti \u00e8 in corso un aggiornamento con il programma DARIN III, che prevede l'aggiornamento di strumentazione, avionica, armamenti e motori.\n\"Nigeria\".\nI primi quattro Jaguar vennero consegnati a maggio del 1984, tutti gli altri seguirono entro l'anno, andando a sostituire i MiG-17 di un gruppo di volo sulla base di Makurdi nel centro-sud della Nigeria.\nAlmeno quattro Jaguar sono andati persi per incidenti.\n\"Oman\".\nI primi dieci Jaguar OS e due OB vennero consegnati tra marzo 1977 e luglio 1978 al No 8 Squadron di base sull'isola di Masirah presso le coste dell'Oman.\nI Jaguar rimanenti, altri dieci Jaguar OS e due OB, vennero consegnati nel 1983 ed assegnati al No 20 Squadron, questi aerei avevano motori Dash 58 ed erano predisposti per impiegare missili Magic ai piloni d'extradosso, in seguito vennero modificati per impiegare gli AIM-9P dai piloni alari esterni.\nNonostante l'adesione dell'Oman alla coalizione durante la prima Guerra del Golfo, i Jaguar omaniti non vennero impiegati durante la guerra."}
{"id": "522278", "revid": "1543377", "url": "https://it.wikipedia.org/wiki?curid=522278", "title": "Heinkel He 111", "text": "LHeinkel He 111 era un bimotore ad ala bassa a W prodotto dall'azienda tedesca Heinkel Flugzeugwerke AG impiegato principalmente come bombardiere medio dalla Luftwaffe durante la seconda guerra mondiale. \u00c8 senza dubbio uno dei bombardieri pi\u00f9 rappresentativi della prima met\u00e0 del conflitto grazie alla sua moderna struttura, quasi avveniristica perch\u00e9 interamente metallica, con il caratteristico muso totalmente vetrato (dalla versione P in poi) e dalle particolari ali e piani di coda dal profilo ellittico.\nParagonabile ai bombardieri italiani coevi, quali il Savoia-Marchetti S.M.79 e il Fiat B.R.20, l\"He 111\" si poneva sullo stesso ordine di grandezza in termini di prestazioni, potenza e armamento difensivo (circa 430\u00a0km/h di velocit\u00e0 massima, 2\u00a0000\u00a0km di autonomia con 4-7 mitragliatrici e cannoni di vario tipo), ma in virt\u00f9 del suo maggiore peso al decollo, consentiva di trasportare fino a 4\u00a0000\u00a0kg di carico bellico, che arriv\u00f2 a comprendere siluri, missili da crociera come la bomba volante V1, la bomba guidata antinave Henschel Hs 293 e altro ancora.\nPur avendo avuto un notevole successo, prima nella precedente guerra civile spagnola nelle file della Legione Condor e poi all'inizio del conflitto nella campagna di Polonia, si rivel\u00f2 ben presto vulnerabile agli attacchi dei caccia diurni della Royal Air Force gi\u00e0 nel 1940, subendo numerose perdite durante la battaglia d'Inghilterra. Tuttavia continu\u00f2 la sua vita operativa in azioni belliche di vario genere fin verso la fine delle ostilit\u00e0, con quasi 7\u00a0000 esemplari costruiti, per poi proseguirla ulteriormente grazie alle versioni costruite su licenza in Spagna con il modello CASA 2.111.\nStoria del progetto.\nAll'inizio degli anni trenta, Ernst Heinkel decise di voler sviluppare un aereo passeggeri che risultasse il pi\u00f9 veloce del mondo, un ambizioso obiettivo guardato con scetticismo sia dall'industria aeronautica tedesca sia dalla direzione politica recentemente creata dall'avvento dell'epoca hitleriana. Heinkel per il suo progetto si affid\u00f2 allo stesso gruppo di ingegneri che diede alla luce l'Heinkel He 49, tra cui i fratelli Walter e Siegfried G\u00fcnter, il cui frutto vide la luce il 1\u00ba dicembre 1932 con il suo progenitore monomotore, l'Heinkel He 70 Blitz.\nIl velivolo risult\u00f2 superiore al gi\u00e0 veloce Lockheed L-9 Orion, un monomotore statunitense che ne era antagonista diretto sia commercialmente, essendo anche acquistato dalla svizzera Swissair, che tecnicamente. Al momento della sua presentazione il \"Blitz\" si dimostr\u00f2 nettamente superiore ai suoi concorrenti internazionali, soprattutto grazie alla velocit\u00e0 che era in grado di raggiungere, ben 435 km/h. Nella versione commerciale a quattro passeggeri la velocit\u00e0 di crociera risultava solo di poco inferiore, 320 km/h, anche se spinta dall'unico motore BMW VI 7,3 sviluppante circa 600 CV. La caratteristica tecnica pi\u00f9 rilevante del progetto He 70 era sicuramente l'ala ellittica, che i fratelli G\u00fcnther gi\u00e0 avevano utilizzato nel B\u00e4umer B II Sausewind, e che divent\u00f2 una firma caratteristica di molti loro progetti successivi.\nIl modello suscit\u00f2 l'interesse del \"Commissariato del Reich per l'Aeronautica (Reichskommissariat f\u00fcr die Luftfahrt)\" che stava cercando progetti da riconvertire in bombardieri a medio raggio per dotare di nuovi velivoli la Luftwaffe.\nIl futuro Heinkel He 111 voleva essere una evoluzione pi\u00f9 potente del Blitz, abbandonando il singolo motore piazzato sul muso per due BMW VI 6.0 Z montati sulle ali, ma mantenendo l'impostazione generale costruttiva che aveva dato gi\u00e0 ottimi risultati, tanto che il nuovo disegno del \"He 111\" spesso \u00e8 stato denominato \"Doppel-Blitz\" \"(in lingua tedesca doppio lampo)\".\nTecnica.\nDati riferiti alla versione He 111 H-6; Caratteristiche tratte dal \"Jane's Fighting Aircraft of World War II\"\nVersioni.\nPrototipi.\nCome in tutte le denominazioni dei velivoli della Luftwaffe del periodo, i prototipi degli aerei erano accompagnati dalla sigla dell'apparecchio seguita da una \"V\" (\"Versuch\") ed un numero progressivo; il primo velivolo della serie, l'He 111 V1 (W.Nr. 713, D-ADAP), si stacc\u00f2 da terra per il suo battesimo dell'aria dall'aviosuperficie dell'azienda, a Rostock-Marienehe, il 24 febbraio 1935 seguiti dal \"V2\", variante solamente civile del progetto, e dal \"V4\" nel maggio dello stesso anno. Il \"V2\" (W.Nr. 715, D-ALIX) usava la parte adibita al trasporto delle bombe come scompartimento fumatori per quattro viaggiatori, con altri sei posti disponibili nella fusoliera dietro ad esso. Questo modello nel 1936 equipaggiava la compagnia Lufthansa, con altre cinque versioni successivamente sviluppate e conosciute come \"He 111 C\". Le vicende che preparavano la Germania nazista a compiere i primi passi verso il secondo conflitto mondiale prevedevano per\u00f2 che tutto il materiale volante civile avesse la possibilit\u00e0 di essere riconvertito in bellico e quindi l'He 111 aveva buone prospettive per diventare un buon bombardiere medio. L'iniziale responso del pilota collaudatore, Gerhard Nitschke, era favorevole; le prestazioni di volo e la maneggevolezza erano impressionanti anche se aveva dei problemi di stallo, che di conseguenza portarono le varianti passeggeri a modificare le misure alari, ridotte dagli originari 25 ai successivi 23 metri. I prototipi militari, ed i \"V1\", \"V3\" e \"V5\" civili avevano le ali di appena 22,6 metri.\nAlla fine del 1935 il Reichsluftfahrtministerium (o \"RLM\"), il Ministero dell'aria a cui era delegata la valutazione dei velivoli nella Germania nazista, decise di commissionare alla Heinkel una pre-serie di 10 velivoli basati sul prototipo \"V3\", ricevendo la sigla ufficiale di \"He 111 A-0\". Tuttavia, ad una successiva valutazione furono ritenuti sottopotenziati per gli impieghi bellici ipotizzati per questi modelli. Per questo motivo gli iniziali 2 motori BMW VI 6.0 da 578\u00a0hp vennero accantonati con l'adozione, nella versione \"V5\", dei propulsori Daimler-Benz DB 600 da 1\u00a0000 CV; con questa motorizzazione l'Heinkel var\u00f2 la prima importante e definitiva serie di velivoli militari conosciuta come \"He 111 B\".\nHe 111 A - la prima versione prodotta in serie.\nGli iniziali dieci esemplari \"He 111 A-0\" ritenuti non idonei per la Luftwaffe furono comunque inaspettatamente acquistati dalle forze aeree cinesi ed utilizzati come bombardieri nella seconda guerra sino-giapponese. Nell'immagine qui riportata si pu\u00f2 vedere uno di quei modelli riconvertito al trasporto merci. Da notare la curiosa configurazione motori, stellari invece di quelli in linea solitamente utilizzati da tutti i modelli; essi sono infatti dei Curtiss-Wright R-1820 Cyclone 9, sicuramente montati al posto degli originali per mancanza di pezzi di ricambio e di provenienza China National Aviation Corporation (CNAC), una compagnia di trasporto statunitense di propriet\u00e0 Curtiss-Wright nata con la partnership dell'allora governo Cinese.\nHe 111 B - la prima versione in grande serie.\nIl primo \"He 111 B\" effettu\u00f2 il volo inaugurale nell'autunno del 1936; gli ulteriori miglioramenti introdotti in questa versione convinsero l'RLM ad effettuare un ordine di 300 esemplari, che assunsero la designazione definitiva di \"He 111 B-1\", i primi dei quali vennero consegnati gi\u00e0 nel gennaio 1937. Nel frattempo la Daimler-Benz realizz\u00f2 uno sviluppo della sua unit\u00e0 DB 600 dotandola di un compressore che ne innalz\u00f2 la potenza in quota a 850\u00a0CV nella versione DB 600C e a 925\u00a0CV nella versione DB 600G. La nuova variante dotata di questi propulsori venne designata \"He 111 B-2\" la quale usc\u00ec dalla catena di montaggio dello stabilimento Heinkel di Oranienburg durante il 1937.\nHe 111 D - una serie prodotta in pochi esemplari.\nAlla fine del 1937 divenne disponibile da parte della Daimler-Benz un'altra versione ulteriormente potenziata del proprio motore che assunse la denominazione di DB 600 Ga, il quale raggiungeva la potenza di 1.074\u00a0hp. Inizialmente doveva essere utilizzato questo per la nuova serie di He 111 ma l'RLM decise di dirottarlo alle linee di produzione dei modelli Messerschmitt Bf 109 e Bf 110. La Heinkel allora decise di adottare dei propulsori Junkers Jumo, testandoli con gli Jumo 210G nel prototipo denominato \"He 111 V6\", ma che risultarono sottopotenziati rispetto alle esigenze del progetto. Tuttavia l'introduzione del nuovo motore Jumo 221A-1 da 999\u00a0hp caus\u00f2 la cessazione della produzione della serie per concentrare l'attenzione sul nuovo progetto, la serie E.\nHe 111 E - il battesimo in combattimento.\nIl primo \"He 111 E-1\" usc\u00ec dalla catena di produzione nel febbraio 1938; un certo numero di questi velivoli trov\u00f2, nel marzo successivo, un impiego bellico nella Legione Condor, una unit\u00e0 aerea appartenente alla Germania nazista formata da volontari ed impiegata durante la Guerra civile spagnola in supporto alle forze nazionaliste di Francisco Franco. Le versioni usate nel conflitto spagnolo sono state denominate \"He 111 \"Pedro\"\", nome che rimase pi\u00f9 tardi anche ai modelli Construcciones Aeron\u00e1uticas S.A. (CASA) spagnoli costruiti su licenza. In un certo senso, le impressioni positive avute in quel conflitto condizionarono le varianti successive. La Luftwaffe infatti, per merito delle prestazioni in termini di velocit\u00e0 del loro bombardiere al confronto dei caccia avversari, ritenne che non vi era alcuna necessit\u00e0 di aggiornare gli armamenti difensivi del velivolo, un errore di valutazione che ne pregiudic\u00f2 l'efficacia dalla Battaglia d'Inghilterra in poi. Il vano portabombe era dotato nelle prime versioni di quattro attacchi, nelle seconde di otto attacchi standard modulari destinati a trasportare una SC 250, una bomba da 250\u00a0kg, oppure quattro SC 50, una bomba da 50\u00a0kg. Questi attacchi modulari standard per le bombe erano diventati una caratteristica comune sulla prima generazione di bombardieri della Luftwaffe (compreso lo Junkers Ju 52) con la conseguenza per\u00f2 di avere limitato la disponibilit\u00e0 degli ordigni a queste sole due misure. Poich\u00e9 queste strutture dovevano essere realizzate in modo da essere sufficientemente resistenti da sostenere il peso delle bombe senza contribuire all'integrit\u00e0 strutturale del velivolo, nei disegni successivi queste furono definitivamente eliminate.\nLa serie \"He 111 E-3\" \u00e8 stata prodotta con solo alcune modifiche, quali gli attacchi delle bombe esterni alla fusoliera.\nIl vano portabombe fu ridotto nella serie \"He 111 E-5\" per permettere l'installazione di serbatoi che ne elevassero la capacit\u00e0 operativa.\nHe 111 F - la prima importante modifica al progetto.\nIl progetto dell'He 111 continu\u00f2 a svilupparsi velocemente grazie a delle versioni secondarie atte a risolvere una serie di problemi minori che avevano afflitto le versioni realizzate fino ad allora. Una delle modifiche pi\u00f9 evidenti fu introdotta con il modello \"He 111 F\" che pass\u00f2 dalla tipica ala ellittica del progetto iniziale ad una dritta con il bordo d'attacco e d'uscita rettilinei; questo consent\u00ec una maggiore semplicit\u00e0 di costruzione e una conseguente maggiore produttivit\u00e0 che riguard\u00f2 tutta la produzione successiva. Partendo dal modello pre-serie \"F-0\", vennero prodotti 24 velivoli destinati all'esportazione acquistati dalla Turchia denominati \"F-1\", mentre i successivi 40 entrarono in servizio nelle file della Luftwaffe con la designazione \"F-4\".\nHe 111 G - la versione militare da trasporto.\nLa storia di questa versione pu\u00f2 essere brevemente riassunta; i prototipi \"V14\", dotato di motori radiali BMW 132Dc successivamente denominato \"G-3\" e \"V16\", dotato di motori Daimler-Benz DB 600G successivamente denominato \"G-4\", portarono al definitivo \"He 111 G-0\", modello di pre-serie da trasporto, caratterizzato dalla nuova ala introdotta con il modello \"He 111 F-0\". Questa versione fu successivamente accantonata, anche per la coesistenza di apparecchi pi\u00f9 adatti a quel ruolo come lo Junkers Ju 52 ed il Focke-Wulf Fw 200 Condor, quindi la produzione fin\u00ec con una commissione di 4 velivoli riconvertiti al ruolo di bombardiere e consegnati alla forza aerea Turca con la designazione di \"G-5\".\nHe 111 J - la prima versione aerosilurante.\nPartendo dal modello \"He 111 F-4\" rimotorizzato con pi\u00f9 potenti Daimler-Benz DB 600CG si esplor\u00f2 la possibilit\u00e0 di una conversione di questo modello anche per un uso antinave, ruolo che era normalmente assegnato ad idrovolanti come il Dornier Do 22 e Fieseler Fi 167, ma che poteva con questo modello, denominato \"J-0\", contare su un potenzialmente pi\u00f9 elevato raggio d'azione. Dopo la valutazione positiva ne vennero prodotti 90 esemplari aerosiluranti denominati \"J-1\", successivamente riconvertiti in bombardieri, ma dai quali presero spunto per la realizzazione successiva dei modelli \"He 111 H-6\" e \"H-15\"\nHe 111 P - la caratteristica cupola di vetro sul muso.\nQuesta \u00e8 la versione che per prima abbandona il vecchio muso, introducendo la parte vetrata che viene raccordata perfettamente alla fusoliera per una maggiore penetrazione aerodinamica. \u00c8 l'aspetto a noi pi\u00f9 familiare anche se \u00e8 dovuto alla presenza mediatica della versione successiva la \"H\", ma introduce anche un ulteriore incremento delle prestazioni dovute ai nuovi motori Daimler-Benz DB 601. Questi miglioramenti consentirono al velivolo di raggiungere la velocit\u00e0 di 475\u00a0km/h a 5.000\u00a0m e la velocit\u00e0 di crociera di 370\u00a0km/h anche se a pieno carico quest'ultima si riduceva a soli 300\u00a0km/h. Il progetto si svilupp\u00f2 nel 1937, principalmente per ovviare alla ridotta visibilit\u00e0 del pilota delle precedenti versioni. Tuttavia, alla fine del conflitto il Capitano Eric \"Winkle\" Brown, pilota collaudatore della British Royal Navy che aveva volato sui modelli catturati, descrisse la visibilit\u00e0 attraverso il muso come se fosse un \"tunnel di vetro\".\nMolti \"111 P\" furono utilizzati nella Campagna di Polonia. A causa delle difficolt\u00e0 tecniche incontrate dagli Junkers Ju 88, gli \"He 111\" assieme ai Dornier Do 17 costituirono la struttura portante della \"Kampfwaffe\". Il 1\u00ba settembre 1939 un rapporto della Luftwaffe indicava una forza di 705 \"He 111\" (contro 533 \"Do 17\").\nNel 1940 l'RLM decise di interrompere ulteriori sviluppi della versione \"P\" in favore della nuova versione \"H\".\nHe 111 H - la versione definitiva.\nLa versione \"H\" \u00e8 la versione che ha combattuto nel maggior numero di esemplari in tutta la seconda guerra mondiale.\nA causa delle incertezze circa la disponibilit\u00e0 e la consegna dei motori Daimler-Benz DB 601, la Heinkel cominci\u00f2 le prove con i propulsori Junkers Jumo 211 da 1\u00a0100\u00a0\u00a0CV (820\u00a0kW). Le dimensioni ed il peso maggiore dello \"Jumo\" influivano in maniera marginale sulle prestazioni di un progetto un velivolo bimotore, in pi\u00f9 gli \"Jumo\" erano gi\u00e0 stati previsti nella maggior parte dei disegni dei bombardieri progettati all'inizio del conflitto. Quando questo motore venne installato nella serie \"P\" diede origine alla nuova variante \"H\".\nIl modello \"P\" fu gradualmente sostituito, alla vigilia della guerra, con il nuovo \"He 111 H-2\", spinto dai motori Junkers Jumo 211A-3.\nUn conteggio il 2 settembre 1939 rivel\u00f2 che la Luftwaffe aveva in servizio un totale di 787 \"He 111\", 705 dei quali gi\u00e0 pronti per essere usati in combattimento, compreso 400 \"H-1\" e \"H2\" appena prodotti in soli quattro mesi. La produzione degli \"H-3\", che utilizzavano il pi\u00f9 potente Junkers Jumo 211D-1 da 1.200\u00a0hp, ebbe inizio nel mese di novembre del 1939. Dopo la Battaglia d'Inghilterra cominci\u00f2 una produzione in scala ridotta del \"H-4\". Questa variante differiva dalla precedente \"H-3\" per la capacit\u00e0 di trasportare un carico di bombe di 2.000\u00a0kg alloggiate internamente o in alternativa di montare una o due gondole portabombe esterne per trasportare una SC 1800 da 1\u00a0800\u00a0kg o due SC 1000 da 1\u00a0000\u00a0kg. Poich\u00e9 questi dispositivi ostruivano i portelli interni del vano portabombe della fusoliera una combinazione di immagazzinaggio interno ed esterno non era pi\u00f9 possibile. La serie \"H-5\" la segu\u00ec nel febbraio 1941, dotandola di un pi\u00f9 pesante armamento difensivo. Alcuni \"H-3\" e \"H-4\" furono forniti di un'attrezzatura atta a tagliare i cavi di ancoraggio dei palloni frenati di sbarramento, installati per la difesa del suolo inglese dagli attacchi delle \"bombe volanti\" V-1. Era una struttura metallica dal bordo anteriore tagliente installata davanti ai motori e al muso dell'apparecchio, la quale ne compromise l'equilibrio, e data la ridotta capacit\u00e0 di volo si decise di arrestarne la produzione. Queste varianti sono state denominate inizialmente \"H-8\" e successivamente \"H8/R2\". La versione \"H-6\" diede un'ulteriore svolta alla produzione introducendo migliorie che si ripercossero in tutti i settori. I motori Junkers Jumo 211F-1 da 1\u00a0350\u00a0\u00a0CV ne increment\u00f2 la velocit\u00e0 massima mentre l'armamento difensivo fu aggiornato con un cannone MG FF da 20\u00a0mm alloggiato nel muso vetrato, una mitragliatrice MG 15 nella torretta ventrale e una in ciascuna delle finestre laterali della fusoliera (facoltative). Alcuni H-6 avevano inoltre una mitragliatrice MG 17 da 7,92\u00a0mm installata nel condotto di coda. Con la versione H-11 la Luftwaffe ha avuto a sua disposizione un potente bombardiere medio, maggiormente corazzato e dall'armamento difensivo pi\u00f9 pesante.\nCon 14.000\u00a0kg di peso al decollo, duemila dei quali in bombe collocate internamente, l\"He 111 H\" riusciva a raggiungere la velocit\u00e0 massima di 405\u00a0km/h dopo 6\u00a0km, che diventavano 435\u00a0km/h senza il carico di bombe e con i serbatoi di combustibile al 50% della loro capacit\u00e0. Eppure risultava ancora considerevolmente pi\u00f9 lento del nuovo Junkers Ju 88 entrato in servizio nel 1940, le cui caratteristiche operative contribuirono al graduale ritiro dell'He 111 dal ruolo del bombardiere. Ci\u00f2 nonostante gli He 111 acquisirono nuovi ruoli strategici, effettuando missioni neppure immaginate all'inizio della guerra.\nLa produzione degli He 111 dovette essere mantenuta sino al 1944 a causa dell'incapacit\u00e0 da parte dell'RLM a fornirne un successore. Il nuovo Heinkel He 177 Greif era afflitto da continui problemi di motore e il programma del \"bombardiere B\" era stato definitivamente abbandonato. La grande maggioranza dei 7\u00a0300 He 111 prodotti furono della variante \"H\", in gran parte identici ai primi \"H-1\" introdotti nel 1939.\nEsemplari attualmente esistenti.\nDi tutti gli esemplari prodotti sono sopravvissuti solamente tre \"He 111\" originali di costruzione tedesca e quattordici \"CASA 2.111\" costruiti su licenza in Spagna, esposti o conservati nei musei di tutto il mondo.\nIl primo dei tre costruiti dalla Heinkel, un \"He 111 E-3\" (Wk Nr 2940), conserva l'aspetto 'convenzionale' tipico delle prime serie di questo modello, ed \u00e8 esposto nella livrea della Legione Condor al Museo del Aire di Madrid, in Spagna. Il secondo, un \"He 111 P-2\" (Wk Nr 1526), \u00e8 esposto nella livrea \"5J+CN\", appartenuta al \"KG 4\" (Ex 33+C25 del KG 253) presso il Norwegian Air Force Museum di Gardemoen, in Norvegia. Il terzo, un \"He 111 H-20\" (Wk Nr 701152) \u00e8 esposto presso il RAF Museum di Hendon, vicino a Londra, in Inghilterra.\nDei CASA 2.111 sopravvissuti vi si rimanda alla voce loro dedicata, ricordando che gli esemplari in condizioni di volo esposti o impiegati negli air show, pur essendo dipinti con le livree della Luftwaffe per esigenze storiche e scenografiche, in realt\u00e0 erano di costruzione spagnola.\nOltre agli \"He 111\" citati, sono conservate nei musei numerose loro parti, come timoni, ali e parte dell'equipaggiamento ed armamento difensivo, inoltre esistono relitti adagiati su fondali marittimi e lacustri. Se i primi giacciono a profondit\u00e0 tali da essere ispezionabili solo con un'attrezzatura da sub, nel caso dei secondi \u00e8 talvolta possibile tentarne il recupero. Nel lago Jonsvatnet vicino a Trondheim, in Norvegia, \u00e8 stato ritrovato un \"He 111 H-2\" (Wk Nr 2320) con le insegne \"6N+NH \"appartenuto al \"1./kg 100\", recuperato il 3 settembre 2004 e successivamente inviato al Museo della tecnica di Berlino per il restauro. Risulta essere fino a questo momento il modello pi\u00f9 completo mai ritrovato. Un altro relitto di un \"He 111 H-6\" (Wk Nr 7147) con le insegne del \"2/1./KG 26\" \u00e8 stato ritrovato, ancora in Norvegia, adagiato sul letto di un fiordo dell'isola di Kval\u00f8ya.\nCultura di massa.\nGiochi di simulazione.\nIl bombardiere \"He 111\" \u00e8 un apparecchio che si trova molto spesso in tutti i giochi di simulazione. Tra questi si segnalano:"}
{"id": "522280", "revid": "599013", "url": "https://it.wikipedia.org/wiki?curid=522280", "title": "Jos\u00e9 Antonio Reyes", "text": "Nel corso della sua carriera ha vestito, tra le altre, le maglie di , , , , ed , vincendo una Premier League (2004), una FA Cup (2005), una Supercoppa inglese (2004), una Liga (2007), una Coppa di Lega portoghese (2009), quattro UEFA Europa League (2010, 2014, 2015, 2016) e una Supercoppa UEFA (2010). Detiene il primato personale di vittorie in Europa League, a pari merito con Beto, K\u00e9vin Gameiro e Vitolo, avendo conquistato complessivamente quattro edizioni del trofeo, una con l'Atl\u00e9tico Madrid e tre (peraltro consecutive) con il Siviglia.\nCon la ha disputato il .\nBiografia.\nNel 2017 ha sposato Noelia L\u00f3pez, dalla quale ha avuto due figlie, Noelia e Triana. Da una precedente relazione \u00e8 nato Jos\u00e9 Antonio Jr., che nel 2019 \u00e8 entrato nel settore giovanile del Real Madrid.\nReyes \u00e8 morto la mattina del 1\u00ba giugno 2019 all'et\u00e0 di trentacinque anni, dopo essere rimasto coinvolto in un incidente stradale nei pressi di Alcal\u00e1 de Guada\u00edra, localit\u00e0 vicina al suo paese natale di Utrera: mentre viaggiava ad alta velocit\u00e0 al volante della sua auto in compagnia di due cugini (di cui uno morto sul colpo), uno pneumatico sarebbe esploso, causando l'uscita della macchina dalla carreggiata, il suo ribaltamento ed il suo successivo incendio.\nCaratteristiche tecniche.\nMancino naturale, era un'ala destra ma all'occorrenza poteva essere impiegato anche come ala sinistra oppure trequartista. In virt\u00f9 delle sue notevoli abilit\u00e0 tecniche, era soprannominato \"La perla di Utrera\".\nCarriera.\nClub.\nGiocatore molto tecnico, mancino, cresce calcisticamente nella \"cantera\" del Siviglia, squadra con la quale, a 16 anni, debutta in prima divisione. Reyes vanta presenze in tutte le selezioni nazionali del suo paese, avendo giocato con la maglia dell'Under-16, Under-19 e Under-21 prima della Nazionale maggiore. Vanta peraltro nel suo palmar\u00e8s un campionato europeo vinto con la \"Selecci\u00f3n\" Under-19 spagnola.\nDopo 86 presenze e 21 gol nella Liga, nel corso del mercato di gennaio della stagione 2003-2004 si trasferisce nella compagine inglese dell'Arsenal per la cospicua cifra di 35 milioni di euro. Con la maglia dei \"Gunners\" Reyes esordisce il 31 gennaio 2004 contro il Manchester City e lo stesso anno vince la Premier League, togliendosi la soddisfazione di essere il primo spagnolo a vincere il campionato inglese. Nel 2005 conquista poi con i suoi compagni la FA Cup e nel 2006 raggiunge la finale della UEFA Champions League, perdendola contro il Barcellona.\nNell'estate 2006 viene ceduto in prestito (in cambio di J\u00falio Baptista) al , dopo tre stagioni all' nelle quali alcuni pensano che sia stato oscurato dal connazionale Cesc F\u00e0bregas. Nell'estate del 2007 passa all' mentre un anno dopo passa in prestito al club portoghese del . Finito il periodo di prestito, fa nuovamente ritorno all'Atl\u00e9tico. Il 27 agosto 2010 ha segnato una rete nella Supercoppa europea disputata a Monte Carlo contro l' e terminata 2-0 per i \"Colchoneros\".\nDopo aver passato la prima parte di stagione giocando pochissimo, il 5 gennaio 2012, \u00e8 ufficiale il suo ritorno al , societ\u00e0 dove \u00e8 cresciuto e ha iniziato la sua carriera da professionista. Vince tre edizioni consecutive dell'Europa League (2013-2014, 2014-2015 e 2015-2016) giocando la finale dell'UEFA Europa League 2014-2015 contro il da capitano.\nIl 1\u00ba giugno 2016 risolve il contratto che lo legava al club andaluso. Il 28 giugno seguente firma un biennale con l'Espanyol, ma il 22 maggio 2017 la societ\u00e0 catalana comunica che il giocatore lascer\u00e0 il club al termine della prima stagione, dopo aver collezionato 23 presenze totali con quattro reti.\nDopo aver lasciato l'Espanyol, il 30 gennaio 2018, firma da svincolato per il C\u00f3rdoba Club de F\u00fatbol, dove gioca 17 partite segnando un gol nella Segunda Divisi\u00f3n. Nell'estate 2018 viene ceduto a titolo gratuito alla societ\u00e0 cinese , club della seconda divisione cinese. Il 22 gennaio 2019, insieme all'ex compagno dei tempi del Siviglia Diego Capel, si trasferisce all'Extremadura, firmando un contratto di 5 mesi.\nNazionale.\nCompie tutta la trafila delle nazionali giovanili spagnole. Successivamente, ha fatto parte della selezione Under-21 spagnola dal 2002 al 2003, con 7 presenze e 3 gol.\nDebutta con la maglia della nazionale spagnola il 6 settembre 2003, nell'amichevole contro il Portogallo, durante la sua avventura con la nazionale \u00e8 stato comunque spesso utilizzato dal commissario tecnico. Nel corso dei Mondiali di Germania 2006 faceva parte della rosa delle \"furie rosse\".\nStatistiche.\nTra club, nazionale maggiore e nazionali giovanili, Reyes ha totalizzato globalmente 695 presenze segnando 115 reti, alla media di 0,16 gol a partita.\nPresenze e reti nei club.\n\"Statistiche aggiornate al 18 maggio 2019.\"\nCronologia presenze e reti in nazionale.\n "}
{"id": "522284", "revid": "27723", "url": "https://it.wikipedia.org/wiki?curid=522284", "title": "Penisola curlandese", "text": ""}
{"id": "522287", "revid": "729019", "url": "https://it.wikipedia.org/wiki?curid=522287", "title": "Caproni Ca.310", "text": "Il Caproni Ca.310 \"Libeccio\" era un bimotore da ricognizione ad ala bassa sviluppato dall'azienda italiana Aeronautica Caproni nella seconda met\u00e0 degli anni trenta.\nDerivato dal Ca.309 \"Ghibli\" ebbe il battesimo del fuoco nella Guerra civile spagnola e venne successivamente usato dalla Regia Aeronautica dalla seconda met\u00e0 degli anni trenta fino alla fine della seconda guerra mondiale.\nStoria del progetto.\nNei primi mesi del 1937 l'ingegner Cesare Pallavicino, che a quel tempo ricopriva l'incarico di direttore dell'ufficio progetti del gruppo Caproni, potendo disporre di unit\u00e0 motrici di potenza maggiore decise di avviare, su propria iniziativa, lo sviluppo di un nuovo modello derivato dal Ca.309 \"Ghibli\", quest'ultimo destinato ad operare in AOI, a sua volta sviluppo dell'aereo da trasporto civile Ca.308 \"Borea\". Del predecessore manteneva l'impostazione generale, un bimotore monoplano ad ala bassa, e la tecnica costruttiva, mista, abbinando la cellula realizzata con struttura in profilati e tubi metallici rivestita di tela verniciata all'ala, lignea con armature metalliche, bilongherone e rivestita con pannelli in compensato telato e verniciato. Diversa, come gi\u00e0 riportato, la motorizzazione, ora basata su una coppia di radiali Piaggio P.VII C.35 eroganti 450 hp ciascuno, e il carrello d'atterraggio, ora retraibile nelle due gondole motori delle ali. Il modello, identificato come Ca 310 \"Libeccio\", era destinato al mercato sia militare che civile, nei ruoli rispettivamente di aereo da addestramento per gli equipaggi destinati ai bombardieri plurimotore e bombardiere leggero nel primo caso e di aereo di linea per rotte a breve raggio nel secondo.\nIl prototipo venne portato in volo per la prima volta il 20 febbraio 1937 dal Campo di aviazione di Taliedo ai comandi del pilota collaudatore Ettore Wengl con buoni risultati: alle ottime prestazioni in volo che consentivano capacit\u00e0 quasi acrobatiche, si contrapponeva la sola impegnativa caratteristica nel pilotaggio in fase di decollo, questo a causa della scelta tecnica di adottare motori che giravano nello stesso senso e di timoni che risultavano aerodinamicamente in ombra, cosa che conferivano al velivolo una tendenza all'imbardata alla quale si doveva molta attenzione.\nTecnica.\nIl Ca.310 riproponeva l'impostazione generale dei modelli da cui derivava, un bimotore pluriposto ad ala bassa realizzato in tecnica mista.\nLa fusoliera era realizzata in tecnica mista, anteriormente con struttura in profilati d'acciaio saldati tra loro e ricoperti da lamiera in lega leggera, centralmente e posteriormente con struttura in tubi d'acciaio al cromo molibdeno saldati rivestita in tela verniciata. Integrava inoltre un vano destinato a trasportare bombe o, in alternativa, due serbatoi di combustibile opzionali da 150 L ciascuno. Posteriormente terminava in un impennaggio monoderiva con piani orizzontali a sbalzo in legno.\nLa configurazione alare era monoplana, dall'ala montata bassa sulla fusoliera con struttura bilongherone in legno irrobustita da armature metalliche e rivestita in pannelli di compensato telato e verniciato, dotata di alettoni ed ipersostentatori ventrali. La struttura integrava le due gondole che accoglievano la coppia di motori e le gambe del carrello e i due serbatoi di combustibile da 470 L ciascuno collocati tra le gondole e la fusoliera.\nIl carrello d'atterraggio era un biciclo anteriore pi\u00f9 ruotino posteriore, con le gambe di forza anteriori ammortizzate e parzialmente retraibili nelle gondole per rotazione con movimento verso coda, soluzione che permetteva di limitare i danni durante l'atterraggio in caso di malfunzionamento del meccanismo di estrazione. Il ruotino posteriore, posizionato sotto la coda, era di tipo orientabile e non retrattile.\nLa propulsione era affidata ad una coppia di motori Piaggio P.VII C.35, dei radiali 7 cilindri raffreddati ad aria dotati di compressore tarato alla quota di ristabilimento di 3\u00a0500 m ed in grado di erogare, a quella quota, una potenza pari a 470 CV (345 kW) ciascuno, collocati nelle gondole alari in configurazione traente ed abbinati ad altrettante eliche bipala metalliche a passo variabile in volo. L'unica eccezione fu un Ca.310bis destinato al Regno di Jugoslavia equipaggiato con una coppia di Gnome-Rh\u00f4ne 9K Mistral abbinati ad eliche tripala metalliche, versione riconoscibile anche per la cappottatura bugnata.\nL'armamento era costituito da tre mitragliatrici Breda-SAFAT calibro 7,7 mm dotate di caricatori da 500 colpi, due montate in caccia nelle radici alari e sparanti fuori dei dischi delle eliche pi\u00f9 una terza integrata in una torretta dorsale. Inoltre era presente un vano in fusoliera che poteva trasportare un carico offensivo massimo pari a 400 kg in bombe da caduta.\nImpiego operativo.\nMilitare.\nNel 1937 la Caproni decise di proporlo sul mercato dell'aviazione militare ottenendo un discreto successo commerciale, stipulando delle commesse per 36 esemplari con il Regno d'Ungheria, 24 con il Regno di Jugoslavia, 14 con il Per\u00f9 e 4 con la Norvegia.\nDurante la seconda guerra mondiale oper\u00f2 sui cieli libici nel 1940-1941.\nAl 10 giugno 1940 i Ca.310bis erano in dotazione al 16\u00ba Gruppo (XVI Gruppo) di Sorman del 50\u00ba Stormo d'Assalto dell'Aeronautica della Libia - Ovest.\nAlcuni esemplari prestarono servizio con l'Aeronautica Militare anche dopo la fine della guerra. L'ultimo Ca.310 fu radiato nel 1948.\nCivile.\nIl Ca.310 venne brevemente utilizzato come trasporto civile nella compagnia aerea norvegese Det Norske Luftfartselskap Fred. Olsen &amp; Bergenske A/S (DNL). Il velivolo immatricolato LN-DAK e battezzato \"Brevduen\", oper\u00f2 per soli tre mesi come aereo postale sulla rotta notturna Oslo \u2013 G\u00f6teborg \u2013 Copenaghen."}
{"id": "522290", "revid": "729019", "url": "https://it.wikipedia.org/wiki?curid=522290", "title": "Douglas A-20 Havoc/Boston", "text": "Il Douglas A-20 Havoc \u00e8 stato un bombardiere leggero e un caccia notturno della seconda guerra mondiale prodotto negli Stati Uniti e impiegato da varie forze aeree alleate, soprattutto quelle di Unione Sovietica, Regno Unito e Stati Uniti.\nIdentificato dalla casa costruttrice come DB-7 (Douglas Bomber 7) divenne uno dei pi\u00f9 diffusi bombardieri leggeri e da attacco al suolo del conflitto.\nEra conosciuto con diversi nomi a seconda dell'aviazione utilizzatrice e dell'impiego cui venne destinato: tra le forze aeree del Commonwealth britannico la versione da bombardamento fu indicata con il nome di Boston (dal nome della citt\u00e0 del Massachusetts), mentre la versione da caccia notturno della Royal Air Force venne ridenominata Havoc (distruzione, in lingua inglese). Al contrario l'USAAC assegn\u00f2 al DB-7 la designazione \"Havoc\" indipendentemente dal ruolo ricoperto.\nStoria del progetto.\nIl progetto del velivolo prese vita da un'idea della casa costruttrice che, nel corso del 1936 (pur in assenza di una specifica richiesta da parte delle autorit\u00e0 aeronautiche) studi\u00f2 la realizzazione di un aereo da attacco al suolo con il quale sostituire le macchine all'epoca schierate nei reparti. L'idea in questione diede origine, anche con il contributo di tecnici dell'USAAC che ne seguirono lo sviluppo, al progetto del \"Modell 7A\" che, tuttavia, rimase esclusivamente sulla carta: in particolare le prestazioni previste (in termini di carico offensivo trasportabile e di velocit\u00e0 massima), non risultarono adeguate rispetto a quanto mostrato dai velivoli impegnati nella guerra civile spagnola, soprattutto in ragione della modesta potenza sviluppata dai motori Pratt &amp; Whitney R-985 Wasp Junior (circa 400 hp).\nDue anni dopo, in seguito ad una considerevole rivisitazione progettuale, nacque il progetto del \"Modell 7B\"; il progetto riproponeva la configurazione bimotore, affidando per\u00f2 la propulsione ai pi\u00f9 potenti Pratt &amp; Whitney R-1830 \"Twin Wasp\" (dalla potenza di 1\u00a0100\u00a0hp).\nIl Modell 7B era un velivolo ad ala a sbalzo, posta in posizione medio/alta e presentava il tronco di coda della fusoliera che, incurvato verso l'alto, si raccodava con gli impennaggi. Presentava in particolare due soluzioni innovative, per l'epoca: il carrello era del tipo triciclo anteriore e la sezione di prua era costituita da un elemento intercambiabile che poteva essere vetrato (che nella versione da bombardamento avrebbe dovuto fungere da postazione per il puntatore) oppure metallico (che nella versione d'attacco avrebbe potuto ospitare le armi da fuoco).\nIl prototipo del Modell 7B fu portato in volo per la prima volta il 26 ottobre del 1938, dimostrando buone potenzialit\u00e0 (soprattutto in termini di velocit\u00e0), ma anche mettendo in luce alcune carenze (in particolare relativamente alla stabilit\u00e0 direzionale)\nAl momento il velivolo non parve suscitare l'interesse dell'USAAC, orientata a mettere in linea il contemporaneo North American B-25 Mitchell. La Douglas, comunque, non smise di credere nelle potenzialit\u00e0 del progetto: in occasione della visita negli USA di una commissione francese costituita allo scopo di valutare i prodotti dell'industria d'oltreoceano, il Model 7B ottenne una commessa di 100 esemplari.\nL'ordine francese richiese per altro alcune sostanziali modifiche alla cellula d'origine: venne rivista la sezione della fusoliera (alzata e ristretta), il posizionamento dell'ala venne abbassato in posizione mediana, fu installata una schermatura blindata a protezione dell'equipaggio e dei serbatoi e, non ultimo, vennero installati motori di potenza ulteriormente incrementata a 1\u00a0200\u00a0hp; ridesignato Douglas DB-7 (sigla di Douglas Bomber 7) il nuovo modello spicc\u00f2 il primo volo il 17 agosto 1939.\nLe prime consegne ebbero luogo entro la fine del 1939, ma solo 60 dei 100 esemplari ordinati erano stati consegnati prima del 10 maggio 1940, data d'inizio dell'invasione della Francia da parte tedesca.\nTecnica.\nMonoplano bimotore ad ala media, il Douglas Bomber 7 si caratterizzava per il carrello triciclo anteriore (soluzione d'avanguardia, per l'epoca) e per la struttura del muso, costituita da un elemento intercambiabile.\nIn particolare questo elemento poteva essere interamente metallico (alloggiamento per le mitragliatrici, nelle versioni da caccia notturna) o vetrato (in quest'ultimo caso ospitava il posto del navigatore bombardiere). La versione vetrata negli esemplari delle ultime versioni era realizzata in materiale plastico e priva di intelaiature.\nLa motorizzazione era inizialmente affidata a due motori radiali Pratt &amp; Withney \"Twin Wasp\" (a 14 cilindri) e successivamente ad una coppia di pi\u00f9 potenti Wright R-2600 \"Cyclone 14\" (caratterizzati dalla medesima struttura dei precedenti).\nL'armamento variava notevolmente a seconda dell'impiego e poteva prevedere l'adozione di mitragliatrici da 12,7\u00a0mm Browning, da 7,7\u00a0mm Vickers K e Browning .303 Mark II, di cannoncini Hispano da 20\u00a0mm. Nelle versioni da bombardamento il carico offensivo trasportabile pass\u00f2 dai 907 kg (pari a 2\u00a0000 lb delle prime versioni, fino ai 1\u00a0814 della versione G.\nSoluzioni con bombe particolari (come la \"Long Aerial Mine\" o piccole bombe a frammentazione da 10\u00a0kg ciascuna) furono utilizzate per ruoli particolari o in teatri specifici.\nImpiego operativo.\nL'esordio operativo del DB-7 avvenne con le insegne francesi dell'Arm\u00e9e de l'air: dei 60 velivoli consegnati, solamente 12 erano operativi alla fine di maggio del 1940. Gli esemplari ancora in grado di volare vennero trasferiti in Nord Africa dove vennero impiegati dalle forze del Governo di Vichy. Ebbero un breve impiego nel contrasto delle forze alleate durante l'Operazione Torch.\nGli stessi francesi, mentre era ancora in corso di esecuzione la produzione dei velivoli ordinati, richiesero alla Douglas una versione migliorata del Model 7B che, motorizzata con una coppia di Wright R-2600 Cyclone 14 e rivista nelle superfici di controllo posteriori, fosse in grado di trasportare una maggiore quantit\u00e0 di armamenti e carburanti: ebbe cos\u00ec origine la versione denominata DB-7A, la cui produzione venne per\u00f2 destinata alla RAF visto che, nel frattempo, la Francia era stata occupata.\nDal canto suo la RAF fu la prima ad impiegare il DB-7 sia come bombardiere (battezzandolo Boston) che come caccia notturno (con il nome di Havoc). L'impiego avvenne praticamente in tutti i teatri operativi.\nNel Regno Unito vennero sviluppate alcune varianti per ruoli particolari:\nDal punto di vista operativo l'impiego della versione \"Turbinlite\" ebbe scarso successo (anzi si rivel\u00f2 addirittura controproducente, poich\u00e9 la potente luce rendeva facilmente individuabile il velivolo) mentre la versione \"Pandora\" venne presto abbandonata ed i velivoli ricondizionati per l'impiego come \"Intruder\".\nAnche nei reparti dell'USAAC i Douglas A-20 vennero impiegati in ogni fronte ed in innumerevoli reparti, mentre dal punto di vista numerico il maggior impiego del velivolo venne ad opera dell'Unione Sovietica.\nDal punto di vista cronologico risulta significativo evidenziare quanto avvenuto nel solo anno 1942:\nVersioni.\n\"La produzione in serie fu rappresentata sostanzialmente da tre versioni base che, a seconda della forza aerea utilizzatrice e delle modifiche apportate nel tempo, assunsero denominazioni differenti.\"\n\"La RAF assegn\u00f2 il nome di Boston alle versioni da bombardamento e di Havoc a quelle per la caccia notturna. L'USAAC (che, dal 20 giugno 1941, divenne USAAF) identific\u00f2 in ogni caso il velivolo come Havoc.\"\n\"Per chiarezza di esposizione si distinguono, di seguito a ciascuna designazione aziendale del modello, le denominazioni assegnate dalle singole forze armate.\""}
{"id": "522291", "revid": "729019", "url": "https://it.wikipedia.org/wiki?curid=522291", "title": "Messerschmitt Me 210", "text": "Il Messerschmitt Me 210 era un caccia pesante bimotore ad ala bassa prodotto dall'azienda tedesca Messerschmitt AG negli anni quaranta ed impiegato principalmente dalla \"Luftwaffe\" durante la seconda guerra mondiale.\nDerivato dal precedente Bf 110, bench\u00e9 introducesse alcune interessanti migliorie tecnologiche, ebbe una lunga e travagliata fase di sviluppo che non riusc\u00ec a risolvere gli iniziali problemi se non dopo una sostanziale riprogettazione. Pur gravato da problemi di stabilit\u00e0 nel volo venne comunque avviato a una prima fase di produzione in serie, velocemente interrotta per la diffidenza espressa dai piloti, per poi essere ripresa dopo le modifiche sia in Germania che, su licenza, in Ungheria.\nUna successiva rivisitazione del progetto, bench\u00e9 non radicale, diede origine al Me 410 \"Hornisse\".\nStoria del progetto.\nNell'ambito dei propositi di espansione territoriale Adolf Hitler approv\u00f2, nell'ottobre 1938, un nuovo programma per lo sviluppo della tecnologia militare nel quale l'aviazione era una delle componenti principali. Nei progetti del \"Reichsmarschall\" Hermann G\u00f6ring, a capo dell'RLM, era necessario istituire 16 \"Zerst\u00f6rergeschwader\" (ZG), reparti equivalenti agli stormi per la Regia Aeronautica, equipaggiati con gli \"zerst\u00f6rer\" ovvero un particolare tipo di caccia pesante bimotore. I velivoli in dotazione ai reparti dovevano essere i Bf 110 e una loro evoluzione che, nelle previsioni, ne doveva superare i limiti: il Me 210.\nLo sviluppo del nuovo velivolo inizi\u00f2 infatti gi\u00e0 nel 1937, nell'ambito di una pianificazione mirata al miglioramento del modello che introduceva alcune migliorie marginali ma anche novit\u00e0 tecnologiche. Il nuovo modello, che negli anni seguenti assunse una sempre pi\u00f9 precisa connotazione, doveva comunque rispettare le specifiche originali dettate dall'RLM per la classe di caccia multiruolo soddisfatte dal suo predecessore ovvero, oltre a quello di zerst\u00f6rer, anche quello di bombardiere tattico leggero con capacit\u00e0 di bombardamento in picchiata. La struttura quindi doveva mantenere la necessaria robustezza richiesta alla cellula per sopportare le accelerazioni in fase di richiamata, abbinandola alla migliore tecnologia motoristica disponibile al momento.\nPur essendo il Me 210 ancora in fase progettuale, fiducioso che uno sviluppo del Bf 110 potesse solo migliorare le prestazioni gi\u00e0 ampiamente apprezzate del precedente modello, l'RLM emise un ordine, firmato il 9 novembre 1938, per ben 1\u00a0000 esemplari pianificando anche un accurato programma di produzione industriale che prevedeva la consegna, entro aprile 1942, di 3\u00a0320 unit\u00e0 tra Bf 110 e Me 210 nelle varie versioni. Le prestazioni offerte da una simile flotta sarebbero state sufficienti per realizzare l'offensiva che avrebbe permesso il controllo dello spazio aereo, verso nord, di tutta la Scandinavia e della Gran Bretagna e, verso ovest, dell'Oceano Atlantico settentrionale.\nL'unica alternativa al progetto della Messerschmitt venne offerta dalla Arado Flugzeugwerke con il suo Ar 240 che per\u00f2, a causa del ritardo nello sviluppo e della maggiore fiducia che i vertici dell'RLM riponevano in Willy Messerschmitt, non venne accettato dalla commissione tecnica del ministero tedesco.\nIl prototipo, W.Nr.0001 marche D + AABF e che assunse la designazione ufficiale V1 (da \"Versuchsmuster\", modello sperimentale 1) venne portato in volo per la prima volta il 5 settembre 1939 dal pilota collaudatore Hermann Wurster il quale inform\u00f2 che il velivolo era afflitto da gravi problemi nella stabilit\u00e0 del volo, tanto da definirlo pericoloso. Il Me 210 V1, ancora dotato di impennaggio bideriva, era incapace di mantenere una linea retta anche in volo livellato assumendo un andamento ondeggiante definito dai collaudatori \"a serpente\". Inoltre era altamente instabile in virata e, data la sua imprevedibilit\u00e0, non offriva alcuna sicurezza al suo equipaggio. I progettisti identificarono il problema nel mantenimento dello stesso impennaggio del Bf 110 ma, pur disegnando un nuovo impennaggio con un'unica deriva di grandi dimensioni, nel comportamento in volo non ebbe quasi nessun effetto ed il Me 210 continu\u00f2 ad oscillare. I problemi si susseguirono senza apparente possibilit\u00e0 di risoluzione. Il Me 210 tendeva a stallare senza preavviso quando si accennava a una cabrata oppure entrava in vite se si iniziava una virata piatta.\nIl secondo prototipo, il Me 210 V2, rimase distrutto nel settembre 1940 a causa di questo problema quando il pilota, finito in vite, non riuscendo pi\u00f9 a richiamare il velivolo fu costretto a lanciarsi con il paracadute. I risultati furono cos\u00ec negativi che uno dei collaudatori, Fritz Wendel, in una dichiarazione rilasciata dopo il termine del conflitto, comment\u00f2 che il Me 210 aveva \"tutti gli attributi meno desiderabili che un aereo poteva possedere\". Il reparto tecnico della Messerschmitt continu\u00f2 a ricercare delle soluzioni per ovviare ai suoi vari problemi mentre non osava interrompere il processo che portava alla produzione in serie del velivolo.\nAlla fine le pressioni e le aspettative esercitate dall'RLM determinarono la realizzazione di 16 prototipi (ma secondo alcune fonti potrebbero anche essere arrivati fino a 18), 94 esemplari di preserie (A-0) e 90 della serie A-1, prima che il programma venisse sospeso il 14 aprile 1942. Nel frattempo vennero ripristinate le linee di montaggio del Bf 110.\nPochi giorni prima, il 14 marzo, era stato portato in volo il prototipo identificato come V17 dotato di fusoliera allungata e di maggior profondit\u00e0: queste modifiche contribuirono a migliorare sensibilmente il comportamento in volo e, unitamente alla successiva introduzione di ipersostentatori automatici nel bordo d'entrata delle ali (tecnicamente definiti con il termine inglese \"leading edge slat\"), costituirono le premesse per la realizzazione del Me 410.\nIl Me 210 venne presentato anche alle autorit\u00e0 di due paesi alleati: il Regno d'Italia e l'Ungheria. Mentre la Regia Aeronautica (che pure invi\u00f2 una commissione in Germania per un'approfondita valutazione) giudic\u00f2 il velivolo insoddisfacente, le forze armate ungheresi accettarono l'offerta di progetto e la Dunai Rep\u00fcl\u0151g\u00e9pgy\u00e1r Rt (in ungherese: Azienda Aeronautica Danubio) realizz\u00f2 un impianto dal quale vennero prodotti velivoli a partire dai primi mesi del 1943.\nI velivoli in questione, denominati Me 210 C, derivavano da quelli di preserie della versione A ed integravano le modifiche alla fusoliera ed alle ali e montavano motori Daimler-Benz DB 605E, prodotti su licenza dalla Weiss Manfr\u00e9d Rep\u00fcl\u00f6g\u00e9p - \u00e9s Motorgy\u00e1r Rt. L'accordo prevedeva che i due terzi della produzione fossero acquistati dalla \"Luftwaffe\". Complessivamente furono 270 gli esemplari prodotti in Ungheria, dei quali 108 acquistati dai tedeschi.\nAncora negli stabilimenti ungheresi vennero realizzati studi per nuove ulteriori versioni: si hanno notizie circa le varianti D, E, F, P, S e una ulteriore per uno \"zerst\u00f6rer\" non meglio identificato. Solo nel caso del Me 210 D e dello zerst\u00f6rer, si and\u00f2 oltre lo stadio progettuale arrivando nel primo caso a macchine di preserie (denominate Da-0) e nel secondo ad (almeno) un prototipo.\nTecnica.\nCellula.\nIl Me 210, pur presentando notevoli affinit\u00e0 con il Bf 110, aveva un aspetto piuttosto diverso, frutto di un generale affinamento aerodinamico. La fusoliera era stata accorciata nella parte anteriore dove la cabina di pilotaggio era pi\u00f9 armonicamente integrata nella cellula, situata ora sopra il baricentro del velivolo e dove, nella variante da bombardamento, era situato uno scompartimento per lo stivaggio interno delle bombe. Anche l'ala pur mantenendo le due gondole motore sul suo bordo d'attacco adott\u00f2 un nuovo profilo alare in grado di assicurare una velocit\u00e0 di crociera superiore. Il carrello d'atterraggio, ebbe cambiato il meccanismo che regolava il movimento delle gambe di forza ora a movimento assiale e rientranti nelle gondole motore.\nCome gi\u00e0 ricordato, nel corso del processo di sviluppo che venne attuato al fine di superare i gravi problemi di instabilit\u00e0 riscontrati nel velivolo, diversi esemplari subirono progressive modifiche e i risultati di maggior successo vennero ottenuti modificando, in lunghezza e profondit\u00e0, la fusoliera: tale nuova configurazione venne inizialmente sperimentata nel prototipo Me 210 V17. Poich\u00e9 le modifiche diedero i risultati sperati vennero successivamente testate su alcuni esemplari della serie Me 210A, trasferite sui modelli di produzione ungherese e definitivamente confermate nella realizzazione del Me 410.\nMotori.\nL'impianto motore benefici\u00f2 della disponibilit\u00e0 del Daimler-Benz DB 601, gi\u00e0 previsto per l'installazione nei Bf 110 ma che a causa dei ritardi nel loro sviluppo venne avviato alla produzione in serie solo alla fine del 1938. Si trattava di un motore 12 cilindri a V invertita raffreddato a liquido, capace di 1\u00a0350 CV di potenza. Nella versione Me 210 C, prodotta in Ungheria, la coppia di DB 601 venne rimpiazzata da due motori Daimler-Benz DB 605, sviluppo dei precedenti, in grado di generare potenze dell'ordine dei 1\u00a0550 CV.\nSistemi d'arma.\nParticolarit\u00e0 tecnologica che caratterizzava il Me 210 era costituita dell'adozione di una coppia di mitragliatrici difensive rivolte verso coda e poste ai lati della fusoliera. Si trattava di due MG 131 calibro 13\u00a0mm integrate in due barbette a goccia manovrabili in remoto dal mitragliere e dotate di dispositivi che impedivano d'inquadrare l'impennaggio di coda. Questo era originariamente bideriva, in quanto tutta la parte posteriore della fusoliera risultava identica al Bf 110. Nella variante \"zerst\u00f6rer\" lo scompartimento bombe era sostituito da quattro cannoni MG 151/20 calibro 20\u00a0mm.\nTra le versioni rimaste incompiute, vi fu uno \"zerst\u00f6rer\" realizzato in Ungheria in un esemplare prototipo (ottenuto modificando una cellula di Me 210Da-0), che nel muso, oltre ai due cannoni MG 151/20, ospitava un cannone Danuvia 96M calibro 40\u00a0mm (con serbatoio da 96 colpi) e sei tubi di lancio \"Nebelwerfer\" da 152\u00a0mm, al di sotto di ciascuna semiala.\nImpiego operativo.\n\"Luftwaffe\".\nSebbene sia stato costituito un reparto sperimentale - \"Erprobungsgruppe 210\" - gi\u00e0 nel corso del 1940, l'esordio operativo avvenne sul fronte orientale, dove il 2\u00ba gruppo del 1\u00ba Zerst\u00f6rergeschwader (II/ZG 1), partecip\u00f2 alle prime fasi della campagna negli ultimi mesi del 1941. Raramente per\u00f2, i reparti in loro possesso riuscivano ad avere contemporaneamente a disposizione un numero sufficiente di esemplari per comporre una squadriglia. A fronte di questi problemi e degli scarsi risultati ottenuti ben presto anche il II./ZG 1 torn\u00f2 ad impiegare i Bf 110.\nIn seguito i Me 210 vennero destinati ad altri teatri operativi: nel nord Europa il 16 Staffel/KG 6 con base a Soesterberg, nel Paesi Bassi occupati, comp\u00ec missioni oltre le isole britanniche mentre al sud, nell'area del Mar Mediterraneo, un certo numero di esemplari vennero consegnati ai III/ZG 1 e 2(F)/122 basati a Trapani ed al 10/ZG 26 in Tunisia. I risultati deludenti e la diffidenza espressa dai suoi equipaggi provocarono tuttavia la decisione da parte dell'RLM, datata 14 aprile 1942, di riprendere la produzione dei Bf 110 in modo da non sguarnire le unit\u00e0 operativa in attesa di un successivo nuovo sviluppo ritenuto necessario per ovviare ai problemi riscontrati. Dopo quindi circa 200 esemplari realizzati, tra i quali due Me 210 B-0 di preproduzione pi\u00f9 i Me 210 B-1 di serie (la versione \"zerst\u00f6rer\"), la produzione si interruppe causando una mancanza di almeno 600 velivoli gi\u00e0 deliberati ai reparti della \"Luftwaffe\".\nMagyar Kir\u00e1lyi Honv\u00e9d L\u00e9gier\u0151.\nL'aviazione ungherese utilizz\u00f2 i Me 210 in modo complessivamente marginale: nell'aprile del 1944 venne costituito un reparto sperimentale i cui velivoli vennero impiegati nel ruolo di caccia intercettore. Nel maggio successivo entr\u00f2 in attivit\u00e0 una squadriglia da caccia notturna (dotata di velivoli privi di radar) ed altri velivoli vennero assegnati ai reparti da bombardamento e ricognizione. L'impiego risult\u00f2 limitato e con risultati contrastanti.\nNel febbraio del 1945, a causa della scarsit\u00e0 delle scorte di carburante, i Me 210 ungheresi furono costretti a sospendere le proprie attivit\u00e0. Alla fine di marzo diversi velivoli furono trasferiti in Germania, nei territori austriaci, ma successivamente vennero dati alle fiamme per evitarne la cattura da parte delle truppe sovietiche.\nVersioni.\nI dati sulle versioni sono tratti da \"I Grandi Aerei Storici: Messerschmitt Me 210 &amp; 410\" e da \"Enciclopedia L'Aviazione\", salvo dove diversamente indicato."}
{"id": "522292", "revid": "1543377", "url": "https://it.wikipedia.org/wiki?curid=522292", "title": "IAI Kfir", "text": "Lo IAI Kfir (in ebraico: \u05db\u05e4\u05d9\u05e8, \"Leoncino\") era un caccia multiruolo prodotto dalla israeliana Israeli Aircraft Industries, derivato dal IAI Nesher. Rispetto al suo predecessore questo si differenziava principalmente per il motore J79 di seconda generazione, che sostituiva il vecchio Atar 9C, fornendo all'apparecchio una spinta di circa due tonnellate superiore rispetto al suo predecessore, oltre che per altre caratteristiche migliorate. Con una fusoliera pi\u00f9 stretta, alette canard per una migliore manovrabilit\u00e0 e un'elettronica migliorata, il Kfir \u00e8 stato un cacciabombardiere economico e robusto dalla massa contenuta. Il motore era inoltre lo stesso usato dall'F-4E Phantom II e dall'F-104S Starfighter, caratteristica quest'ultima che rende interessante il confronto tra i due cacciabombardieri.\nStoria del progetto.\nPremessa.\nIl Dassault Mirage IIICJ fu il primo caccia israeliano supersonico e fu per un lungo periodo la spina dorsale dell'Heyl Ha'Avir, l'aeronautica militare israeliana, anche dopo aver introdotto l'A-4 Skyhawk e soprattutto l'F-4 Phantom II che avrebbe dovuto sostituire il Mirage III nel suo ruolo di intercettore. Nonostante il Mirage IIIC si fosse dimostrato di gran lunga il velivolo pi\u00f9 efficace nel ruolo di caccia per la supremazia aerea, tanto che dopo un breve periodo il F-4 Phantom II fu sostituito nel ruolo di intercettore dal ben pi\u00f9 vecchio Mirage, il suo raggio di azione limitato ne imponeva alcuni limiti nell'utilizzo come cacciabombardiere.\nSu richiesta dello stato di Israele, la Dassault Aviation inizi\u00f2 quindi a sviluppare una versione migliorata del Mirage III, indicata come Mirage 5, pi\u00f9 adatta al ruolo di cacciabombardiere. Quando nel 1968 i 50 velivoli ordinati furono pronti per la consegna, a causa degli accordi internazionali come conseguenza della guerra dei sei giorni, il governo francese mise sotto embargo militare lo stato di Israele e i velivoli non poterono essere consegnati.\nSolo grazie all'intervento del Mossad, i servizi segreti israeliani, lo stato di Israele venne in possesso dei progetti per costruire autonomamente il modello e pot\u00e9 produrre un numero consistente di questi velivoli pur non disponendo della licenza necessaria. I velivoli prodotti da Israele furono costruiti con il nome di \"Nesher\", una sorta di ibrido tra la cellula del Mirage 5 e il motore dell'F-4 Phantom II.\nIn seguito, l'esperienza acquisita dall'ufficio tecnico della IAI sar\u00e0 poi usata nello sviluppo dello Kfir come versione migliorata nel Nesher.\nSviluppo.\nLo sviluppo di questo velivolo fu principalmente attribuito alle operazioni di spionaggio del Mossad, il quale fu in grado di procurarsi i progetti del Mirage 5 francese che fecero da base progettuale per la costruzione del Nesher. Di seguito i progettisti del IAI svilupparono il progetto per migliorarne le qualit\u00e0. Come prima cosa si dovette per\u00f2 trovare un motore da sostituire a quello francese del Mirage 5 che a causa dell'embargo non poteva pi\u00f9 essere fornito.\nSi prese quindi in considerazione di sostituire il motore di costruzione francese o con un turbogetto General Electric J79 o con un turboventola Rolls-Royce Spey. Alla fine si decise di utilizzare il J79 che veniva gi\u00e0 utilizzato sul McDonnell Douglas F-4 Phantom II e che lo stato di Israele aveva acquistato su larga scala a partire dal 1969 e del quale poi ne produsse alcune unit\u00e0 su licenza.\nPer fare posto al J79 che vantava dimensioni maggiori rispetto ai motori francesi si dovette accorciare la fusoliera del velivolo e allargare le prese d'aria. Un rivestimento in titanio intorno alla parte posteriore del motore proteggeva fusoliera ed impianti del velivolo da calore emanato dal motore turbogetto.\nUn primo prototipo biposto dotato del J79 decoll\u00f2 per la prima volta nel settembre del 1970. Una versione migliorata fu poi pronta nel 1971.\nUn'ulteriore versione migliorata, identificata con il nome di \"Ra'am\", fu poi presentata nel 1973. Dotata di avionica di nuova generazione, un carrello d'atterraggio rinforzato e con l'aggiunta di tecnologia israeliana poteva inoltre vantare un serbatoio per il combustibile delle dimensioni di 713 galloni.\nNonostante questa ultima versione fosse decisamente superiore alle versioni prodotte in precedenza restano seri dubbi sul fatto che questo velivolo sia stato messo in servizio, anche se alcune fonti non ufficiali riferiscono che sia stato usato durante la guerra del Kippur nel 1973.\nImpiego operativo.\nIl Kfir entr\u00f2 in servizio con la IAF nel 1975 con le prime unit\u00e0 assegnate alle squadriglie. Negli anni successivi il numero di Kfir and\u00f2 mano mano aumentando tanto che il Kfir divenne il caccia intercettore primario del IAF, anche se mantenne questo ruolo solo per un breve periodo, dal momento che a partire dal 1976 furono consegnati i primi F-15 Eagle.\nIl Kfir partecip\u00f2 poi per la prima volta a un'operazione militare nel novembre del 1977 in un bombardamento aereo di un campo di guerriglieri nel sud del Libano a Tel Azia. Il 27 giugno 1979 un Kfir abbatt\u00e9 un MiG-21 siriano, questo \u00e8 l'unico abbattimento effettuato da un Kfir israeliano.\nDal 1982 con l'invasione del Libano da parte di Israele gli F-15 e gli F-16 avevano preso il ruolo di intercettori al posto del Kfir, che poteva quindi esser utilizzato come aereo d'attacco al suolo in quanto capace di operare senza scorta dal momento che era in grado di affrontare da solo anche caccia nemici.\nMercato internazionale.\nDal momento che il Kfir \u00e8 stato dotato di tecnologia americana compreso il motore J79, tutti i velivoli potevano essere esportati solamente con l'approvazione del U.S. State Department. Ci\u00f2 nonostante il Kfir fu venduto in numero limitato ad alcune nazioni del Sudamerica ed allo Sri Lanka.\nStati Uniti.\nVenticinque Kfir modificati furono utilizzati dalla U.S. Navy e dal U.S. Marine Corps dal 1985 fino al 1989 nel ruolo di \"aggressor\" durante delle esercitazioni. Questi velivoli denominati F-21 Lion furono noleggiati dagli Stati Uniti e furono sottoposti ad alcune modifiche minori per migliorarne la manovrabilit\u00e0 a basse velocit\u00e0. I 12 velivoli noleggiati dalla U.S. Navy furono messi a disposizione del VF-43, che operava dalla base aerea di NAS Oceana. Tutti i velivoli furono sostituiti entro il 1988 da dei F-16N. I tredici velivoli messi a disposizione del United States Marine Corps furono utilizzati dal VMFT-401, che operava dalla Marine Corps Air Station Yuma. I velivoli furono infine rimpiazzati da dei F-5E nel 1989. Dal 1997 i Kfir sono passati sotto la responsabilit\u00e0 di ATAC (Airborne Tactical Advantage Company), societ\u00e0 di contractors che gestisce servizi addestrativi. La ATAC ne possiede ancora 6 esemplari, totalmente ricondizionati nel 2003.\nColombia.\nA partire dal 1989 la Colombia ha acquistato un lotto di 12 velivoli di seconda mano da Israele. I velivoli forniti in versione C.2 e TC.2 furono aggiornati allo standard C.7 prima di essere forniti alla Fuerza A\u00e9rea Colombiana. La Colombia utilizz\u00f2 i velivoli per combattere i guerriglieri ed i narcotrafficanti. Nel febbraio del 2008 il governo colombiano ha richiesto allo stato di Israele la vendita di ulteriori 24 velivoli aggiornati allo standard C.10 per i monoposto, C.12 per i biposto da addestramento.\nEcuador.\nNel 1981 l'Ecuador acquist\u00f2 dieci velivoli di seconda mano da Israele, che furono consegnati alla Fuerza A\u00e9rea Ecuatoriana a partire dalla fine del 1982. I velivoli furono utilizzati dal 2113rd Squadron stazionato alla Taura AFB nella parte occidentale del paese.\nNel 1995 l'Ecuador utilizzo i suoi velivoli in alcuni combattimenti aerei durante il conflitto con il Per\u00f9. Il 10 febbraio 1995 un Kfir C.2 abbatt\u00e9 un Cessna A-37B Dragonfly della Fuerza A\u00e9rea del Per\u00fa con un missile Shafrir 2.\nIn vista del ritiro dal servizio attivo dei suoi SEPECAT Jaguar l'Ecuador sta valutando l'acquisto di ulteriori otto velivoli. A fine del 2005 l'Ecuador aveva perso 4 dei dieci velivoli in incidenti aerei.\nSri Lanka.\nTra il 1995 ed il 1996 l'Aeronautica militare dello Sri Lanka acquist\u00f2 sei Kfir C.2 e un Kfir TC.2 da Israele, numero integrato da ulteriori nove velivoli acquistati nel corso del 2000. Lo Sri Lanka ha utilizzato i propri velivoli per contrastare i ribelli del LTTE durante la guerra civile terminata nel maggio 2009."}
{"id": "522293", "revid": "729019", "url": "https://it.wikipedia.org/wiki?curid=522293", "title": "BAC 167 Strikemaster", "text": "Il BAC 167 Strikemaster era un monomotore a getto da addestramento ed attacco al suolo ad ala dritta prodotto dall'azienda britannica British Aircraft Corporation alla fine degli anni sessanta.\nOttenne un buon successo commerciale venendo impiegato da diverse forze aeree, soprattutto nell'area mediorientale, rimanendo operativo fino agli anni ottanta. Attualmente alcuni esemplari acquistati da privati vengono tenuti ancora in condizioni di volo.\nStoria.\nSviluppo.\nLo Strikemaster era l'estrema evoluzione dell'originario Percival Provost, un aereo da addestramento basico ad elica e motore a pistoni prodotto negli anni cinquanta. Dal Provost se ne svilupp\u00f2 una variante dotata di motore a reazione, il BAC Jet Provost, dal quale a sua volta trae origine. Il progetto originale prevedeva di proporlo nel ruolo di aereo antiguerriglia ma lo sviluppo si concentr\u00f2 sulla versione da addestramento ed attacco al suolo in quanto maggiormente richiesta dal mercato bellico.\nLo Strikemaster \u00e8 essenzialmente la versione armata del Provost T Mk 5, sviluppata e migliorata grazie ad un irrobustimento della cellula, necessaria per l'adozione di una motorizzazione pi\u00f9 potente, ed una serie di modifiche che riguardavano un'avionica pi\u00f9 recente, l'adozione di piloni alari, nuovi seggiolini eiettabili, un carrello d'atterraggio di minori dimensioni e un aggiornamento al sistema di rifornimento. Con l'aggiornamento venne quindi trasformato da semplice aereo da addestramento in un velivolo leggero da attacco al suolo.\nVenne portato in volo per la prima volta il 26 ottobre 1967.\nImpiego operativo.\nLo Strikemaster venne impiegato da diverse forze aeree come addestratore avanzato, in America latina, Africa, Medio Oriente, Asia e Nuova Zelanda. Venne anche usato in azioni belliche da Ecuador, Oman e Yemen."}
{"id": "522294", "revid": "63065958", "url": "https://it.wikipedia.org/wiki?curid=522294", "title": "Centro-sinistra italiano", "text": ""}
{"id": "522299", "revid": "1543377", "url": "https://it.wikipedia.org/wiki?curid=522299", "title": "Nu (popolo)", "text": "I nu (in cinese: \u6012\u65cf; in pinyin: n\u00f9 z\u00fa) sono uno dei 56 gruppi etnici riconosciuti ufficialmente dalla Repubblica popolare cinese.\nLa popolazione nu, composta da circa 27.000 persone, \u00e8 divisa nei sottogruppi del nord, del centro e del sud. Abitano principalmente nella prefettura autonoma lisu di Nujiang, situata nella parte nord-ovest della provincia cinese dello Yunnan, ai confini con il Tibet. \u00c8 una regione di alta montagna ricca di minerali, attraversata dai fiumi Lancang (nome cinese del Mekong) e N\u00f9 Ji\u0101ng (nome cinese del Saluen). Il nome nu proviene proprio dal fiume Nu (lett. \"N\u00f9\" = arrabbiato, \"Ji\u0101ng\" = fiume). Il 90% dei nu \u00e8 stanziato nelle regioni di Gongshan, Fugong, Lanping e Bijiang insieme ad altre minoranze etniche come i derung, i lisu, i tibetani, i bai e i naxi. C'\u00e8 anche una piccola comunit\u00e0 di nu nella regione di Weixi, nella Prefettura Autonoma Tibetana Diqing, e nella regione di Zayu, nella Regione Autonoma del Tibet, vicino alle frontiere con lo Yunnan.\nI nu non possiedono un proprio linguaggio scritto, il governo cinese ha recentemente fatto scrivere documenti nu utilizzando l'alfabeto latino.\nStile di vita.\nI nu costruiscono le loro case nei pressi delle montagne con aste di bamb\u00f9 o preferibilmente con listoni di legno, che garantiscono maggiore resistenza. Le case hanno due piani: il piano sotto funge da granaio e da stalla, mentre quello superiore, dove vivono le famiglie, \u00e8 suddiviso in un'area interna ed una esterna: la prima \u00e8 la camera da letto, mentre la seconda viene usata come cucina e stanza degli ospiti.\nL'agricoltura \u00e8 la principale occupazione dei nu. Vengono piantati alberi e bamb\u00f9 per rifornirsi di materiale da costruzione, vengono coltivati mais, grano, orzo, patate, ignami e fagioli. Il raccolto \u00e8 relativamente scarso, in quanto non vengono adoperati fertilizzanti e si usano tecniche di coltura obsolete. Altre fonti di sussistenza dei nu sono rappresentate dalla caccia e dalla pesca.\nAbiti.\nI vestiti di tela sono i pi\u00f9 comuni sia per i maschi che per le femmine. I vestiti femminili sono generalmente fatti di cotone con le maniche abbottonate sul bordo esterno sinistro. Le ragazze giovani portano spesso i grembiuli sopra le loro tuniche. Alcune portano ornamenti intorno alla testa composti da coralli, agate, e decorazioni d'argento.\nReligione e cultura.\nLa religione principale \u00e8 il Buddhismo tibetano tra i gruppi del nord, mentre tra i gruppi meridionali e centrali \u00e8 pi\u00f9 diffuso l'Animismo tribale. Di recente, una piccola minoranza dei gruppi del sud si \u00e8 convertita al Cristianesimo.\nUna delle principali celebrazioni nu \u00e8 la festa tribale delle fate dei fiori, che si tiene soprattutto nei villaggi dell'area di Gongshan. Ha luogo secondo il calendario lunare cinese, dura tre giorni ed \u00e8 basata su un'antica leggenda riguardante gli straripamenti del fiume Nu. Secondo tale leggenda, una ragazza chiamata A-Rong, ispirata dalla tela di un ragno, cre\u00f2 un ponte di corde, su cui si poteva attraversare il fiume comodamente. Attratto dalla bellezza di A-Rong, il capo della trib\u00f9 Hou prov\u00f2 a obbligarla a sposarlo pi\u00f9 volte, ma la ragazza rifiut\u00f2 e scapp\u00f2 sulle montagne, dove si trasform\u00f2 in una statua di pietra. Per onorarla, il popolo nu celebra la festa delle fate ogni anno il 15 marzo.\nQuando sta per arrivare la festa, tutti raccolgono mazzolini di azalee da offrire alla fata della caverna. Dopo la cerimonia, la gente brinda nelle case, e tutti indossano il loro migliore costume tradizionale. Si riuniscono poi insieme all'aria aperta, cantando, ballando, e raccontando storie. Si fanno anche giochi con un pallone simili al calcio, e gare di tiro con l'arco.\nUn'altra festa \u00e8 quella di Jijilamu, la festa di primavera, che dura circa 15 giorni tra la luna piena di dicembre e quella di gennaio. \u00c8 celebrata soprattutto dai nu che vivono nelle zone di Bijiang, Fugong, Gongshan, Lanping e Weixi.\nIl Losar, capodanno tibetano, \u00e8 celebrato soprattutto dai nu buddhisti tibetani. Alla vigilia della festa, le famiglie di ogni villaggio uccidono i maiali, preparano ravioli di riso, del vino e puliscono i cortili, similmente al Capodanno cinese. La sera di Capodanno, prima di mangiare, mettono mais e piatti di cibo su un barbecue a tre piedi. Sulla cima del tre piedi, vengono posizionate tre tazze e tre pezzi di carne, poi i membri della famiglia, sia giovani che anziani, pregano affinch\u00e9 ci siano buoni raccolti e un bestiame forte l'anno seguente."}
{"id": "522300", "revid": "486946", "url": "https://it.wikipedia.org/wiki?curid=522300", "title": "Utu-hegal", "text": ""}
{"id": "522302", "revid": "46931", "url": "https://it.wikipedia.org/wiki?curid=522302", "title": "Fiumi", "text": ""}
{"id": "522305", "revid": "46931", "url": "https://it.wikipedia.org/wiki?curid=522305", "title": "N\u00f9 Z\u00fa", "text": ""}
{"id": "522307", "revid": "83816938", "url": "https://it.wikipedia.org/wiki?curid=522307", "title": "Lady in the Dark", "text": "Lady in the Dark \u00e8 una commedia musicale con musica di Kurt Weill, testi delle canzoni di Ira Gershwin e libretto di Moss Hart.\nNel 1944 la Paramount ne realizz\u00f2 una versione cinematografica per la regia di Mitchell Leisen, in cui venne eliminata gran parte della canzoni presenti nella versione teatrale. Nel 1954 Max Liebman ne realizz\u00f2 una riduzione televisiva molto pi\u00f9 fedele all'originale anche se lunga poco meno di un'ora.\nTrama.\nLiza Elliot \u00e8 una donna forte, fredda ed emancipata che dirige con successo una rivista di moda. Alla vigilia delle nozze con Kendall Nesbitt, un uomo maturo e posato che \u00e8 anche il suo editore, Liza si sente anche attratta da Randy Curtis, un giovane e aitante divo di Hollywood, recentemente conosciuto durante un'intervista.\nNon riuscendo a prendere una decisione, decide di rivolgersi a uno psichiatra, il quale l'aiuter\u00e0 a mettere in ordine la sua vita facendosi raccontare alcuni sogni. Nel primo sogno immagina di essere la donna pi\u00f9 bella e famosa del mondo. Nel secondo immagina il suo futuro matrimonio in tono fortemente grottesco. Nel terzo, ambientato in un circo a tre piazze, gli uomini della sua vita mettono in scena un processo, accusandola di non essere mai stata capace di prendere alcuna decisione.\nDopo la terapia Liza ricorder\u00e0 un episodio della sua infanzia in cui un ragazzo, spezzandole il cuore, la rese fredda e incapace di amare gli uomini.\nNumeri musicali.\nGlamour Dream comprende i seguenti numeri musicali:\nWedding Dream comprende i seguenti numeri musicali:\nCircus Dream comprende i seguenti numeri musicali:\nChildhood Dream\nNumeri musicali eliminati durante il rodaggio dello show:\nProduzione.\nLa commedia debutt\u00f2 il 23 gennaio del 1941 e chiuse il 15 giugno 1941 dopo 162 repliche. La commedia verr\u00e0 ripresa anche nelle successive due stagioni teatrali, raggiungendo un totale di 550 repliche. La regia dello spettacolo fu affidata a Moss Hart. Fra gli interpreti originali ricordiamo Gertrude Lawrence e Danny Kaye. Fra le canzoni pi\u00f9 popolari di questa produzione ricordiamo \"My Ship\" e \"The Saga of Jenny\".\nL'effeminato fotografo di moda Russell Paxton, interpretato da Danny Kaye, \u00e8 considerato il primo personaggio apertamente gay a ricoprire un ruolo rilevante in un musical di Broadway.\nKaye fece faville nella parte, soprattutto grazie alla canzone \"Tchaikovsky and Other Russians\" in cui recit\u00f2 il nome di 50 compositori russi in soli 39 secondi. La sua interpretazione ottenne cos\u00ec tanto successo che dopo poche repliche Kaye abbandon\u00f2 la produzione per interpretare il protagonista nel musical Let's Face It scritto da Cole Porter.\nMoss Hart scrisse il soggetto e il libretto mentre era in analisi per riuscire, tra le altre cose, a vincere le proprie tendenze omosessuali."}
{"id": "522308", "revid": "46931", "url": "https://it.wikipedia.org/wiki?curid=522308", "title": "Nu Zu", "text": ""}
{"id": "522309", "revid": "1784938", "url": "https://it.wikipedia.org/wiki?curid=522309", "title": "Antoine Barnave", "text": "Il Delfinato.\nCresciuto in un'antica famiglia protestante dell'alta borghesia di Grenoble, figlio di un avvocato al parlamento del Delfinato, segue gli studi di legge e diventa avvocato a 22 anni (1783). All'epoca del conflitto tra il parlamento e il governo nel 1788, pubblica un pamphlet in favore dei parlamentari. Questo scritto lo rende popolare, \u00e8 delegato all'assemblea di Vizille (stato del Delfinato) e si fa conoscere per uno scritto, \"l'Esprit des \u00c9dits\", che ottenne un grande successo.\nL'Assemblea.\nIn seguito viene eletto deputato del Terzo Stato agli Stati Generali del 1789, dove si rivela brillante oratore e diventa il portaparola della borghesia liberale. Raggiunge per la sua eloquenza e il suo ardente amore per la libert\u00e0 un'altissima influenza e una grande popolarit\u00e0. All'Assemblea costituente, figura uno dei capi della \"sinistra\" e si oppone con Lameth e Duport (il \"triumvirato\"), a La Fayette e a Mirabeau. Assume la presidenza dell'assemblea nell'ottobre del 1790. La sua popolarit\u00e0 raggiunge il suo apogeo. Ma le discussioni sullo statuto delle \"persone di colore\" nelle colonie francesi gli fanno perdere questa popolarit\u00e0. Si mostra ostile a che si accordi loro il diritto di cittadino. Non pu\u00f2 pi\u00f9 frequentare il circolo dei Giacobini di cui \u00e8 uno dei fondatori e combatte il diritto di veto concesso al re.\nLa fuga del re.\nDopo il tentativo di fuga di Luigi XVI, arrestato a Varennes, dove \u00e8 inviato dall'Assemblea, in compagnia di P\u00e9tion e di La Tour-Mauborg, per riportare la famiglia reale a Parigi, Barnave \u00e8 colpito dalle disgrazie di Maria Antonietta; il che lo rende come un disertore della causa del popolo. Inizia con Maria Antonietta una corrispondenza segreta. Si unisce a Mirabeau. Raggiunge allora i monarchici costituzionalisti del club dei Foglianti, attirandosi l'odio del popolo parigino e della Montagna, che denunciano \u00abBarnave nero dietro, e bianco davanti\u00bb. Il 15 luglio 1791 pronuncia davanti all'assemblea un discorso sull'\u00abL'inviolabilit\u00e0 del sovrano, la separazione dei poteri e il termine della Rivoluzione francese\u00bb. Sostiene la costituzione del 1791 e consiglia in segreto la regina Maria Antonietta tentando di salvare la monarchia.\nLa fine.\nSi ritira a Grenoble dopo la chiusura dell'Assemblea costituente e, il 10 agosto 1792, la sua compromettente corrispondenza con la regina viene scoperta nell\"'armoire de fer\" nell'appartamento del re al palazzo delle Tuileries. Viene arrestato il 19 agosto 1792 e trasferito a Parigi dove quindici mesi pi\u00f9 tardi, sotto il Terrore, appare davanti al Tribunale rivoluzionario, viene condannato a morte e ghigliottinato il 29 novembre 1793. \u00c8 sepolto a Parigi nella Chapelle expiatoire, costruita sul vecchio cimitero della Madeleine sulle prime sepolture di Luigi XVI e Maria Antonietta.\nL'opera.\nIn prigione, aveva scritto \"De la R\u00e9volution et de la Constitution\", opera di notevole intelligenza e lungimiranza che fu pubblicata solo nel 1843 con il titolo \"Introduction \u00e0 la R\u00e9volution fran\u00e7aise\", (i suoi manoscritti sono stati pubblicati da M. B\u00e9renger con il titolo \"\u0152uvres de Barnave\", e ristampati a pi\u00f9 riprese dopo il 1960)."}
{"id": "522311", "revid": "292162", "url": "https://it.wikipedia.org/wiki?curid=522311", "title": "Piana di Catania", "text": "La Piana di Catania \u00e8 la pi\u00f9 estesa pianura della Sicilia.\nGeografia.\nHa una superficie di 430 km\u00b2, pari a un quinto di tutte le pianure dell'isola ed \u00e8 una delle pi\u00f9 estese dell'Italia meridionale.\nLa piana di Catania si \u00e8 formata con l'accumulo dei depositi alluvionali dei fiumi Dittaino, Gornalunga, Simeto e dei loro affluenti. \u00c8 circondata da monti e colline ed \u00e8 una pianura alluvionale: l'Etna la sovrasta con la sua imponente mole e, in un certo modo, ne \u00e8 l'artefice rendendola fertile con i prodotti della sua attivit\u00e0 vulcanica. La piana infatti si \u00e8 formata a partire dall'emersione dell'antico vulcano dal golfo primordiale, che esisteva al suo posto, tra l'Appennino Siculo, a nord, con le catene montuose dei Nebrodi e, a sud, la catena costituita dai Monti Erei e dai Monti Iblei. Il territorio della Piana di Catania comprende parte della Provincia di Catania, della Provincia di Siracusa e della Provincia di Enna.\nVie di comunicazione.\nLa piana di Catania \u00e8 attraversata per tutta la sua lunghezza dall'autostrada A19 Catania-Palermo e dalla strada statale 192; da questa alcuni km dopo l'uscita dalla citt\u00e0 di Catania dirama la strada statale 417 per Caltagirone. Nel tratto prossimo alla costa viene percorsa dalla strada statale 114 dalla quale in prossimit\u00e0 del fiume Simeto si dirama la strada statale 194 per Ragusa.\nNella parte catanese della piana si trova l'aeroporto di Fontanarossa e mentre in territorio siracusano sorge quello militare di Sigonella. Poco oltre, in localit\u00e0 Gerbini sorgeva fino alla seconda guerra mondiale, un aeroporto militare italiano, con piste in terra battuta.\nLa piana di Catania \u00e8 interamente attraversata in lunghezza dalla ferrovia Palermo-Catania di RFI che ha origine nella stazione di Bicocca, nella quale si stacca dalla linea costiera per Siracusa che prosegue in direzione sud verso il fiume Simeto. Dalla stazione di Motta Sant'Anastasia, sulla linea per Enna e Palermo si dirama la ferrovia Catania-Motta-Regalbuto, oggi usata solo per merci fino a Patern\u00f2 e Carcaci, che arrivava fino a Regalbuto costeggiando il lago di Pozzillo, fino alla soglia degli anni ottanta ed era di grande importanza per il trasporto degli agrumi all'estero.\nL'area della piana \u00e8 interessata da vari insediamenti industriali, come la zona industriale di Catania, l'area di sviluppo industriale di Caltagirone e l'area industriale di Enna. \u00c8 inoltre in corso di finanziamento e costruzione l'interporto di Catania Bicocca.\nColtivazioni agricole.\n\u00c8 una delle zone agricole pi\u00f9 importanti della Sicilia.\nL'agricoltura prevalente nell'area provinciale catanese della Piana di Catania \u00e8 quella agrumaria con prevalenza quasi assoluta dell'arancio, ma sono presenti anche gli oliveti. Addentrandosi verso l'interno e soprattutto nella parte ennese \u00e8 prevalente la coltivazione cerealicola e leguminosa, un tempo con prevalenza di grano duro, arance di polpa rossa.\nCentri abitati.\nGli insediamenti urbani sulla piana sono pochi e costituiti essenzialmente da antiche masserie oggi quasi tutte disabitate e qualche villaggio per lo pi\u00f9 attorno alle stazioni ferroviarie come Sferro. I centri di qualche rilevanza si trovano tutti ai margini della piana e sono Catenanuova, Francofonte, Militello, Lentini, Motta Sant'Anastasia, Patern\u00f2, Palagonia, Ramacca e Scordia.\nLa parte finale della Piana di Catania nei pressi della costa ionica costituisce l'oasi del Simeto."}
{"id": "522313", "revid": "1543377", "url": "https://it.wikipedia.org/wiki?curid=522313", "title": "Galerina marginata", "text": "La Galerina marginata \u00e8 uno dei funghi velenosi pi\u00f9 pericolosi che esistano, perch\u00e9 i meno esperti lo confondono spesso con specie eduli che crescono cespitose appartenenti ad altri generi, come ad esempio pioppini, chiodini oppure una specie che le somiglia moltissimo, la \"Pholiota mutabilis\" (edule).\nIl cappello non raggiunge dimensioni ragguardevoli, tuttavia a volte pu\u00f2 raggiungere anche i 5-10\u00a0cm di diametro.\nDescrizione della specie.\nCappello.\nDi dimensioni molto ridotte: 1,5\u20133\u00a0cm massimo (esistono comunque forme robuste fino a 8-10\u00a0cm di diametro del pileo); di forma conico-ottusa o pi\u00f9 generalmente convessa, poi pi\u00f9 espanso ed a volte quasi piano; poco carnoso, quando \u00e8 umido assume una colorazione ocra scuro; a secco \u00e8 giallo sporco. Presenta evidenti striature al margine.\nLamelle.\nFitte, leggermente decorrenti oppure adnate, color nocciola.\nGambo.\nCilindrico, color ocra, fibroso; generalmente pruinoso al di sopra dell'anello, mentre al di sotto \u00e8 di color ocra, presenta residui di velo di colore bianco sporco.\nAnello.\nMembranoso, color ocra, esiguo.\nCarne.\nEsigua, delicata, color ocra.\nMicroscopia.\nSpore.\nOcra ruggine in massa, (7) 8-10,5 (11) x 5-6 (7) \u00b5m, da ellissoidi a amigdaliformi pi\u00f9 o meno verrucose, caliptrate o non, con apice che presenta callo pi\u00f9 o meno pronunciato, plaga ilare liscia e visibile, cianofile e destrinoidi, positive con (KOH)3 5% divenendo color ruggine, in ammoniaca avviene lo stesso fenomeno ma in modo pi\u00f9 blando.\nHabitat.\nLa specie cresce su diversi substrati; legni di conifere e latifoglie, legno muscoso o muschio su terreno.\nSistematica\nIl genere \"Galerina\" (analisi DNA), \u00e8 stato trasferito nella famiglia delle Strophariaceae.\nCommestibilit\u00e0.\nMortale! Contiene Amatossine.\nSono riportati numerosi casi di grave intossicazione a sindrome parafalloidea.\nGalleria d'immagini.\nGalerina marginata (Batsch) K\u00fchner\nEtimologia.\nDal latino \"marginatus\" = marginato, per via delle striature presenti sul margine del cappello."}
{"id": "522314", "revid": "110157", "url": "https://it.wikipedia.org/wiki?curid=522314", "title": "Pauli Jaks", "text": "Pauli \u00e8 fratello di Peter Jaks, anch'egli ex-nazionale svizzero di hockey su ghiaccio.\nCarriera.\nHa giocato per 13 stagioni nell'Hockey Club Ambr\u00ec Piotta contabilizzando 41 shutout in 516 partite, ossia una delle miglior medie shutout a partita della lega svizzera.\nPer due stagioni (1993-94/94-95) ha giocato in Nord America (Phoenix Roadrunner in IHL), ed \u00e8 stato il primo giocatore svizzero a debuttare in NHL nel 1993 con i Los Angeles Kings, in cui allora giocava Wayne Gretzky.\nFinita l'avventura nordamericana \u00e8 rientrato in Svizzera nel suo club d'origine, l'HCAP, dove ha contribuito alla vittoria di due Continental Cup e di una Supercoppa IIHF.\nA conclusione della stagione 2003-04, annunciata la separazione definitiva con l'Hockey Club Ambri Piotta, il Fans club BL15 riserv\u00f2 in suo onore un tributo speciale a testimonianza dell'affetto, della stima e della gratitudine per tutto quanto fatto da Pauli Jaks nella sua carriera per i colori biancobl\u00f9.\nNella stagione 2004-05 ha tentato con scarso successo l'avventura in Russia nell'Avangard Omsk. A met\u00e0 stagione \u00e8 rientrato in Svizzera, a Langnau, senza per\u00f2 riuscire ad evitare alla societ\u00e0 la condanna ai play-out.\nIl 2005-06 \u00e8 stata l'ultima stagione da professionista di Pauli Jaks, che, dopo un inizio di stagione in serie B col HC Forward Morges, \u00e8 stato chiamato ingaggiato dal Ginevra-Servette. La stagione si \u00e8 conclusa al penultimo posto in regular season con conseguente partecipazione ai play-out.\nNel giugno 2006 \u00e8 divenuto preparatore dei portieri dell'Hockey Club Ambr\u00ec Piotta nonch\u00e9 responsabile delle squadre juniores della societ\u00e0 leventinese.\nPauli Jaks, legato sentimentalmente alla famiglia Croce, \u00e8 stato la guida dell'attuale portiere dell'HCAP Lorenzo Croce.\nStatistiche.\n\"Statistiche aggiornate a luglio 2011.\""}
{"id": "522315", "revid": "76963", "url": "https://it.wikipedia.org/wiki?curid=522315", "title": "Mario Ciancio Sanfilippo", "text": "Biografia.\nDiscendente per via paterna dei baroni Ciancio di Adrano, figlio dell'avvocato Natale Ciancio, \u00e8 nipote di Domenico Sanfilippo, fratello della madre, fondatore del quotidiano \"La Sicilia\". Sposato con Valeria Guarnaccia, ha cinque figli: Angela, Carla, Rosa Emanuela, Natalia e Domenico, due dei quali, Angela e Domenico, fanno parte del consiglio di amministrazione del suo gruppo.\nLaureato in giurisprudenza nel 1955, con una tesi di diritto civile sul diritto ereditario, \u00e8 proprietario terriero con circa 200 ettari di agrumi in provincia di Catania, ed \u00e8 un collezionista di arte antica.\nL'attivit\u00e0 giornalistica.\nCiancio sceglie di non intraprendere l'attivit\u00e0 forense, e lo zio Sanfilippo lo avvia al giornalismo nel suo quotidiano: divenuto giornalista professionista nel 1957, ed iscritto al relativo albo, dieci anni pi\u00f9 tardi succede ad Antonio Prestinenza - morto nel 1967 - nel ruolo di direttore.\nMorto anche Domenico Sanfilippo, nel 1976 diviene direttore responsabile della testata, ed eredita dallo stesso il totale controllo dell'azienda editoriale divenendo contemporaneamente direttore ed editore de \"La Sicilia\".\nLa televisione: nasce Antenna Sicilia.\nIn collaborazione con il suo amico, il famoso presentatore televisivo Pippo Baudo, il suo gruppo editoriale espande le proprie attivit\u00e0 alla televisione con il lancio delle trasmissioni in diretta dell'emittente catanese Antenna Sicilia avvenuto il 16 giugno 1979.\nL'espansione del gruppo e il monopolio dell'informazione.\nNel corso degli anni Ciancio costruisce un gruppo editoriale di dimensioni notevoli, che comprende i pi\u00f9 importanti mass media della Sicilia e una parte di quelli presenti in altre regioni dell'Italia meridionale. Sotto la sua gestione, il quotidiano \"La Sicilia\" non \u00e8 pi\u00f9 una testata prettamente locale, visto che diviene il secondo maggior quotidiano isolano per copie vendute, ma di rilevanza nazionale, con l'acquisizione di quote azionarie di altri quotidiani regionali e nazionali.\nAnche nel settore televisivo, il gruppo editoriale Ciancio Sanfilippo, assume un ruolo egemonico nell'ambito dell'informazione locale, che inizia con l'acquisto dell'emittente televisiva concorrente Teletna nel 1983, e molti anni pi\u00f9 tardi, nel 2000, rilevando l'azienda \"Telecolor International S.p.A.\", proprietaria delle emittenti Telecolor e Video 3, principali concorrenti nel settore televisivo, assumendo di fatto il totale controllo dell'informazione a Catania.\nIl Gruppo Ciancio Sanfilippo e altre partecipazioni.\nIl Gruppo \u00e8 il maggior gruppo editoriale del Mezzogiorno, ed \u00e8 attivo principalmente nel settore dell'informazione, ovvero nella stampa, nella televisione, nella radio, e nella pubblicit\u00e0.\nOltre che proprietario della Domenico Sanfilippo Editore, della \"Societ\u00e0 Industriale Grafica Editoriale S.p.A.\" - che comprende le emittenti televisive Antenna Sicilia e Teletna - e di \"Telecolor S.p.A.\", vanta piccole partecipazioni in altre tv locali, le catanesi Telejonica e Telesiciliacolor e la messinese Rtp Radio Televisione Peloritana; nel settore radiofonico controlla le emittenti Radio Sis, Radio Telecolor e Radio Video 3. Possiede inoltre, quote azionarie nei quotidiani \"Giornale di Sicilia\", \"Gazzetta del Sud\" e \"La Gazzetta del Mezzogiorno\". Ha inoltre partecipazioni in LA7, MTV, Telecom, Tiscali e L'Espresso/Repubblica. In passato \u00e8 stato anche l'editore dell'\"Espresso sera\".\nNel 2005 fonda la \"ETIS 2000 S.p.A.\", societ\u00e0 che si occupa della stampa e della distribuzione in Sicilia e in parte anche della Calabria, non solo delle copie de \"La Sicilia\", ma anche delle edizioni di quotidiani come \"Repubblica\", \"La Stampa\", \"Il Sole 24 Ore\", \"L'Unit\u00e0\", \"Tuttosport\", \"Corriere dello Sport - Stadio\" e \"Avvenire\". \u00c8 il pi\u00f9 grande stabilimento tipografico dell'Italia meridionale, ed ha una capacit\u00e0 produttiva giornaliera di 200.000 copie all'ora.\nSequestro di tutte le propriet\u00e0.\nIl 24 settembre 2018 il Tribunale di Catania, su richiesta della Direzione Distrettuale Antimafia, dispone il sequestro giudiziario di tutte le propriet\u00e0 del gruppo Ciancio Sanfilippo, inclusi il quotidiano \"La Sicilia\" e le quote possedute della \"Gazzetta del Sud\", \"Giornale di Sicilia\" e \"La Gazzetta del Mezzogiorno\", oltre che alle stazioni radio, televisioni, terreni, aziende agricole, imprese edili e aziende turistiche, per un valore totale di oltre 150 milioni di euro.\nIn seguito al sequestro Ciancio si dimette dalla carica di direttore de \"La Sicilia\", venendo sostituito da Antonello Piraneo, e il giornale posto in amministrazione giudiziaria.\nIl provvedimento di confisca viene annullato dalla corte d'appello di Catania nel marzo 2020.\nAltri incarichi.\nDal 1996 al 2001 \u00e8 stato presidente della FIEG, e per breve tempo vicepresidente dell'ANSA, della quale \u00e8 a tutt'oggi socio, e membro del consiglio di amministrazione assieme alla figlia Angela Ciancio.\nIl suo gruppo \u00e8 attivo anche nel settore dell'edilizia, dell'agricoltura e della grande distribuzione.\nControversie.\nDella sua conduzione della testata e dei suoi rapporti (mai acclarati da atti ufficiali e documenti giudiziari) con la criminalit\u00e0 organizzata, l'eurodeputato Claudio Fava scrisse pi\u00f9 volte, proponendo gravi accuse:\nNel marzo 2012 la sezione lavoro della Corte d'Appello di Catania, aveva condannato l'editore al reintegro in azienda di sei giornalisti della redazione di Telecolor, licenziati nel 2006, ufficialmente per ragioni economiche, ma in realt\u00e0 pare che la decisione era stata presa per contrasti sorti tra l'editore e i giornalisti, i quali lamentavano l'assenza di imparzialit\u00e0 e indipendenza della linea editoriale. Ciancio inoltre, veniva condannato al risarcimento di 5 mensilit\u00e0 dei dipendenti licenziati ed al versamento dei loro contributi previdenziali e assistenziali, nonch\u00e9 alla condanna per essersi rifiutato a pagare le spese legali.\nProcedimenti giudiziari.\nIl 30 novembre 2010, il giornale \"Il Fatto Quotidiano\" pubblica la notizia secondo la quale Ciancio \u00e8 indagato per concorso esterno in associazione di tipo mafioso dalla Procura distrettuale antimafia di Catania: la procura infatti ha iscritto nel registro degli indagati l'imprenditore catanese per presunti rapporti tra costui e Cosa Nostra etnea, in particolare con il Clan Santapaola in persona del boss Giuseppe Ercolano, citati anche dal collaboratore di giustizia Angelo Siino; per le dichiarazioni di Massimo Ciancimino, secondo cui Ciancio sarebbe entrato nell'azionariato del quotidiano \"Il Giornale di Sicilia\" con il placet del padre Vito e del boss Bernardo Provenzano; la procura etnea inoltre, fa riferimento all'interessamento di Ciancio al centro commerciale costruito su uno dei suoi terreni, oggetto delle indagini, gi\u00e0 proposte nella puntata del 15 marzo 2009 della trasmissione \"Report\".\nCiancio, all'indomani della mandata in onda della trasmissione, avrebbe poi sporto denuncia per diffamazione contro la trasmissione, chiedendo un risarcimento di 10 milioni di euro, ma la notizia \u00e8 stata poi smentita dall'interessato. Il 27 novembre 2012 la prima sezione civile del\nTribunale di Roma ha ritenuto infondata e ha quindi rigettato la richiesta di risarcimento. Ciancio ha presentato ricorso avverso questa che ha definito una \"decisione ingiusta\", confermando \"de facto\" la richiesta di risarcimento.\nIl 2 aprile 2012 il procuratore aggiunto e il pubblico ministero del tribunale catanese, avevano depositato la richiesta di archiviazione per Ciancio, ma tale richiesta viene successivamente respinta dal GIP a settembre.\nIl 1\u00ba aprile 2015 la procura di Catania ha depositato la richiesta di rinvio a giudizio di Mario Ciancio Sanfilippo, ipotizzando il reato di concorso esterno in associazione di tipo mafioso. Nell'avviso di conclusione delle indagini la procura sottolineava che \"la contestazione si fonda sulla ricostruzione di una serie di vicende che iniziano negli anni '70 e si protraggono nel tempo fino ad anni recenti\" e \"riguardano partecipazione ad iniziative imprenditoriali nelle quali risultano coinvolti forti interessi riconducibili all'organizzazione Cosa Nostra\" e in particolare a un centro commerciale.\nIl 21 dicembre 2015, il GUP Gaetana Bernab\u00f3 Distefano, chiamata a decidere sulla richiesta di rinvio a giudizio, lo proscioglie perch\u00e9 \"il fatto non costituisce reato\". Secondo il Gup gli elementi raccolti dall'accusa non sarebbero stati idonei a sostenere l'accusa in giudizio.\nA giugno del 2017, in seguito al ricorso in appello presentato dalla Procura, il giudice Loredana Pezzino ribalta il pronunciamento del Gup rinviando a giudizio Mario Ciancio Sanfilippo per concorso esterno in associazione mafiosa. La prima udienza del dibattimento \u00e8 stata fissata per marzo del 2018.\nIl 24 settembre 2018 la Sezione misure di prevenzione del Tribunale di Catania, su richiesta della Direzione distrettuale antimafia, dispone il sequestro giudiziario di tutte le propriet\u00e0 del gruppo Ciancio Sanfilippo, inclusi il quotidiano \"La Sicilia\" e le quote possedute della \"Gazzetta del Sud\" e \"La Gazzetta del Mezzogiorno\", oltre che alle stazioni radio, televisioni, terreni, aziende agricole, imprese edili e aziende turistiche, per un valore totale di oltre 150 milioni di euro.\nIn seguito al sequestro Ciancio si dimette dalla carica di direttore de \"La Sicilia\", venendo sostituito da Antonello Piraneo. Il 24 marzo 2020 la seconda sezione penale della Corte d'Appello di Catania annulla la confisca con le motivazioni che \"non sia provata alcuna sproporzione tra redditi legittimi e beni mobili o immobili\" e per la \"mancanza di pericolosit\u00e0 sociale\" dell'editore."}
{"id": "522317", "revid": "400694", "url": "https://it.wikipedia.org/wiki?curid=522317", "title": "Ro Laren", "text": "Ro Laren \u00e8 un personaggio dell'universo fantascientifico di Star Trek interpretato da Michelle Forbes.\nCostituisce il primo personaggio bajoriano di un certo rilievo che appare nell'universo di Star Trek, in particolare nella serie televisiva \"\".\nSecondo l'usanza bajoriana, Ro \u00e8 l'equivalente terrestre del cognome, mentre Laren rappresenta il nome.\nBiografia.\nDal 2340 al 2368.\nRo Laren \u00e8 nata su Bajor nel 2340, in piena occupazione Cardassiana del pianeta, ed ha avuto un'infanzia molto difficile, costretta a vivere, come molti Bajoriani, in un campo profughi. All'et\u00e0 di 7 anni, fu costretta a guardare come i Cardassiani torturavano suo padre fino alla morte. E ci\u00f2 ha influito non poco sulla formazione di un carattere estremamente duro e difficile. Durante l'occupazione Cardassiana si arruola, come altri della sua specie, nella Flotta Stellare della Federazione Unita dei Pianeti, ritenendolo un modo per combattere l'Impero Cardassiano. Diventata guardiamarina, Ro ha ricevuto numerosi rimbrotti sul suo stato di servizio e fu persino sottoposta alla corte marziale dopo una disastrosa missione sul pianeta Garon II, nella quale aveva disobbedito agli ordini e otto membri della squadra di sbarco della USS Wellington erano rimasti uccisi. Ro fu successivamente imprigionata su Jaron II, un pianeta nello spazio federale conosciuto per le sue \"calde\" prigioni, fino al suo rilascio avvenuto nel 2368 ad opera dell'Ammiraglio Kennelly.\nDal 2368 in poi.\nLa scarcerazione avvenne in cambio della sua partecipazione ad una velata missione a bordo dell'Enterprise-D. L'ammiraglia della Flotta Stellare ufficialmente doveva scoprire la ragione dell'attacco dei terroristi bajoriani contro una colonia federale su Solarion IV. Il compito di Ro era, invece, quello di offrire, con la garanzia di Kennelly, ai terroristi bajoriani astronavi ed armi in cambio dell'interruzione dei loro attacchi. Ro ebbe un ruolo fondamentale nello scoprire che gli attacchi erano in realt\u00e0 di origine cardassiana e che Kennelly fungeva da agente per conto dei Cardassiani, i quali volevano liberarsi, una volta per tutte, di Orta, un leader dei terroristi bajoriani, rifugiatosi al sicuro sulla terza luna di Valo I e per questo imprendibile per i Cardassiani.\nGrazie a quella missione conclusasi felicemente per lei, Ro fu ammessa a restare a bordo dell'Enterprise-D come membro dell'equipaggio. Gli inizi sono stati molto difficili e spesso si \u00e8 scontrata con molti membri dell'equipaggio a causa del suo carattere duro e ribelle. Tuttavia, ha stretto una grande amicizia con Guinan (cosa alquanto rara, visto che uno degli altri pochi amici dell'El-Auriana \u00e8 il capitano Jean-Luc Picard). Ed \u00e8 stato anche grazie a questa amicizia che Ro ebbe il buon senso di fidarsi del capitano Picard e non di Kennely durante la missione su Solarium IV.\nNel 2368 Ro ed il comandante Riker hanno condiviso una breve ma intensa storia d'amore allorch\u00e9 entrambi subirono la perdita della memoria mentre erano sotto l'influenza di una sonda Satarrana, una circostanza piuttosto ironica considerando che i due erano frequentemente in disaccordo fra loro. Questa relazione ha, in ogni caso, nettamente migliorato i rapporti tra loro, dissipando i contrasti precedenti.\nMalgrado la profonda religiosit\u00e0 del suo popolo, Ro non \u00e8 mai stata sicura della sua fede. Quando, nel 2368, fu esposta al generatore di interfase romulano che la rese invisibile, credeva di essere morta e in quel momento prov\u00f2 per la prima volta a stare in pace con se stessa in conformit\u00e0 alla fede dei suoi avi. In quella circostanza, comunque, il guardiamarina Ro ha rivelato ancora una volta le sue capacit\u00e0. Infatti sua \u00e8 stata l'idea di sovraccaricare il disgregatore romulano al fine di \"costringere\" Data a dare l'ordine di inondare il bar di prora con l'emissione di una forte carica di anioni che neutralizzassero l'effetto occultante.\nRo fu temporaneamente ridotta in una bambina poco dopo essere passata attraverso un campo di energia nel 2369. Anche in questa occasione, si \u00e8 rivelata importante la grande amicizia con Guinan che le ha fatto \"riscoprire\" la gioia di un'adolescenza perduta troppo in fretta a causa della guerra. Infine, dopo aver frequentato un difficile corso di addestramento di Tattica organizzato dalla Flotta Stellare, Ro \u00e8 stata promossa al grado di tenente.\nIn seguito abbandon\u00f2 una missione di spionaggio, infiltrarsi in una cellula Maquis, per unirsi agli stessi Maquis in pianta stabile. La sua posizione \u00e8 attualmente sconosciuta.\nNumerosi fan ritengono che Ro Laren sia stato uno dei personaggi pi\u00f9 interessanti e rappresentativi dell'antico e fiero popolo Bajoriano e che vi sia una continuit\u00e0 ideale con il personaggio di Kira Nerys in \"Star Trek - Deep Space Nine\"."}
{"id": "522318", "revid": "110157", "url": "https://it.wikipedia.org/wiki?curid=522318", "title": "Sfragistica", "text": "Sfragistica \u00e8 un termine coniato da J. Heumann nel 1745 ed \u00e8 propriamente utilizzato per definire l'attivit\u00e0 di produzione dei sigilli.\nIn un'altra accezione, si considera la sfragistica una branca della numismatica, dedicata allo studio del sigillo dal punto di vista tecnico, storico, artistico, diplomatico. In questo caso si parla per\u00f2 pi\u00f9 comunemente di sigillografia, tuttavia in molte universit\u00e0 la cattedra si chiama di sfragistica, spesso abbinata a paleografia, diplomatica o ad archivistica.\nSi concentra sul significato legale e sociale dei sigilli e sull'evoluzione del loro aspetto. Ha stretti legami con l'araldica.\nFu usata come scienza a s\u00e9 stante per la prima volta nei lavori di Jean Mabillon alla fine del XVII secolo, mentre al 1709 risale l'opera \"De veteribus Germanorum aliarumque nationum sigillis\" di Johann Michael Heineccius. Inizialmente era considerata una branca della diplomatica ed in seguito \u00e8 diventata una branca indipendente degli studi storici. Nella seconda met\u00e0 del XIX secolo la sfragistica \u00e8 stata ulteriormente sviluppata da storici tedeschi e francesi, tra cui Hermann Grotefend, Otto Posse, Louis-Claude Douet d'Arcq e Germain Demay.\n\u00c8 una delle scienze ausiliarie della storia."}
{"id": "522319", "revid": "599013", "url": "https://it.wikipedia.org/wiki?curid=522319", "title": "Susanna Bonfiglio", "text": "Playmaker-guardia di 177\u00a0cm, ha giocato come professionista in WNBA con le Phoenix Mercury e in Serie A1 italiana con Priolo e Schio.\nHa anche vestito la maglia della Nazionale, con cui ha vinto l'oro alle Universiadi 1995 e l'argento all'Europeo 1995.\nCaratteristiche tecniche.\nPlaymaker e guardia tiratrice di grande talento ma limitata dagli infortuni, \u00e8 stata definita come una persona semplice, determinata e coraggiosa.\nCarriera.\nNei club.\nSusanna Bonfiglio ha iniziato a giocare a pallacanestro nella Cestistica Savonese quando aveva sette anni, nel 1981. Un anno con l'Auxilium Genova nella stagione 1988-89 allenata gi\u00e0 da Savona da Enzo Franceri e giunge quindi in Sicilia, a Priolo.\nNel 1990-91 \u00e8 andata in prestito alla Filodoro Catania, societ\u00e0 satellite della Trogylos. La formazione allenata da Gabriella Di Piazza (una squadra di sedici-diciottenni che devono fare esperienza e i cui elementi pi\u00f9 rappresentativi sono proprio Bonfiglio e Giovanna Granieri) militava in Serie A2 e a fine stagione \u00e8 retrocessa vincendo appena due partite. Contemporaneamente, lo stesso gruppo ha vinto il titolo di vice-campione d'Italia juniores.\nDal 1991 in poi \u00e8 a Priolo. Ha vinto nel 1995 il Premio Reverberi, nel 1995-96 e nel 2001-02 \u00e8 stata la miglior marcatrice italiana di Serie A1 e nel 1998 \u00e8 stata scelta dalla \"Gazzetta dello Sport\" quale miglior giocatrice italiana. Ha vinto uno scudetto nel 1999-2000. Nel 2000 \u00e8 stata nominata MVP del Campionato italiano femminile di pallacanestro. Ha partecipato a due All-Star Game, nel 1995 e nel 2001.\n\u00c8 stata la prima giocatrice Italiana a giocare nella WNBA nel 2002 con le Phoenix Mercury. Nel 2003-04 ha giocato con la Famila Schio, insieme al suo allenatore Santino Coppa, e con le venete ha vinto una Coppa Italia. Dal 2004 milita con l'Acer Priolo.\nLa sua carriera \u00e8 stata costellata da vari infortuni al ginocchio sinistro, a causa dei quali si \u00e8 dovuta sottoporre a sette interventi chirurgici; a causa dell'usura alla troclea del femore, le \u00e8 stata impiantata una protesi. Un grave infortunio ha quasi pregiudicato la sua carriera, ma \u00e8 tornata in campo nella stagione 2008-09. \u00c8 stata operata nuovamente prima della stagione 2011-12, per poi tornare in campo. Negli ultimi anni ha partecipato ad alcune edizioni del Basket Ball Camp dell'Etna.\nNel 2013-14 dei motivi di salute (e le vicissitudini societarie) le hanno impedito di allenarsi con continuit\u00e0. Con il ritiro di Priolo dall'A1, per Bonfiglio si era parlato di una possibile collaborazione come consulente con il nuovo coach Andrea Bianca in Serie C, ma alla fine ha giocato solo una partita ed \u00e8 poi passata alla Rainbow Catania nell'ambito di un progetto sulla comunicazione. La squadra arriva fino alle soglie della Serie A2, perdendo la finale contro Brindisi. Nella stagione seguente rimane in rosa, ma non scende in campo in nemmeno una partita.\nIn Nazionale.\nHa esordito in Nazionale il 6 maggio 1994 nella vittoria per 89-85 contro la Nazionale russa; l'11 giugno 1995 ha segnato 24 punti ancora alla Russia e questo \u00e8 rimasto il suo massimo \"score\" con le azzurre. In totale, ha disputato 89 partite segnando 645 punti. Secondo l'archivio della FIBA, tuttavia, nella partita contro la Russia Bonfiglio segn\u00f2 solo 22 punti.\nCon la Nazionale ha vinto la medaglia d'argento agli Europei del 1995. Con la nazionale Italiana Universitaria ha vinto l'oro in Giappone, a Fukuoka.\nNel maggio 2012 \u00e8 diventata testimonial dell'accordo tra FIP e FIPIC, con la prospettiva di valutare la partecipazione alle Paralimpiadi di Rio 2016 con la Nazionale italiana di pallacanestro in carrozzina.\nStatistiche.\nPresenze e punti nei club.\n\"Dati aggiornati al 30 giugno 2012\""}
{"id": "522324", "revid": "124875152", "url": "https://it.wikipedia.org/wiki?curid=522324", "title": "Geminiano di Modena", "text": "Viene venerato come santo dalla Chiesa cattolica.\nAgiografia.\nGeminiano era di famiglia romana. Fu diacono del vescovo Antonio al quale successe per scelta dei suoi concittadini. Geminiano fu uomo di molta fede, i fedeli lo ricordano per il potere che avrebbe avuto sui demoni; fu per questo che la fama della sua santit\u00e0 arriv\u00f2 sino alla corte di Costantinopoli, dove si rec\u00f2 per guarire la figlia dell'imperatore Gioviano. Nel 390 (o, secondo altre datazioni nel 393) fu presente al concilio dei vescovi dell'Italia settentrionale, presieduto da sant'Ambrogio per condannare l'eretico Gioviniano.\nFu molto impegnato, insieme con altri vescovi della Romagna (san Mercuriale di Forl\u00ec, san Rufillo di Forlimpopoli, san Leo di Montefeltro e san Gaudenzio di Rimini), a combattere l'eresia ariana, molto diffusa in quella zona.\nCulto.\n\"La Relatio translationis S. Giminiani\", manoscritto del XII secolo, conservato nell'Archivio capitolare, descrive la traslazione e la ricognizione del corpo di san Geminiano avvenute rispettivamente il 30 aprile e il 7 ottobre 1106, alla presenza di papa Pasquale II, Matilde di Canossa e di tutti i cittadini modenesi. Dopo questa, segue un'altra ricognizione per opera di Lucio III, il 12 luglio 1184, quando, in viaggio per Verona, si ferm\u00f2 a Modena per consacrarvi il duomo. Dopo il 1184 nessun'altra ricognizione fu compiuta fino al 1955.\nOltre al viaggio in Oriente per curare la figlia dell'imperatore, san Geminiano \u00e8 famoso per altre due leggende agiografiche.\nNel 452 Attila, sovrano degli Unni, disceso in Italia dal Veneto, si apprestava a mettere a ferro e fuoco anche Modena. Gli abitanti della citt\u00e0 fecero ricorso a san Geminiano che invoc\u00f2 l'aiuto di Dio e fece scendere la nebbia sulla citt\u00e0: Attila non riusc\u00ec a individuarla e prosegu\u00ec verso Sud.\nL'altra leggenda riguarda l'apparizione a Carlo D'Amboise, comandante delle milizie francesi che nel 1511 stavano minacciando Modena: la notte tra il 17 e il 18 febbraio di quell'anno san Geminiano apparve ai francesi sotto aspetto terrificante, quasi di demone. Alla vista del \"glorioso vecchio\" il capitano e le sue truppe retrocedettero precipitosamente verso Rubiera e molti soldati perirono annegati nel fiume Secchia. L'esercito si disperse spaventato nelle vicine terre e il comandante, atterrito a morte, si suicid\u00f2 di l\u00ec a poco nella vicina Correggio.\nLa festa liturgica si celebra il 31 gennaio, giornata in cui, nella cripta del duomo di Modena, ogni anno viene esposto il corpo del Santo, all'interno del sarcofago che ne contiene le ossa ricomposte e vestite con abiti liturgici\n\u00c8 patrono, oltre a Modena, delle citt\u00e0 di Pieve d'Olmi, di San Gimignano, di Massa Finalese, di Guiglia, di Arese e di Pontremoli dove, da sempre, viene acceso, al calar della sera, il fal\u00f2 di San Geminiano.\n\u00c8 patrono inoltre di Vielmur-sur-Agout, piccolo centro abitato nella regione francese del Midi-Pirenei: attorno al 1090 una nipote di Matilde di Canossa and\u00f2 in sposa a Bertrando II di Tolosa; pur morendo pochi anni dopo (1095), ella ebbe il tempo di installare una cappella dedicata al santo dentro al monastero di Santa Maria a Vielmur, vassallo del conte di Tolosa. Nella cappella vennero poste alcune reliquie inviate da Matilde (pare) per proteggere la nipote colpita da grave malattia. Durante la rivoluzione il titolo del monastero a Notre-Dame spar\u00ec, con la vendita del monastero stesso. San Geminiano divenne quindi titolare della chiesa.\nAttorno al 1690 alcune reliquie del santo vennero offerte al Monastero Reale della visitazione di Chaillot da Maria Beatrice d'Este, regina d'Inghilterra in esilio.\nInfine a Venezia vi era un'antichissima chiesa dedicata a San Geminiano situata in Piazza San Marco, di fronte alla basilica, demolita nel 1807."}
{"id": "522328", "revid": "22475", "url": "https://it.wikipedia.org/wiki?curid=522328", "title": "GIYF", "text": ""}
{"id": "522329", "revid": "344503", "url": "https://it.wikipedia.org/wiki?curid=522329", "title": "BiM Distribuzione", "text": "BiM Distribuzione S.r.l. \u00e8 una societ\u00e0 di distribuzione cinematografica italiana con sede a Roma.\nStoria.\nLa societ\u00e0 \u00e8 stata fondata nel 1983 da Valerio De Paolis. Fin dall'inizio la societ\u00e0 si \u00e8 orientata alla distribuzione di film d'autore. Inizia l'attivit\u00e0 distribuendo \"Jimmy Dean, Jimmy Dean\" di Robert Altman e \"Moonlighting\" di Jerzy Skolimowski, vincitore del premio per la migliore sceneggiatura al Festival di Cannes 1982. \nDa allora il catalogo della BIM si \u00e8 arricchito distribuendo alcuni dei migliori film prodotti nell'ultimo ventennio con un occhio di riguardo per il regista. E cos\u00ec la BIM ha distribuito nel corso degli anni film di registi importanti quali: Robert Altman, Mike Leigh, Ken Loach, \u00c9ric Rohmer, Takeshi Kitano, Ang Lee, Stephen Frears, James Ivory, Pedro Almod\u00f3var, Costa Gavras, Claude Chabrol, Wim Wenders, David Hare, Chen Kaige, Mohsen Makhmalbaf, Zhang Yimou ed altri.\nDe Paolis riassume cos\u00ec la filosofia della BiM, dopo venticinque anni di attivit\u00e0: \u00abUn cinema di pensiero, divulgativo e che affronta temi sociali e parla della realt\u00e0. Un cinema spesso non facile ma che \u00e8 l'unico che pensiamo valga la pena di fare\u00bb.\nNel 2007 la societ\u00e0 francese Wild Bunch entra con una quota minoritaria nella BiM. Nel corso degli anni la Wild Bunch rileva progressivamente la societ\u00e0, nel luglio del 2014 Valerio De Paolis la cede definitivamente; il suo posto viene preso da Antonio Medici.\nFilm distribuiti.\nAlcuni dei film distribuiti che hanno ricevuto maggiori riconoscimenti internazionali comprendono:"}
{"id": "522331", "revid": "204012", "url": "https://it.wikipedia.org/wiki?curid=522331", "title": "Assonometria dimetrica", "text": ""}
{"id": "522332", "revid": "41986", "url": "https://it.wikipedia.org/wiki?curid=522332", "title": "Antidarwinismo", "text": ""}
{"id": "522333", "revid": "400694", "url": "https://it.wikipedia.org/wiki?curid=522333", "title": "Kira Nerys", "text": "Kira Nerys \u00e8 un personaggio immaginario dell'universo fantascientifico di \"Star Trek\", apparsa nella serie televisiva \"\" e appartenente alla specie dei Bajoriani. \u00c8 interpretata dall'attrice statunitense Nana Visitor.\nGi\u00e0 combattente nella Resistenza bajoriana durante l'occupazione cardassiana, Kira Nerys riveste l'incarico di primo ufficiale, in collegamento con Bajor, sulla stazione spaziale Deep Space Nine, con il grado di maggiore e successivamente di colonnello. Insubordinata ed indipendente, ebbe qualche contrasto con la giustizia in passato, ma lo fece per dedicarsi a qualcosa di pi\u00f9 importante dei suoi interessi personali: la liberazione del suo pianeta e del suo popolo dallo sfruttamento inumano operato su Bajor dai Cardassiani.\nBiografia.\nDal 2343 al 2368.\nNerys (Kira \u00e8 il cognome, posto prima del nome, come del resto si usa in diverse lingue terrestri, come il cinese, il giapponese e l'ungherese) nacque nella provincia di Dakhur nel 2343 e crebbe nel campo profughi di Singha; il padre, Kira Taban, agricoltore e giardiniere della provincia di Dahkur, fece parte della Resistenza, si prese cura dei suoi figli dopo il rapimento della propria moglie e dopo la distruzione del villaggio in cui viveva mor\u00ec combattendo contro i Cardassiani, e fu sepolto nella sua provincia di nascita (non si conosce l'anno esatto, comunque tra il 2356 e il 2369); la madre, Kira Meru, una pittrice specializzata in icone, ebbe il viso sfregiato dai soldati Cardassiani ai quali ella non aveva portato rispetto e fu in seguito portata a bordo di Terok Nor (il nome Cardassiano della stazione Deep Space Nine) per servirli in qualit\u00e0 di \"donna di conforto\" (eufemistico termine scelto per le donne Bajoriane che erano costrette a prodigare \"cure e sollievo\" alle truppe Cardassiane. Generalmente le loro famiglie, pur non essendo a conoscenza di questo, venivano \"ricompensate\" con cibo e medicinali extra, e veniva dato loro il permesso di tornare a casa).\nLa madre di Kira ebbe un legame con il Cardassiano Gul Dukat, che a quel tempo era prefetto di Bajor e mor\u00ec in un ospedale Cardassiano sette anni dopo. A Nerys fu invece fatto credere che la madre fosse morta di stenti nel campo profughi di Singha quando lei aveva solo tre anni.\nI suoi due fratelli, Kira Reon e Kira Pohl, rispettivamente il maggiore e il minore, sono apparentemente deceduti durante l'Occupazione Cardassiana.\nLa piccola bajoriana cominci\u00f2 cos\u00ec a combattere contro i Cardassiani sin dall'et\u00e0 di 13 anni; ella spese la maggior parte della sua infanzia ed adolescenza come combattente per la libert\u00e0.\nLa Cardassian Intelligence la descrive come un'operativa minore, i cui compiti erano limitati all'attivit\u00e0 di corriere per gli altri terroristi; in realt\u00e0, sebbene all'inizio i suoi compiti si limitassero a varie commissioni e alla pulizia delle armi, dal 2355, Kira, reclutata da Lorit Akrem, faceva parte di un gruppo molto importante della Resistenza chiamato \"Shakaar\" (dal nome del leader del gruppo, Shakaar Edon).\nLa prima azione di Kira fu contro uno \"skimmer\", il veicolo che i Cardassiani utilizzavano per spostarsi.\nAl termine dell'azione, Fur\u00e8l e Lup\u00e0za, quest'ultima compagna del primo, cre\u00f2 l'orecchino di Kira utilizzando un pezzo di metallo dei resti dello \"skimmer\".\nLa cellula Shakaar fu responsabile della liberazione, nel 2357, del campo di concentramento di Gallitep (dove centinaia di Bajoriani morirono per mano cardassiana); per la Resistenza, nel 2365, Kira sal\u00ec su Terok Nor (nome dell'attuale stazione DS9) per cercare una lista di Bajoriani collaborazionisti nascosta in una farmacia. Il farmacista, Vaatrik, scopr\u00ec Kira durante la sua ricerca, cosicch\u00e9 lei fu costretta ad ucciderlo.\nSebbene sospettata, il capo della sicurezza Odo la trov\u00f2 innocente. Fu solo nel 2370 che Odo scopr\u00ec che Kira lo aveva ingannato.\nDal 2369 in poi.\nLa ritirata dei Cardassiani avvenne nel 2369, e nello stesso anno Kira fu assegnata come Primo Ufficiale e Ufficiale di Collegamento con la Federazione sulla Stazione Spaziale DS9.\nInizialmente Kira, ancora incredula della ritirata Cardassiana, si oppose alla decisione del Governo provvisorio di richiedere l'assistenza della Federazione: \u00e8 sospettosa, diffidente sul ruolo della Federazione nella politica governativa e, come molti Bajoriani, teme il ripetersi di un'invasione aliena nella vita di Bajor; ma la scoperta del tunnel spaziale, grazie al comandante Benjamin Sisko, quindi il prospettarsi di un nuovo inizio per Bajor, per il commercio e la ricostruzione, e il lavorare a stretto contatto con gli ufficiali federali, in qualche modo la costrinse a ricredersi modificando la sua opinione sulla Federazione.\nSempre nel 2369, Kira presenzi\u00f2 alla \"morte\" di Kai Opaka.\nLa sua fede la convince che Benjamin Sisko sia l'Emissario indicato dalle Profezie, ma talvolta le riesce difficile conciliare il fatto che il suo Comandante \u00e8 anche un'icona religiosa vivente.\nNel 2370 fu promotrice della liberazione del campo di lavoro su Cardassia IV, dove si trovava prigioniero Li Nalas.\nFu temporaneamente costretta dal Cerchio (il gruppo politico che tent\u00f2 il colpo di Stato su Bajor) a dimettersi e a lasciare DS9; nello stesso periodo inizi\u00f2 una relazione amorosa con Vedek Bareil, esattamente come aveva visto durante un incontro con un Sacro Cristallo. Questo incontro ebbe un profondo effetto sulla sua vita.\nUn incidente la mise in contatto con un universo alternativo nel quale ella era l'Intendente, governatrice del settore Bajoriano di quell'universo.\nNel 2371 Bareil mor\u00ec durante le trattative per la pace con i Cardassiani a causa di Kai Winn e, per vendicare il suo amato, Nerys aiut\u00f2 Shakaar a diventare il Primo Ministro di Bajor.\nFu poi rapita e portata su Cardassia, dove fu alterata chirurgicamente per sembrare una Cardassiana appartenente all'Ordine Ossidiano, Iliana, e le venne fatto credere che la sua vita e i suoi ricordi di Bajoriana non erano veri.\nPi\u00f9 tardi Kira scopr\u00ec che la sua trasformazione faceva parte di un piano per scoprire se il Legato Ghemor faceva parte del Movimento Cardassiano.\nNel 2372 fu sul punto di dimettersi quando Akorem Laan ristabil\u00ec il sistema di caste D'Jarras.\nKira appartiene alla Ih'valla, la D'jarra degli Artisti, che la costringerebbe a svolgere un'occupazione in ambito artistico.\nNello stesso anno inizi\u00f2 una nuova relazione amorosa con Shakaar Edon, suo amico di vecchia data oltre che leader della sua cellula di Resistenza.\nQuando Keiko O'Brien rimase gravemente ferita durante una missione botanica su Torad IV, nel Quadrante Gamma, rischiando di perdere il bambino che aspettava, Kira lo accolse nel suo grembo. Per il periodo della gravidanza visse insieme a Keiko e a Miles O'Brien, cosicch\u00e9 essi potessero prendersi cura di lei.\nVivendo a stretto contatto con la famiglia di O'Brien, Kira si sent\u00ec fortemente attratta da Miles, e si accorse che l'attrazione era reciproca. Dato che entrambi non volevano troncare le relazioni gi\u00e0 esistenti, decisero di comune accordo di non alimentare questo sentimento.\nNasce Kirayoshi O'Brien.\nNel 2373, al termine della gestazione, Kira diede alla luce il bimbo col metodo tradizionale Bajoriano. Nacque Kirayoshi O'Brien (presumibilmente chiamato cos\u00ec in onore di Kira).\nPoco tempo dopo, Kira e Shakaar si lasciarono, dopo aver saputo dai Vedek che i Profeti non vedevano di buon occhio la loro relazione. Contemporaneamente scopr\u00ec i veri sentimenti di Odo nei suoi riguardi.\nMa in quel periodo la situazione politica precipit\u00f2. Kira fu impegnata a difendere il settore Bajoriano dalle incursioni del Dominio e dei Klingon e rimase a bordo di DS9 dopo l'abbandono della Federazione, porgendo suo malgrado il benvenuto a nome del Governo Bajoriano all'alleanza Dominio/Cardassiana.\nNel 2374, pur essendo sotto il comando di Gul Dukat, Kira organizz\u00f2 una piccola cellula di Resistenza per sabotare i cardassiani, in attesa del ritorno della Federazione.\nSolo in questo periodo Kira scopr\u00ec, grazie al Cristallo del Tempo, che cosa successe veramente a sua madre, e ne rimase profondamente colpita.\nDopo il ritorno della Federazione, ebbe una breve relazione con il Bareil dell'universo-specchio e subito dopo inizi\u00f2 una relazione con Odo.\nUn Profeta prende possesso del corpo di Kira.\nL'arrivo sulla stazione di un Profeta e di uno spirito Pah-Wraith la coinvolse direttamente. Il Profeta, infatti, prese possesso del suo corpo per lottare contro lo spirito.\nDopo la chiusura del Tempio Celeste e la partenza del Capitano Sisko, ella assunse l'effettivo controllo di Deep Space Nine fino al ritorno di Sisko. Durante questo periodo Kira fu promossa Colonnello.\nNel 2375 fu rapita da una nave del Dominio e portata su Empok Nor, dove Gul Dukat cerc\u00f2 inutilmente di convincerla ad aderire al culto dei Pah-Wraiths. Fu salvata dalla USS \"Defiant\".\nOdo contrae la malattia che uccide i Fondatori.\nDopo l'alleanza tra i Breen e il Dominio e la richiesta di aiuto di Cardassia alla Federazione, Kira fu inviata ad istruire la cellula di Damar sul modo di ribellarsi contro le forze del Dominio.\nPer prevenire possibili rancori, la Flotta Stellare le assegn\u00f2 un incarico ufficiale con il grado di Comandante. Odo e Garak partirono con lei, ma durante la missione si accorsero che Odo aveva contratto la malattia che stava uccidendo i Fondatori.\nLa missione prosegu\u00ec e Kira guid\u00f2 un commando composto da s\u00e9 stessa, Garak, Damar, Rusot e Odo a bordo di una nave Jem'Hadar, nel tentativo di impadronirsi di un dissipatore di energia Breen, da consegnare alla Federazione perch\u00e9 lo potesse studiare.\nRusot tent\u00f2 di ucciderla, ma fu a sua volta ucciso da Damar. Le condizioni di Odo peggiorarono, ma Kira finse di non rendersene conto, nel tentativo di salvare la sua dignit\u00e0.\nQuando scopr\u00ec che gli restava una settimana di vita, Odo esort\u00f2 Kira a lasciarlo, chiedendole di tornare su Cardassia ad aiutare la Resistenza Cardassiana, perch\u00e9 non voleva che lei fosse presente quando sarebbe morto. Kira accett\u00f2, anche se riluttante, e gli disse che lo amava. Fortunatamente il dottor Bashir trov\u00f2 la cura e riusc\u00ec a salvare la vita di Odo.\nIntanto Kira, Garak e Damar, giunti su Cardassia, riuscirono a stento a sfuggire ad un agguato teso dal Dominio e furono obbligati a nascondersi. I tre iniziarono allora a sabotare i centri di comunicazione del Dominio, ma furono catturati dai Jem'Hadar e poi liberati dai soldati Cardassiani. Insieme a loro attaccarono il Quartier Generale del Dominio.\nL'addio a Odo.\nQuando gli scontri tra le forze della Federazione e del Dominio terminano con la sconfitta di quest'ultimo, Kira contatta Sisko e fa ritorno su DS9. Qui ritrova Odo, che le annuncia la sua decisione di fare ritorno nel Grande Legame per curare i Fondatori. Lo accompagna nel Quadrante Gamma e gli dice addio. Poi fa ritorno sulla stazione, diventandone l'ufficiale comandante dopo l'addio del Capitano Sisko, avendo sia nella Milizia Bajoriana sia nella Flotta Stellare un altissimo rango militare (rispettivamente Colonnello e Comandante). Nell'ultima scena, Nerys e Jake si vedono affettuosamente abbracciati come sorella maggiore e fratello minore, contemplando l'Universo.\nCarattere.\nDonna profondamente religiosa, Kira Nerys \u00e8 forte e molto aggressiva, come tutte le donne Bajoriane, e la sua tenacia traspare ogni qualvolta si confronta o interagisce con altre persone. Pur essendone la seconda in comando, \u00e8 pi\u00f9 imperiosa del severo ma bonario Sisko: pi\u00f9 di una volta la si trova a dare ordini al suo superiore, ai quali Sisko non di rado ubbidisce di buon grado. Oltre ad avere indubbie doti tattico-strategiche, \u00e8 un'abilissima pilota d'astronave, micidiale con le armi portatili a terra e anche, pur essendo relativamente minuta, ha una perfetta conoscenza delle arti marziali, che la rendono un avversario temibilissimo nel corpo-a-corpo anche per contendenti maschi assai pi\u00f9 grandi di lei, compreso Worf, con cui si esercita spesso.\nLa crescita personale di Kira si sviluppa nei momenti di coinvolgimento emotivo, nei quali \u00e8 costretta a riflettere su cosa considera pi\u00f9 importante, mettendo da parte orgoglio, rancore e desiderio di vendicare i delitti subiti dal suo popolo e ricordando a se stessa che \u00e8 finito il tempo di combattere ed \u00e8 cominciato quello per ricostruire."}
{"id": "522335", "revid": "287204", "url": "https://it.wikipedia.org/wiki?curid=522335", "title": "Cittadella Universitaria di Catania", "text": ""}
{"id": "522343", "revid": "110983564", "url": "https://it.wikipedia.org/wiki?curid=522343", "title": "Dendera", "text": "Dendera (in arabo: \u062f\u0646\u062f\u0631\u0629, anche pronunciata Denderah/Dandarah) in antico egizio \"Ta-netheret\" ovvero \u00abla citt\u00e0 della dea\u00bb \u00e8 una localit\u00e0 dell'Egitto, posta sulla riva occidentale del Nilo a circa 4\u00a0km a nord di Qena e a 615\u00a0km dal Cairo, importante per la presenza di un tempio dell'epoca greco-romana dedicato alla dea Hathor.\nStoria.\nL'antica citt\u00e0 egizia, nota con il nome di \"Iunet ta-netheret\", fu capitale del 6\u00ba nomos (distretto) dell'Alto Egitto.\nIunet fu un'importante sede del culto di Hathor, divinit\u00e0 femminile associata poi alla greca Afrodite durante il periodo ellenistico.\nIn epoca romana fu un importante centro della provincia d'Egitto e poi della provincia \"Tebaide\" dopo la riforma di Diocleziano.\nCon l'avvento del Cristianesimo le notizie sulla citt\u00e0 si fanno pi\u00f9 scarse al punto che dopo i nomi di due vescovi, Pachymius e Serapion, le fonti tacciono del tutto.\nIl complesso templare di Dendera.\nIl complesso templare di Dendera, il cui tempio di Hathor \u00e8 tra i templi meglio conservati dell'Egitto, si estende su una superficie di circa 40.000\u00a0m2 ed \u00e8 interamente delimitato da un muro in mattoni.\nGli edifici attualmente visibili risalgono al periodo tolemaico con ampliamenti durante il periodo romano (imperatore Tiberio) ma sono stati rinvenute fondazioni di edifici pi\u00f9 antichi databili al regno di Cheope (IV dinastia).\nDi particolare rilevanza uno zodiaco, ora conservato a Parigi, proveniente dal pronao del tempio di Hathor.\nNel recinto templare sono anche presenti due mammisi (\"luoghi della rinascita\"), un lago sacro ed un pozzo antico, un tempio di Iside, tutti di epoca compresa tra il periodo tolemaico e quello romano, il palazzo del comando o Pretorio, una costruzione dedicata a Nectanebo I."}
{"id": "522345", "revid": "287204", "url": "https://it.wikipedia.org/wiki?curid=522345", "title": "Canis lupus hodophilax", "text": "Il lupo di Honsh\u016b (Canis lupus hodophilax), anche detto lupo nano del Giappone (in lingua giapponese o ) o, in Lingua ainu, shamanu, \u00e8 una sottospecie estinta di lupo che, come il lupo di Hokkaid\u014d (\"Canis lupus hattai\", anch'esso estinto), viveva in Giappone.\nQuesto animale \u00e8 piuttosto diverso dalla sottospecie nominale di lupo, al punto che il naturalista olandese Temminck lo classific\u00f2 come specie a s\u00e9 stante, col nome di \"Canis hodophilax\".\nAspetto.\nLo \"shamanu\" era il lupo pi\u00f9 piccolo del mondo, se di lupo si poteva parlare: misurava 84\u00a0cm senza contare la coda, simile a quella di un cane e lunga al massimo 30\u00a0cm.\nL'altezza alla spalle era di soli 39\u00a0cm: anche considerando la taglia ridotta dell'animale, le zampe risultavano incredibilmente corte per trattarsi di un vero lupo, ed \u00e8 infatti in base a questa caratteristica che molti studiosi preferirebbero classificare questo animale come una popolazione rinselvatichita di cane (magari incrociatasi con i lupi locali), piuttosto che come un lupo vero e proprio.\nIl pelo era corto e folto, in genere di color grigio cenere, con macchie bianche, rossicce o marroni; sono stati visti per\u00f2 anche esemplari dal pelo biancastro, bruno e giallastro.\nLe caratteristiche cos\u00ec peculiari di questi animali sono dovute all'evoluzione nel totale isolamento delle isole di Honsh\u016b, Hokkaid\u014d e delle Isole Curili, dove questa specie \u00e8 vissuta.\nIl \"Dio Ululante\" degli Ainu.\nNonostante le piccole dimensioni e l'aspetto buffo, il lupo di Honsh\u016b era comunque molto temuto: gli Ainu lo chiamavano \"il Dio Ululante\", poich\u00e9 aveva l'abitudine di ululare spesso ed a lungo al crepuscolo.\nUn viaggiatore europeo di nome Henry Faulds, nel 1885, descrisse come tutte le case nel nord del Giappone avessero, oltre a un cartello che segnalasse il numero della via ed il nome della famiglia residente, anche un amuleto per tenere lontani i lupi.\nLa fine del \"Dio\".\nNel periodo della restaurazione Meiji, il forzato sviluppo al quale il Giappone andava incontro port\u00f2 alla deforestazione di ampie porzioni delle isole in cui questi animali erano diffusi, creando numerose occasioni di attrito con l'uomo; l'istituzione di una taglia (7 yen per ogni lupo, da 1878 al 1882, 10 yen dal 1888 in poi) fu un ottimo pretesto per scatenere una scia di massacri che port\u00f2 all'estinzione entrambe le sottospecie di lupo presenti in Giappone, le cui condizioni erano gi\u00e0 precarie a causa di un'estesa epidemia di rabbia.\nNel 1905, uno \"shamanu\" fu ucciso vicino a Wahikaguchi, su Honsh\u016b, e la sua pelle fu venduta ad un viaggiatore europeo, un certo N. P. Anderson. Quello fu l'ultimo esemplare che il mondo vide del Dio Ululante, cio\u00e8 del lupo giapponese."}
{"id": "522346", "revid": "122947609", "url": "https://it.wikipedia.org/wiki?curid=522346", "title": "XIX Universiade", "text": "La XIX Universiade estiva fu assegnata all'Italia e si \u00e8 svolta in Sicilia, tra Catania, Palermo, Messina e Trapani, dal 20 al 31 agosto 1997.\nStoria.\nLa cerimonia di apertura dei Giochi si svolse nello stadio La Favorita di Palermo, mentre quella di chiusura nello stadio Cibali di Catania. L'evento inaugurale fu ideato dal regista Attilio Colonnello e vide, tra l'altro, l'esibizione di pupi, danzatori del \"Taratat\u00e0\" di Casteltermini e Carla Fracci. Per la sua realizzazione furoro investiti dalla Regione Siciliana 2,1 milardi di lire. Presidente del comitato organizzatore fu l'allora assessore al Turismo e Sport della Regione Siciliana Nino Strano.\nQuesta \u00e8 stata la prima edizione in cui le competizioni si sono svolte in un'intera regione e in cui la denominazione ufficiale della manifestazione non si \u00e8 riferita a una singola citt\u00e0. L'edizione \u00e8 stata caratterizzata da numerosi problemi organizzativi.\nPer la realizzazione della manifestazione furono stanziati cira 500 miliardi di lire, di cui 345 dedicati alla costruzione degli impianti sportivi. A causa dei ritardi nell'esecuzione dei lavori, ad un anno dall'inizio della manifestazione, si ipotizz\u00f2 la cancellazione dell'evento. Molti progetti furono abbandonati o ridimensionati. Dei ventotto impianti nuovi annunciati, dieci furono pronti per i giochi.\nQuasi 4000 atleti da 124 differenti nazioni disputarono gare in 10 sport. Tra gli atleti che hanno gareggiato durante i Giochi si ricordano anche Valentina Vezzali, Juri Chechi e Massimo Oddo.\nProgramma.\nIl programma della Universiade 1997 prevedeva competizioni nei seguenti sport:\nRisultati.\nCalcio.\nLa finale \u00e8 stata ospitata presso lo Stadio La Favorita di Palermo, con la partecipazione entusiasta di 30.000 tifosi e un buon numero di telespettatori. L'entusiasmo dei \"fans\" \u00e8 stato ancora pi\u00f9 accentuato dalla vittoria in casa della squadra italiana, sul podio seguita dai coreani e dagli statunitensi.\nPallacanestro.\nI tornei di pallacanestro hanno visto scontrarsi 16 squadre sia per la competizione maschile che per quella femminile. In entrambi i casi vennero creati quattro gironi per la fase eliminatoria che aveva lo scopo di selezionare le quattro squadre per i quarti di finale. I team in terza e quarta posizione nei gironi eliminatori si scontrarono per i posti dal 9\u00b0 e 16\u00b0 in un altro torneo parallelo.\nLe squadre statunitensi vennero premiate con la medaglia d'oro sia nel torneo maschile che in quello femminile.\nPallavolo.\nNella pallavolo si \u00e8 svolto un torneo sia per le squadre maschili che per quelle femminili. Nel primo caso si sono scontrate 16 squadre inizialmente divise in 4 gironi, nel secondo invece 15 squadre divise per le eliminatorie in tre gironi da quattro e uno da tre. Il tem maschile coreano s'\u00e8 imposto in finale contro gli italiani, mentre al terzo posto si sono piazzati i russi. Tra le donne invece primo posto per la Russia seguita da USA e Giappone.\nScherma.\nLe gare di scherma si sono svolte in ambito maschile per le tre specialit\u00e0 della spada, del fioretto e della sciabola, mentre in ambito femminile solo per fioretto e spada. Inoltre sono anche state assegnate medaglie per le competizioni a squadre.\nSulle dieci competizioni previste, gli ucraini si sono imposti con quattro ori in totale, tre per gli ungheresi, due per gli italiani e uno per i cubani.\nAlle competizioni prese parte anche la poi campionessa olimpica Valentina Vezzali, che vinse l'oro nel fioretto individuale.\nImmagine dei Giochi.\nMascotte.\nLa mascotte era l'asino Archimede, il cui nome \u00e8 preso dal famosissimo scienziato greco di Siracusa.\nLa mega trasferta a Fukuoka.\nNel 1995 (due anni prima della manifestazione sportiva), una pletorica delegazione della Regione Siciliana composta da politici, burocrati, giornalisti, uomini di spettacolo, gruppi folkloristici, ecc. si rec\u00f2 all'Universiade di Fukuoka in Giappone. Un totale di 200 persone, ed una spesa preventivata intorno ai 4 miliardi di lire dell'epoca. Lo scandalo prese l'avvio da un'inchiesta giornalistica cui segu\u00ec un procedimento penale nei confronti dei principali organizzatori, rei di avere tra l'altro facilitato l'esportazione temporanea in Giappone di alcune opere d'arte custodite nel Museo archeologico di Siracusa aventi un valore stimato intorno ai 9 miliardi di lire, senza la prescritta autorizzazione del Ministero per i Beni Culturali ed Ambientali e soprattutto senza copertura assicurativa n\u00e9 documenti di accompagnamento. I beni culturali siciliani rimasero bloccati a Fukuoka, poich\u00e9 vennero fatti pignorare dai creditori giapponesi della Regione Siciliana, che non aveva pagato fornitori e personale locale, e furono riportati in Italia solo dopo diversi mesi. Si rischi\u00f2 l'annullamento dell'edizione siciliana dei giochi, ma la Regione Sicilia, riusc\u00ec, con il sostegno di Primo Nebiolo, con un \"tour de force\" organizzativo a far svolgere regolarmente la XIX Universiade."}
{"id": "522347", "revid": "400694", "url": "https://it.wikipedia.org/wiki?curid=522347", "title": "Kai Opaka", "text": "Kai Opaka \u00e8 un personaggio della serie televisiva \"Star Trek - Deep Space Nine\". Leader spirituale e politico del popolo Bajoriano, fu uno tra i pi\u00f9 popolari Kai della storia. Nacque su Bajor nel 2300 circa. Ricoprendo per lungo tempo la carica di Kai durante la crudele Occupazione Cardassiana, Kai Opaka forn\u00ec continuamente al suo popolo la forza e l'unit\u00e0 di cui esso aveva bisogno per sopravvivere a questo periodo.\nVita.\nPerse il proprio figlio nel massacro di Kendra Valley. Prylar Bek fu creduto responsabile di avere informato i Cardassiani sul luogo dove si trovava l'accampamento dei ribelli, ma sebbene non si sia mai saputo, fu lei (per mezzo di Vedek Bareil) a ordinare a Bek di rivelare l'ubicazione dei partigiani alla Milizia Cardassiana. In questo modo suo figlio e 42 altre persone furono uccise, ma pi\u00f9 di 1200 ebbero salva la vita. Sebbene fosse divenuta un eremita durante la maggior parte dell'ultimo periodo di Occupazione, ella torn\u00f2 alla vita pubblica nel 2369 per incontrare il Comandante di DS9 Benjamin Sisko, che le voleva parlare nella speranza che ella potesse essere di aiuto per unire le varie fazioni politiche che stavano provocando una guerra civile su Bajor. Opaka, invece, lo identific\u00f2 come l'Emissario profetizzato che avrebbe salvato e unito il suo popolo e lo aiut\u00f2 nel compimento del suo destino, scoprire il Tempio Celeste e contattare i Profeti.\nNel tardo 2369, a seguito di una visione data da un Lacrima dei Profeti/Cristallo dei Profeti, Kai Opaka visit\u00f2 DS9 e preg\u00f2 l'Emissario di condurla attraverso il tunnel spaziale per visitare il Quadrante Gamma. Durante il viaggio il runabout Yangtzee Kiang che trasportava Opaka, Benjamin Sisko, Julian Bashir e Kira Nerys, precipit\u00f2 su una luna inesplorata del Quadrante Gamma e Opaka rimase uccisa. I microbi artificiali presenti su questa luna la riportarono in vita. Sfortunatamente la natura di questi microbi le rese impossibile abbandonare il luogo. Opaka accett\u00f2 la situazione come un segno della volont\u00e0 dei Profeti, che volevano che ella restasse l\u00ec ad aiutare i prigionieri incarcerati su quella luna portando loro la pace.\nDopo la sparizione di Kai Opaka dalla comunit\u00e0 religiosa Bajoriana, inizi\u00f2 una lotta per scegliere chi dovesse essere il nuovo Kai. Il suo successore fu Kai Winn. Nel 2372, durante il breve periodo in cui vennero ricostituite le caste D'Jarras, Kai Opaka apparve a Sisko in un'Ombra dei Cristalli (vedi Medicina). Sisko era stato disconosciuto nel suo ruolo di Emissario, e Opaka lo esort\u00f2 ad interpellare direttamente i Profeti per riottenere il titolo, ricordandogli che era lui il vero Emissario. Precedentemente Opaka era apparsa a Vedek Bareil durante un incontro col Cristallo della Profezia."}
{"id": "522348", "revid": "400694", "url": "https://it.wikipedia.org/wiki?curid=522348", "title": "Vedek Bareil", "text": "Vedek Bareil \u00e8 un personaggio della serie televisiva \"Star Trek - Deep Space Nine\". \u00c8 una delle figure religiose pi\u00f9 importanti del pianeta Bajor fino alla sua prematura morte, e il suo ricordo sopravvive tra i bajoriani.\nVita.\nBareil cominci\u00f2 il suo compito spirituale come giardiniere di un monastero, e anche dopo essere diventato un importante leader spirituale egli continu\u00f2 a coltivare la terra per divertimento. Durante l'Occupazione Bareil fu internato nel brutale campo profughi di Relliketh. Divenne un collaboratore prezioso di Kai Opaka, e dopo la sua morte egli si candid\u00f2 alla carica di Kai, opponendosi a Vedek Winn. Considerato a lungo un elemento progressista all'interno dell'Assemblea dei Vedek, nel 2369 Bareil scamp\u00f2 a un tentativo di assassinio sulla stazione DS9, organizzato da Vedek Winn. Winn si rec\u00f2 a bordo della stazione per provocare delle proteste contro il metodo di insegnamento delle Scienze nella scuola di Keiko O'Brien. Con questa scusa Winn costrinse Bareil a raggiungerla sulla stazione, dove sarebbe stato un facile bersaglio per Neela, il sicario assoldato da Winn. Fortunatamente il piano fall\u00ec e Vedek Bareil continu\u00f2 nella sua corsa alla carica di Kai e nella sua collaborazione con la Federazione al fine di incrementare i rapporti con Bajor.\nNel 2370 Bareil inizi\u00f2 una relazione romantica con il Maggiore Kira Nerys. Sebbene fosse divenuto il candidato principale per assumere la carica di Kai, Bareil ritir\u00f2 la sua nomina poco prima dell'elezione, nel 2370, al fine di evitare che si scoprisse il coinvolgimento di Kai Opaka nella strage di Kendra Valley. Bareil infatti sapeva che Kai Opaka aveva rivelato ai Cardassiani l'ubicazione dei partigiani, sacrificando 43 vite, tra le quali quella di suo figlio, per salvarne oltre 1200. Egli aveva mantenuto il segreto per anni e quando nel 2370 Winn decise di riaprire l'inchiesta egli giunse a sacrificare le sue ambizioni politiche pur di proteggere la memoria di Kai Opaka. Bareil non permise alla delusione per questa sconfitta di fermarlo e, pur lasciando raramente il suo stile di vita monastico, nel 2371 egli accett\u00f2 di diventare l'assistente di Kai Winn.\nCome suo rappresentante, Bareil condusse cinque mesi di trattative con il Legato Turrel, creando i presupposti per lo storico trattato di pace tra Bajor e Cardassia. Venne ferito mentre era a bordo di un vascello da trasporto che lo conduceva assieme a Kai Winn su DS9 per firmare il trattato per il quale aveva tanto lavorato. Grazie alle cure esperte del Dr. Julian Bashir, Bareil sopravvisse il tempo sufficiente per aiutare Kai Winn a completare i delicati colloqui finali, ma a seguito delle gravi ferite riportate, appena dopo la firma dello storico trattato di pace, Vedek Bareil mor\u00ec. Bareil credeva che era stato per volont\u00e0 dei Profeti il fatto che egli non fosse morto durante l'esplosione, cos\u00ec da poter vedere il successo delle trattative di pace alle quali teneva tanto. Era il 2371.\nNel 2374 il suo alter ego dell'universo-specchio, che era per\u00f2 un ladro, raggiunse il nostro continuum spazio-temporale, per sfuggire all'Alleanza Klingon/Cardassiana che gli dava la caccia. Egli prese Kira in ostaggio, ma ben presto ella lo convinse a lasciarla libera. Bareil era segretamente legato all'Intendente Kira e con lei aveva deciso di rubare e portare nel suo universo uno dei Sacri Cristalli, il Cristallo di Profezia e Cambiamento. Dopo che Vedek Ossan gli permise di incontrare il Cristallo, Bareil rinunci\u00f2 al suo intento e ritorn\u00f2 nel suo continuum. Egli aveva visto un possibile futuro di una famiglia con Kira su Bajor."}
{"id": "522349", "revid": "923674", "url": "https://it.wikipedia.org/wiki?curid=522349", "title": "Ignazio Marcoccio", "text": "Soprannominato rispettosamente \"Zio Ignazio\", ha ricoperto numerosi incarichi amministrativi nello sport, nella politica e nel teatro: \u00e8 stato presidente provinciale del CONI dal 1957 al 1994, presidente del Calcio Club Catania dal 1959 al 1969, sindaco di Catania dal 1972 al 1975, e presidente del Teatro Stabile di Catania dal 1979 al 1994.\nBiografia.\nNacque a Catania il 7 novembre 1913, da Raffaele (1873-1969), imprenditore, e da Carmelina Marcoccio, di cui era il secondo di cinque figli. Il padre era titolare di una nota fabbrica di letti e mobili in metallo della citt\u00e0 etnea. Laureatosi in giurisprudenza nel 1937 alla Regia Universit\u00e0 di Catania, non ha mai esercitato la professione forense; nel periodo universitario fece parte della sezione catanese dei Gruppi universitari fascisti. Al termine della seconda guerra mondiale si trasfer\u00ec a Roma per lavorare con il CONI, della cui sezione provinciale di Catania \u00e8 stato massimo dirigente per 37 anni.\nNel 1992, Marcoccio ha vinto la targa speciale USSI. Nel 2007 \u00e8 stato insignito della Candelora d'Oro, la maggiore onorificenza della Citt\u00e0 di Catania, legata alla festa della sua Santa Patrona, che viene annualmente assegnata a personalit\u00e0 di spicco catanesi che si sono distinti nei campi della scienza, dello spettacolo, del volontariato, dello sport e della cultura.\nSposato e padre di due figli, \u00e8 morto a Catania il 28 gennaio 2012, all'et\u00e0 di 98 anni. Il maggiore dei suoi fratelli, Giuseppe (1912-1996), \u00e8 stato arbitro di calcio e presidente della sezione provinciale di Catania dell'AIA nel 1947-48 e nel 1950-52, e uno dei suoi fratelli minori, Umberto (1922-2010), \u00e8 stato calciatore in Serie C, nel ruolo di attaccante, dell'AFC Catania dal 1940-41 al 1942-43, della Catanese Elefante nel 1945-46, e del Catania nel 1947-48, nonch\u00e9 dirigente e medico sociale della squadra rossoazzurra dal 1959 al 1976.\nAttivit\u00e0 nello sport.\nMarcoccio ebbe una breve ma non fortunata carriera da calciatore negli anni trenta, tra le fila delle riserve dell'AFC Catania, dove giocava nel ruolo di attaccante. Nel dopoguerra inizi\u00f2 a lavorare per il CONI, che lo nomin\u00f2 suo delegato per la Provincia di Catania nel 1957. Ricopr\u00ec detto incarico di massimo dirigente della sezione provinciale catanese del CONI ininterrottamente per quasi un quarantennio, fino al 1994. In tale veste, assieme a Marco Mannisi, nel 1960 organizz\u00f2 la prima edizione del Trofeo Sant'Agata, gara podistica internazionale che si svolge a Catania nel corso dei festeggiamenti annuali della Santa Patrona, su di un circuito ricavato nelle strade del centro storico il pomeriggio del 3 febbraio. Sempre con Mannisi, ide\u00f2 il Trofeo Trinacria d'Oro di ginnastica artistica, anch'essa di livello internazionale, la cui prima edizione di svolse al palazzetto dello sport di Catania nel 1979.\nII 16 marzo 1959, Giuseppe Pasquale, presidente della Lega Nazionale Professionisti, lo nomin\u00f2 commissario straordinario del Club Calcio Catania: la societ\u00e0 rossoazzurra era sull'orlo del fallimento dopo le dimissioni del presidente Arturo Michisanti. Questi lasci\u00f2 la societ\u00e0 con una disastrosa situazione finanziaria, che spinse Marcoccio dopo appena tre mesi, a rassegnare le proprie dimissioni dall'incarico, poi rientrate, a seguito della concessione in suo favore di un mutuo di 120 milioni di lire da parte del Comune di Catania, su decisione del consiglio comunale che vot\u00f2 in maniera unanime alla delibera, approvata il 4 agosto. \nOttenuto l'importante contributo economico dal Comune, con la collaborazione dei dirigenti Michele Giuffrida e Silvestro Stazzone, pot\u00e9 cos\u00ec cominciare a ricostruire la squadra, reduce da un campionato mediocre. Confermato Carmelo Di Bella come allenatore, il Catania, che nella stagione 1959-60 si piazz\u00f2 al terzo posto in Serie B alle spalle di e , ottenne l'accesso alla massima serie. Con Marcoccio alla guida amministrativa e Di Bella alla guida tecnica, il Catania gioc\u00f2 per sei stagioni consecutive in Serie A, dal 1960-61 al 1965-66, e per tre volte si piazz\u00f2 all'ottavo posto in classifica. Tra i giocatori acquistati dal \"Grande Catania\" dell'era Marcoccio-Di Bella si ricordano Amilcare Ferretti, Giuseppe Vavassori, Salvador Calvanese, Giancarlo Danova, Carlo Facchin, Bruno Petroni, Cinesinho e Horst Szymaniak. \nL'8 aprile 1967, il Catania divenne societ\u00e0 per azioni, e Marcoccio che non accett\u00f2 tale trasformazione, si dimise dalla guida del club rossoazzurro due anni pi\u00f9 tardi. Gli succedette, il costruttore edile Angelo Massimino, eletto presidente del club il 25 ottobre 1969, e rimasto come presidente onorario, si stacc\u00f2 completamente dopo la promozione in Serie A nella stagione 1969-70.\nNel 1970, Marcoccio fu tra i promotori della nascita della Federazione Gioco Calcio Femminile, una piccola lega sorta a Catania. Insieme a Salvatore Coco, futuro sindaco della citt\u00e0, partecip\u00f2 alla festa per la Coppa Citt\u00e0 di Catania, prima (e ultima) manifestazione organizzata dalla Fgcf ed \u00e8 ricordato quindi tra i pionieri di questo sport in citt\u00e0.\nNel maggio 2004, l'imprenditore Antonino Pulvirenti diventa proprietario del Calcio Catania, e questi nomina Marcoccio presidente onorario della societ\u00e0 rossoazzurra. Il Catania, nella stagione 2005-06 ha conquistato la promozione in Serie A: per Marcoccio si trattava della terza da dirigente rossazzurro, un record per la squadra.\nAttivit\u00e0 politica.\nL'ingresso in politica di Marcoccio avvenne in occasione delle elezioni amministrative del 1960, con la candidatura al consiglio comunale di Catania tra le fila della Democrazia Cristiana, in cui ottenne 7.169 preferenze, ma la sua elezione fu invalidata due anni pi\u00f9 tardi dalla Giunta Provinciale Amministrativa che accolse il ricorso presentato da un altro candidato, che contestava la sua eleggibilit\u00e0 in quanto presidente del Catania. Nel 1962, il sindaco della citt\u00e0 etnea Salvatore Papale lo nomin\u00f2 assessore comunale con delega allo sport, alla quale si aggiunsero successivamente quelle al turismo, allo spettacolo e ai lavori pubblici, assegnategli sotto le sindacature Drago, Gulli e Micale. Marcoccio ricopr\u00ec l'incarico assessoriale fino al 1972. \nRicandidatosi al consiglio comunale con la DC nel 1970, fu eletto sindaco del capoluogo etneo dall'assise civica due anni pi\u00f9 tardi, a capo di una giunta di centrosinistra formata da DC, PRI e PSDI, che dur\u00f2 fino al 1975. Alle successive amministrative, si ricandid\u00f2 come secondo nelle liste della DC dopo Domenico Magr\u00ec, con quest'ultimo poi eletto sindaco, e rieletto con 5.925 preferenze, fu consigliere comunale per l'intero quinquennio 1975-80.\nMarcoccio fu anche presidente del comitato esecutivo per i festeggiamenti in onore della patrona cittadina Sant'Agata, carica che assunse quando divenne assessore comunale e che mantenne fino al 1993.\nAttivit\u00e0 nel teatro.\nOltre allo sport, altra passione di Marcoccio era il teatro, e nel 1958 fu tra i soci fondatori dell'Ente Teatro di Sicilia, che quattro anni pi\u00f9 tardi sarebbe divenuto il Teatro Stabile.\nDel Teatro Stabile di Catania fu presidente dal 1979 al 1994, vicepresidente dal 1994 al 2007, e presidente onorario dal 2008 su nomina dell'allora presidente Pietrangelo Buttafuoco. Nel 1978-79, ricopr\u00ec anche l'incarico di delegato del sindaco al Teatro Massimo Vincenzo Bellini di Catania."}
{"id": "522354", "revid": "830939", "url": "https://it.wikipedia.org/wiki?curid=522354", "title": ".qa", "text": ".qa \u00e8 il dominio di primo livello nazionale assegnato al Qatar."}
{"id": "522355", "revid": "26891", "url": "https://it.wikipedia.org/wiki?curid=522355", "title": "Heinkel He-111", "text": ""}
{"id": "522356", "revid": "92723", "url": "https://it.wikipedia.org/wiki?curid=522356", "title": "Porte di Catania", "text": "Le porte di Catania costituivano le vie d'ingresso alla citt\u00e0 etnea attraverso la sua cinta muraria. Tali ingressi vennero realizzati in epoche diverse e la maggior parte venne demolita o and\u00f2 perduta a seguito dell'eruzione dell'Etna del 1669. Molte le aperture di epoca rinascimentale attribuibili al progetto del Ferramolino del 1550. Di esse l'unica ancora integra \u00e8 la Porta di Carlo V, anticamente detta \"delli Canali\".\nStoria.\nPoco si conosce dell'antica fortificazione che cingeva la citt\u00e0 di Katane, antico nome di Catania, anche se non mancano prove della sua esistenza, nelle \"gouaches\" di Jean-Pierre Hou\u00ebl e in diversi ritrovamenti a seguito di scavi archeologici lungo il tratto nord di via del Plebiscito. Tale fortificazione dovette avere degli accessi di cui ad oggi non si \u00e8 ancora trovata traccia.\nIn epoca tardo-antica le mura dovettero essere in grave stato di abbandono, se per le fonti riguardanti le prime incursioni islamiche della Sicilia la citt\u00e0 viene descritta sprovvista di difese. Questo dato ci fa supporre che gli antichi ingressi dovettero ormai essere crollati o di sicuro non pi\u00f9 manutenuti. Le documentazioni archeologiche hanno confermato tuttavia la presenza di un \"kastron\" bizantino di cui alcune porzioni sono visibili in alcune parti della citt\u00e0 (la pi\u00f9 estesa delle quali \u00e8 sita alle spalle del Teatro romano): una delle porte che vi si apriva, \u00e8 stato supposto, dovette essere la \"Porta di Mezzo\", usata da Federico II di Svevia per umiliare i catanesi sconfitti durante la rivolta del 1227-1231.\nCon l'avvento dei Normanni in citt\u00e0 viene eretta la nuova Cattedrale, concepita come \"Ecclesia Munita\", cio\u00e8 \"chiesa fortificata\", ovvero una sorta di incastellamento atto a sorvegliare la costa e il porto vecchio, detto \"Saraceno\". La presenza di tale fabbrica e lo stesso porto fa supporre l'esistenza di una porta che conducesse all'interno della citt\u00e0 dal versante marino, quasi certamente presso lo stesso porticciolo.\nDel periodo normanno ci perviene la prima descrizione della fortezza di Catania, nel cosiddetto \"Libro di Ruggero\". In esso si definiscono \"forti le mura della citt\u00e0\" e si accenna alla presenza di un \"alto edificio\" su cui era montato la statua dell'Elefante, che potrebbe essere stata una torre o la stessa \"Porta di Eliodoro\" da cui la medesima statua prese nome in dialetto.\nTuttavia \u00e8 con gli Aragonesi che abbiamo conoscenza della realizzazione di una robusta fortificazione che proteggesse la citt\u00e0, gi\u00e0 oggetto di interessi politici al tempo di Pietro III d'Aragona e ancora al tempo del pronipote Federico IV di Aragona. Di questo periodo probabilmente sono alcune delle pi\u00f9 antiche porte della citt\u00e0 di cui ancora al 20 aprile 1833 esistevano resti o memoria.\nSu disposizione del re Carlo la citt\u00e0 si dota di un nuovo sistema difensivo basato su bastioni e nuove cortine. In questo sistema difensivo vennero ricavate diverse aperture, tra cui nel 1553 la \"Porta delli Canali\". Tuttavia a seguito dell'eruzione del 1669 la citt\u00e0 rimase sprovvista di difese nel suo lato sud e divenne necessaria l'edificazione di un nuovo tratto murario che cingesse la zona colpita dalla lava. Dopo diversi tentativi nel 1672 venne completato un piccolo fortilizio isolato dal resto della cortina muraria, chiamato per il suo aspetto \"Fortino\", in cui esisteva una sola apertura, la Porta di Ligne, attualmente chiamata \"Fortino Vecchio\" e sita in via Sacchero. Non molti anni pi\u00f9 tardi venne ricavata la Porta Uzeda nel tratto di mura a sud, prossimo alla Cattedrale e prospiciente il Porto. Tuttavia a seguito del sisma del 1693 il sistema difensivo civico ormai cessava la sua esistenza e nelle mura si aprirono diversi varchi per agevolare l'accrescimento della citt\u00e0. I bastioni erano diventati ingombranti ricordi del passato e vennero riciclati in abitazioni, mentre le porte superstiti vennero demolite per l'ampliamento di alcune strade.\nPorte della cortina muraria.\nPrima dell'eruzione del 1669.\nAll'alba dell'eruzione del 1669 le porte civiche esistenti erano una dozzina, la maggior parte delle quali posteriori al 1550. Di queste appena quattro giunsero fino al 1833, sopravvivendo a colate e terremoti, ma a loro volta il numero venne ridotto nel corso del XIX secolo per opera umana.\nSecondo quanto riportato da Sebastiano Ittar nella sua \"Pianta topografica della citt\u00e0 di Catania\" la Porta della Decima era nota anche come \"Porta Siracusa\" e nasceva in sostituzione dell'antica \"Porta Ariana\". La sua esistenza \u00e8 certa nel Medioevo, in quanto al di sotto di tale ingresso vi passarono i catanesi ribelli al re Federico in umiliazione sotto un arco di spade. Qui, dato il nome, avveniva il pagamento della \"decima\", ossia un decimo del raccolto che veniva versato come tributo al sovrano. Ancora integra nel 1833, venne demolita per lastricare l'antistante piazza San Giuseppe, oggi titolata piazza Carmelo Maravigna.\nNota in passato come \"Porta delli Canali\", prendeva il nome dall'omonima fontana sulla quale si affacciava, \u00e8 l'unica porta superstite. La grande apertura, realizzata con largo uso di blocchi lavici ben squadrati provenienti probabilmente da un non ben identificato monumento antico, fa verso all'arte classica di cui sono evidenti citazioni le lesene a capitello tuscanico e il registro metopale che esse reggono. Su tutto una lapide marmorea incisa in caratteri e lingua latina che esprime il desiderio di Carlo V di dotare di mura la citt\u00e0 di Catania, donde l'attuale nome. Un tempo aperta e ben visibile, a seguito della ricostruzione settecentesca venne inglobata da una fabbrica del sovrastante Seminario dei Chierici. La posizione e la presenza della lapide commemorativa, nonch\u00e9 l'interesse del Lanario di abbellire questo tratto di mura fanno pensare che la Porta fu destinata per essere la principale apertura a sud, in sostituzione della Porta del Porticciolo e della Porta della Decima. La monumentale \"Fontana dei 36 Canali\" da cui prese in passato il nome venne realizzata nel 1621, dietro un preciso piano di abbellimento e decoro voluto da don Francesco Lanario Duca di Carpignano, sulle mura di fronte alla Porta e sopra di essa stava una sorta di tribuna adornata con pitture che raffiguravano la storia del dio fluviale Amenano, ma venne distrutta poi dall'eruzione del 1669. Oggi una fontana ben pi\u00f9 ridotta, la \"Fontana dei Sette Canali\" rimane a ricordo di quella maggiore in piazza Alonzo di Benedetto, non distante dalla Porta di Carlo V.\nNota anche come \"Porta Saracena\" e riedificata nel 1553, sostituiva una porta pi\u00f9 antica - la \"Porta del Porto\" - e prendeva il nome dal vicer\u00e9 Juan de Vega cui fu dedicata. L'altro appellativo si deve invece al \"Porto Aragonese\", detto anche \"Porticciolo\" o \"Porto Saraceno\", appunto, in quanto ritenuto eretto dai musulmani durante la loro dominazione in Sicilia. Nel Settecento fu oggetto di discordia tra l'Arcidiocesi e la famiglia Patern\u00f2 Castello, entrambe le parti confinanti con la Porta e interessate al suo controllo. Venne demolita nel corso del XIX secolo per l'ampliamento della viuzza che da essa giungeva al porto, oggi via del Porticello.\nQuesta Porta deve il nome alla grata metallica che la chiudeva, secondo la tradizione ottenuta col bottino di Tunisi a seguito della vittoria riportata nel 1535 da parte di Carlo V e della flotta di Andrea Doria sul pirata Barbarossa. La tradizione, si suppone, dovette essere commemorata da una lapide di fondazione andata perduta per\u00f2 insieme alla porta. Venne detta anche \"Pontone\", con chiaro riferimento nautico. Risale al 1555 e sorgeva dov'\u00e8 oggi l'omonima via, alla Civita. Stando all'Ittar essa si sostituiva alla \"Porta del Porto\". La sua sorte venne decretata con l'ampliamento della strada che porta il suo nome.\nEretta sulla cortina muraria medioevale a ovest, nel tratto di via Giuseppe Garibaldi che s'appresta all'incrocio con la via del Plebiscito, venne ricavata col piano di fortificazione cinquecentesco. Mai completata, venne abbattuta nel 1792 per ampliare la stessa via Garibaldi. Deve il nome al feudo del Sardo, ricco terreno a occidente della citt\u00e0.\nProbabilmente medioevale, si apriva poco oltre il Bastione di San Giovanni. La sua distruzione avvenne con l'eruzione del 1669 la cui colata entr\u00f2 da questa porta per fermarsi parecchi metri all'interno, presso la piazza Santi Cosma e Damiano, oggi titolata piazza Niccol\u00f2 Machiavelli.\nEretta nel sistema difensivo del fossato del Castello Ursino nel corso del XVI secolo, anch'essa venne demolita totalmente dall'eruzione secentesca. Non \u00e8 chiara l'esatta ubicazione, quasi certamente nella zona occidentale di piazza Federico II di Svevia. Qui avveniva il deposito, il controllo e la tassazione del sale destinato al castellano il quale a sua volta ripartiva il minerale ai cittadini. La colata che la inghiott\u00ec giunse a riempire per intero il profondo fossato.\nCerta la sua presenza nel Medioevo, nasceva per garantire un accesso alla citt\u00e0 dal piccolo Porto Aragonese. L'accesso era sotto la giurisdizione della famiglia dei Platamone, arricchitasi proprio grazie alle concessioni portuali. Venne abbattuta insieme al tratto di mura su cui si affacciava per la realizzazione della nuova cortina cinquecentesca; quest'ultima circondava il quartiere Civita il quale, in espansione, vedeva nel vecchio tratto di mura un pesante limite. La sua incerta ubicazione dovette essere non lontana dall'attuale piazza Duca di Genova.\nDi porte con questo titolo ne esistettero due. La prima di et\u00e0 non definita dovette essere forse di epoca aragonese, aprendosi sulle mura di tal periodo; la seconda la sostitu\u00ec nel XVI secolo, eretta non lungi e crollata a seguito del terremoto del 1693. I pochi resti residui furono abbattuti per l'ampliamento della \"strada Lanza\", cio\u00e8 l'attuale via Antonino di San Giuliano.\nLa Porta assunse il nome di \"Stesicorea\" in quanto la tradizione vuole che si affacciasse sul Sepolcro di Stesicoro: non lungi da tale porta dunque era l'antica necropoli civica. Situata nel \"Campo\" che da essa prese il nome, come testimoniato da Lorenzo Bolano nel \"Chronicon urbis Catinae\", venne ribattezzata popolarmente \"Porta di Jaci\" dalla citt\u00e0 di Aci, indicante a partire dal XIV secolo l'odierna Acireale. La porta appare nelle pi\u00f9 antiche planimetrie addossata all'anfiteatro, pertanto potrebbe essere stata ad esso coeva.\nDetta anticamente \"Porta Aquilonare\", non \u00e8 noto il re cui si riferisca. Forse, data la sua posizione sulle mura di epoca aragonese, pot\u00e9 essere l'ingresso privilegiato alla citt\u00e0 dei sovrani del Regno di Trinacria, diretti devozionalmente all'antica chiesa di Sant'Agata la Vetere, prima sede della cattedra vescovile e tradizionalmente sede del sepolcro della patrona della citt\u00e0. La riverenza della pi\u00f9 alta carica civica verso tale chiesa \u00e8 tutt'oggi celebrata dal sindaco di Catania e dalle autorit\u00e0 cittadine che per l'apertura della Festa di Sant'Agata si reca a rendere omaggio all'antico sepolcro sito nella Vetere. Per \"Aquilonare\", invece, si intende il nord (quindi andrebbe letta come \"Porta Nord\") in quanto nel XIV secolo in lingua siciliana tale era il suo significato. La Porta si apriva dov'\u00e8 oggi via Santa Maddalena, proprio di fronte alla Chiesa di Santa Maria della Purit\u00e0 e della Visitazione.\nVerosimilmente realizzata nel XIV secolo sul tratto di mura a nord-ovest, dove oggi \u00e8 ubicato l'Ospedale Vittorio Emanuele II, e andata distrutta dalla colata del 1669. Questa porta non era connessa al sistema viario principale, cos\u00ec non sempre viene menzionata dalla cartografica cinque e secentesca. Una veduta di anonimo, conservata nella Biblioteca Angelica di Roma, datata al 1584 la riporta al numero 37 e in leggenda quale \"la porta del Tindaro\", mentre nel rilievo di Filippo Negro \u00e8 riportata al numero 20 con la legenda \"Porta del arcora\"; il nome dunque appare legato alla denominazione del vicino bastione.\nDi questa Porta se ne suppone l'esistenza, ma non si hanno notizie certe su posizione o et\u00e0 di realizzazione. Certamente in uso nel Medioevo collegava la Giudecca di Catania al relativo cimitero che trovavasi fuori dalle mura civiche. Trovandosi il primo nucleo della Giudecca nel quartiere della \"Cipriana\" (non distante in et\u00e0 moderna dal plesso dei Benedettini), questa porta potrebbe essere coincisa con la precedente \"Porta del Tindaro\".\nDopo l'eruzione del 1669.\nA seguito della colata che distrusse parte della cortina muraria, le porte rimaste furono quella della Decima, quella di Carlo V, la Porta de Vega, la Porta di Ferro, quella del Sardo, la Porta Lanza, quella di Aci e la Porta del Re. A queste se ne aggiunsero due.\nEretta nel 1671 non distante dalla \"Porta della Lanza\", prese il nome dalla vicina chiesa omonima. Essa non sopravvisse al sisma del 1693, mentre la chiesetta cui deve il nome conserv\u00f2 parte del fabbricato che ne condizion\u00f2 un'inusuale pianta ovale con finto ingresso, oltre a un'ampia cripta appartenente al tempio originario.\nDetta anche \"Porta di Ligne\", era l'unica porta esistente nel \"Ridotto\" o \"Fortino\", un tratto di mura eretto nel 1672 sulle lave ancora calde, distante dal sistema difensivo originario, ma facente parte di esso in quanto ne sostituiva la parte sud-ovest, questa irrimediabilmente perduta. Deve il nome al vicer\u00e9 Claude Lamoral I di Ligne che inaugur\u00f2 il fortilizio entrando per tale porta in pompa magna. L'ultima testa coronata a passarvi fu Vittorio Amedeo II di Savoia durante il suo soggiorno siciliano, dopodich\u00e9 decadde e si preferirono altri pi\u00f9 comodi accessi, come la Porta Ferdinanda del 1768. Il \"Fortino\", vecchio di un secolo, divenne \"Fortino Vecchio\" e oggi la Porta, ancora ben visibile in via Sacchero, prende tale nome, cos\u00ec come oggi i quartieri della zona.\nAltre porte.\nInsieme alle porte che conducevano in citt\u00e0, ricavate lungo la cortina muraria e di uso pubblico, vennero aperte anche porticelle di servizio, ad uso privato, nonch\u00e9 monumentali porte di rappresentanza. A queste si aggiungano altre porte che forse un tempo si dovettero trovare lungo una cortina muraria interna, ma di cui rimane la sola memoria storica.\nPostierle.\nOltre agli accessi di cui si \u00e8 trattato, le mura di citt\u00e0 presentavano diverse aperture \"di servizio\", dette \"postierle\", solitamente non segnalate nelle planimetrie generali in quanto accessi secondari. Tuttavia, grazie ad alcune stampe firmate da Tiburzio Spannocchi a cui fu affidata la supervisione delle mura in vista di una loro riformulazione e rafforzamento, si \u00e8 in grado di identificare con certezza almeno due di esse. Una \u00e8 la \"Porta della Cunzaria\", sita presso il \"Bastione Grande\" o \"di San Salvatore\", conduceva a una conceria di pelli che nel XVI secolo era ubicata dove oggi sorge la Dogana Portuale e che nel Settecento venne adattata a lazzaretto, su uno sperone lavico a picco sul mare. La porticciuola fu chiusa certamente dopo l'eruzione del 1669, in quanto non compare pi\u00f9 menzione di tale apertura in piante posteriori a tale data. Un'altra apertura era la \"Porta di Sortire\", la \u00abvia di fuga\u00bb dal fossato del Castello Ursino che si apriva a ridosso del Bastione di San Giorgio. Altre postierle si aprivano presso alcuni dei bastioni, tuttavia di esse non ci \u00e8 rimasta denominazione alcuna.\nPorte celebrative.\nLe porte celebrative ricavate sulle mura di difesa superstiti di Catania sono essenzialmente due: Porta Uzeda e Porta Garibaldi. Queste non ebbero pi\u00f9 lo scopo di fungere da varco per accedere alla citt\u00e0 superando il controllo delle mura, ma ormai avevano pura funzione estetica e di rappresentanza.\nNel primo caso, \"Porta Uzeda\" detta anche \"Porta grande della Marina\", si tratt\u00f2 di una breccia aperta nel 1696 nel tratto di mura che si affacciava sul mare (detto \"Bastione di Sant'Agata\") per mettere in comunicazione la nuova insenatura creatasi a seguito della colata e la Platea Magna, oggi piazza del Duomo. Venne voluta dal Duca di Camastra, fautore della ricostruzione come simbolo della rinata citt\u00e0: avrebbe rappresentato lo spirito di rinascita dalle macerie di Catania creando nel contempo un \"salotto urbano\" con il resto degli edifici che sarebbero dovuti sorgere tutt'intorno alla piazza che fosse il cuore del nuovo volto barocco impostato con il piano di risanamento. In seguito la porta venne battezzata \"Porta Uzeda\", in onore al vicer\u00e9 Giovanni Francesco Paceco, Duca di Uzeda. La Porta esiste ancora ed \u00e8 una delle maggiori attrazioni della medesima piazza. Al suo interno una rappresentazione del Cristo incoronato di spine venne danneggiato dal bombardamento alleato: si scheggi\u00f2 propriamente un punto della fronte, quasi a rappresentare come la guerra non fosse altro che un'altra piaga sul Suo volto sofferente.\nInaugurata come \"Porta Ferdinanda\", venne ribattezzata subito \"Porta del Fortino\" o \"Fortino\" dai catanesi e ancora \u00e8 cos\u00ec appellata. Eretta nel 1768 per celebrare le nozze di re Ferdinando III di Borbone e Maria Carolina di Asburgo \u00e8 riconoscibile dall'elegante bicromia del nero della pietra lavica e del bianco della pietra di Lentini, nonch\u00e9 dall'ampio registro di simbologie legate alla citt\u00e0 di Catania: l'elefante, Sant'Agata, la Fenice (\"Melior de cinere surgo\" \u00e8 il motto della ricostruenda citt\u00e0). La Porta presentava ai due lati due torrioni semiconici, mentre l'intera piazza riprendeva il gusto bicromo della Porta, cui pure faceva da contraltare una coppia di egide con le armi borboniche poste ad ingresso della piazza (oggi piazza Palestro) sul lato opposto alla Porta. L'intero apparato decorativo esterno ad essa, per\u00f2, venne demolito nel corso del XIX e degli inizi del XX secolo, cos\u00ec che oggi di quell'aspetto non restano che stampe settecentesche e sbiadite foto degli inizi del XX secolo.\nPorte interne.\nPer \"porte interne\" si intendano qui gli archi e le porte che in alcuni periodi assunsero pi\u00f9 un carattere celebrativo che difensivo, situate all'interno della cortina muraria e non lungo la stessa. La loro presenza \u00e8 certa solo grazie a fonti storiche e documenti cartografici precedenti al sisma del 1693.\nVeniva definito dagli storici \"Arco di Marcello\" un edificio di robusta fabbricazione crollato nel 1693 ed i cui resti furono demoliti che si trovava dove oggi \u00e8 la via Vittorio Emanuele II, a lato della chiesa di San Francesco. Di tale edificio tuttavia, che Lorenzo Bolano descrisse come fosse una Porta, \u00e8 stata messa in dubbio la funzione, ritenendolo piuttosto i resti di un tempio greco, come nel Serradifalco. Un altro Arco si sarebbe trovato invece presso la chiesa di Santa Maria della Consolazione, oggi non pi\u00f9 esistente, presso l'odierna via del Fortino Vecchio, ma di questa struttura sono pochi e incerti i riferimenti.\nLa \"Porta di Eliodoro\" dava o prendeva il nome dall'elefante in pietra lavica che la decorava. Di incerta origine, forse esistente in epoca Normanna, venne demolita nel 1508, quando l'elefante venne trasferito sulla facciata della Loggia senatoria da don Cesare Gioeni. Di questa porta rimangono tuttavia le rappresentazioni nelle cartografie cinque e secentesche.\nAltra porta di incerta origine, di questa conosciamo la presenza in epoca medioevale, giacch\u00e9 nel 1233 venne decorata con l'affresco di \"Santa Maria delle Grazie e di Sant'Agata avvocata dei catanesi\". Si trovava presso la chiesa di Santa Maria delle Grazie nella via omonima e and\u00f2 perduta definitivamente nel corso del XIX secolo."}
{"id": "522357", "revid": "1543377", "url": "https://it.wikipedia.org/wiki?curid=522357", "title": ".mh", "text": ".mh \u00e8 il dominio di primo livello nazionale (ccTLD) assegnato alle Isole Marshall.\nAppare per la prima volta on-line nel 1996 ed \u00e8 attualmente gestito dal Marshall Islands Network Information Center (NIC).\nLa procedura di registrazione prevede l'invio di una richiesta tramite e-mail al suddetto NIC, tuttavia il suo sito web risulta inattivo da alcuni anni (l'ultimo aggiornamento risale all'aprile 1997)."}
{"id": "522360", "revid": "1457965", "url": "https://it.wikipedia.org/wiki?curid=522360", "title": "San Giovanni li Cuti", "text": "San Giovanni li Cuti \u00e8 una piccola borgata marinara della parte est della citt\u00e0 di Catania, con una delle spiagge pi\u00f9 rinomate della citt\u00e0. Fa parte dal 2013 della II Circoscrizione, risultata dall'accorpamento delle ex II e IV Municipalit\u00e0, comprendente quindi anche i quartieri di Barriera del Bosco, Canalicchio, Villaggio Cardinale Dusmet, Picanello, Ognina e Guardia.\nOrigini del nome.\nL'intitolazione \"San Giovanni\" fa riferimento ad una chiesa dedicata a San Giovanni Battista, oggi forse non pi\u00f9 esistente, dipendente dalla parrocchia di Santa Maria della Guardia, nell'omonimo quartiere.\nIn siciliano si utilizza il termine \u201cli cuti\u201d per indicare delle formazioni di origine lavica o degli scogli sottoposti all'azione erosiva del mare. Al pari \u201cli cuti lisci\u201d significa \u201c\"scogli lisci\"\u201d, cio\u00e8 \u201c\"levigati\"\u201d.\n\u00c8 evidente l'origine latina della parola \u201c\"a cuti\"\u201d, che \u00e8 appunto di genere femminile e mantiene la medesima desinenza in \"-i\" anche al plurale, tipica del siciliano.\nL'origine del termine \u00e8 per\u00f2 contesa fra due ipotesi:\nQuest'ultima appare pi\u00f9 attendibile anche per via della evoluzione fonetica tipica che dal latino volgare conduce alla lingua siciliana.\nGeografia.\nConfina a nord-ovest col quartiere Picanello, a nord con il quartiere Rotolo, a sud-est \u00e8 bagnato dal Golfo di Catania attraverso il suo porto, a sud-ovest confina col quartiere Santa Maria della Guardia.\nOrmai fagocitato dalla metropoli etnea, viene lambito dal lungomare che inizia come viale Ruggero di Laur\u00eda nel quartiere Guardia e cambia nome in viale Artale Alagona nel quartiere Rotolo attraversando le cinque piazze che si susseguono: piazza Europa, piazza del Tricolore (dove \u00e8 sito il monumento ai caduti), piazza Nettuno, piazza Ognina (che in realt\u00e0 \u00e8 lo slargo dove \u00e8 situata la Chiesa di Santa Maria di Ognina) e piazza Mancini Battaglia, che, poste tutte sulla destra, si protendono verso il mare seguendo l'andamento sinuoso di una costa caratterizzata da sciara ed affioramenti magmatici.\nLocalit\u00e0 turistica.\nFrequentatissime, ben conosciute e prese d'assalto durante la stagione estiva sono accomunate dal fatto di essere realmente delle suggestive terrazze a mare, luoghi di ritrovo conosciuti ma al contempo delle tappe abituali per il turismo balneare dei catanesi.\nLa maggior parte delle pietre proviene dagli scavi del 1956 fatti per l'interramento della ferrovia Catania-Messina nel tratto che va dal ponte di Ognina alla stazione centrale. Molto pi\u00f9 tardi si \u00e8 provveduto a rendere l'area fruibile per il turismo: ogni estate San Giovanni li Cuti diventa una spiaggia libera dotata di docce, spogliatoi, bagni, passerelle e scalette.\nInoltre, con l'apertura di alcuni locali, la borgata si popola anche di notte. Recentemente, per\u00f2, la spiaggia \u00e8 stata soggetta ad un degrado a cui l'amministrazione comunale ha solo parzialmente posto rimedio.\nConformazione geologica.\nSan Giovanni li Cuti si trova nella zona coperta da varie colate laviche, in epoca storica nel 1169, 1329 e 1381 anno in cui venne coperta anche parte dell'antico Porto Ulisse; tale tratto di costa \u00e8 chiamata appunto \"la Scogliera\". Vi si accede dalla via omonima, traversa di viale Ruggiero di Laur\u00eca, nel quartiere di Santa Maria della Guardia. La spiaggia \u00e8 compresa tra il porto omonimo, utilizzato solo da piccole imbarcazioni di pescatori, ed alcuni lidi a cui si accede tramite la vicina piazza Europa.\nLa spiaggia \u00e8 formata da sabbia nera vulcanica e l'accesso al mare avviene tramite scogli sempre di pietra lavica."}
{"id": "522361", "revid": "125631175", "url": "https://it.wikipedia.org/wiki?curid=522361", "title": "Frank Tipler", "text": "Insegna fisica matematica alla Tulane University di New Orleans.\nBuona parte dei suoi studi si sono concentrati sulla fisica del viaggio nel tempo, in particolare \u00e8 stato il primo a notare che le soluzioni di van Stockum per la Relativit\u00e0 Generale ammettevano la possibilit\u00e0 di CTC.\nBiografia.\nTipler \u00e8 nato ad Andalusia, Alabama. \u00c8 figlio di Frank Jennings Tipler Jr., un avvocato, e Anne Tipler, una casalinga. Dal 1965 al 1969, Tipler ha frequentato il Massachusetts Institute of Technology, dove ha conseguito un Bachelor of Science in fisica. Nel 1976 ha conseguito un PhD presso l'Universit\u00e0 del Maryland. Successivamente Tipler \u00e8 stato assunto in una serie di posizioni di ricercatore post-dottorato in fisica presso varie universit\u00e0, tra le quali l'Universit\u00e0 del Texas, dove ha lavorato sotto la direzione di John Archibald Wheeler, Abraham Taub, Rainer K. Sachs e Dennis W. Sciama. Tipler \u00e8 diventato professore associato di fisica matematica nel 1981, e professore ordinario nel 1987 presso la Tulane University, incarico che ricopre tutt\u2019oggi.\nTeoria del Punto Omega.\nNella \"teoria del Punto Omega\", riprendendo la teoria omonima dello scienziato gesuita francese Pierre Teilhard de Chardin, Tipler prova a studiare il destino ultimo dell'universo, in maniera simile a \"L'ultima domanda\" di Isaac Asimov. Nella sua discussione, poggiante su opportune ipotesi, sorprendentemente giunge a giustificare, a partire dal concetto di \"progresso eterno\" e servendosi di argomentazioni scientifiche (basate sulla scienza dei calcolatori, relativit\u00e0 generale, fisica quantistica) il principio antropico forte (da lui portato all'estremo), la \"futura esistenza\" di un Dio (cio\u00e8 un uomo o alieno divenuto immortale, una sorta di Oltreuomo), la resurrezione dei morti tramite computer e mind uploading: grazie a un supercomputer, come quello del racconto di Asimov, l'universo potrebbe essere piegato ai propri voleri, in una sorta di eterno ritorno guidato, ricostruendo anche eventi, mondi e persone del passato. In questa prospettiva transumanista, teoricamente scientifica (anche se non provata al momento attuale) e irreligiosa al tempo stesso, esiste una sorta di spiritualit\u00e0 escatologica pseudo-razionale. Secondo Tipler, la legge delle probabilit\u00e0 che ha permesso all'universo di esistere in un tempo o spazio infinito, potr\u00e0 permettere ci\u00f2.\nLe tesi di Tipler hanno suscitato molte controversie nel mondo scientifico. In una recensione del libro di Tipler \"The Physics of Immortality\" per la rivista Nature, il fisico sudafricano George Ellis espone le obiezioni alla teoria del Punto Omega, definendola \"un capolavoro di pseudoscienza [...] il prodotto di un'immaginazione fertile e creativa al di fuori delle normali restrizioni inerenti la disciplina filosofica e scientifica\"\nLo storico della scienza Michael Shermer ha dedicato un capitolo del suo libro \"Why People Believe Weird Things\" ad elencare le contraddizioni alla base della tesi di Tipler.\nAltri scienziati, come il fisico dell'Universit\u00e0 di Oxford David Deutsch, considerano le argomentazioni di Tipler coerenti. Nel suo libro \"The Fabric of Reality\" (1997), Deutsch incorpora la teoria del punto Omega di Tipler nella sua teoria del tutto.\nLa fisica del cristianesimo.\nMentre in \"The Physics of Immortality\" Tipler si definiva ateo e rifiutava esplicitamente l'esistenza di un figlio di Dio in senso biblico, successivamente Tipler si \u00e8 avvicinato ad una posizione apertamente teista e molto vicina al cristianesimo, arrivando, nel suo libro del 2007 \"The Physics of Christianity\", a sostenere che il Dio rappresentato da ebrei e cristiani, causa prima incausata dell'Universo, \u00e8 un'entit\u00e0 la cui esistenza \u00e8 prevista dalla legge fisica. Il \"Dio futuro\" del Punto Omega diventa una divinit\u00e0 che pu\u00f2 controllare e pervadere l'universo; Tipler afferma che l'universo ha due singolarit\u00e0, iniziale (raffigurata come lo Spirito Santo) e finale (il Padre) mentre un'altra \u00e8 presente in tutto il multiverso (il Figlio). Critica poi l'islam e lo gnosticismo, affermando che il cristianesimo \u00e8 la religione pi\u00f9 probabile, volendo conciliare fede e ragione ma usando in questo caso la vera e propria fisica e la scienza in maniera controversa, anzich\u00e9 la metafisica e la logica (come fatto ad esempio da Kurt G\u00f6del per la sua prova ontologica). Nel libro Tipler sostiene anche che i miracoli, come il concepimento verginale, la risurrezione e l'incarnazione di Cristo non sono in contrasto con le leggi della fisica e della biologia. Il libro \u00e8 stato criticato sia da alcuni credenti che non credenti, con l'accusa di banalizzare la fede e i concetti correlati. Le accuse vengono in particolare da Lawrence Krauss. \nTipler e Krauss hanno dibattuto le tesi contenute nel libro in un confronto pubblico presso la Skeptics Society il 3 giugno 2007.\nRapporti con l\"Intelligent Design\".\nL'articolo di Frank Tipler, \"Intelligent Life in Cosmology\", pubblicato sull'International Journal of Astrobiology nel 2003 \u00e8 inserito nell'elenco del Discovery Institute delle pubblicazioni sottoposte a revisione paritaria che sostengono l'Intelligent Design. Tipler \u00e8 stato tra gli scienziati firmatari della petizione proposta dal Discovery Institute \"A Scientific Dissent from Darwinism\", contro il neodarwinismo e a favore di disegno intelligente ed evoluzionismo teista. In un'intervista rilasciata a Ryan Cochrane sul tema dell'evoluzione Tipler ha affermato: \"\u00c8 famosa la frase di Einstein \u2018Dio non gioca a dadi con l'universo.\u2019 Darwin, al contrario ha sostenuto (nell'ultimo capitolo del suo libro \u2018The Variation of Animals and Plants Under Domestication\u2019) che Dio gioca a dadi con l'universo, e se non si crede che Dio giochi a dadi, si deve respingere la teoria sua dell'evoluzione. Io faccio cos\u00ec. Si deve scegliere tra Einstein e Darwin: io scelgo Einstein. Non esistono casi fortuiti nella realt\u00e0 e l'universo \u00e8 stato progettato in modo intelligente e viene ora guidato intelligentemente.\""}
{"id": "522363", "revid": "709565", "url": "https://it.wikipedia.org/wiki?curid=522363", "title": "Elliott Erwitt", "text": "Biografia.\nLa giovinezza.\nNato a Parigi da genitori ebrei di origine russa, visse in Italia fino al 1938. La famiglia emigr\u00f2 negli Stati Uniti d'America nel 1939 a causa del fascismo. Qui Erwitt studi\u00f2 fotografia al \"Los Angeles City College\" dal 1942 al 1944 e cinema alla \"New School for Social Research\" dal 1948 al 1950.\nLa carriera fotografica.\nAll'inizio degli anni '50 serv\u00ec l'Esercito americano in Francia e in Germania come assistente fotografo. Erwitt fu influenzato dall'incontro di fotografi famosi come Edward Steichen, Robert Capa e Roy Stryker. Quest'ultimo, allora direttore del dipartimento di fotografia della \"Farm Security Administration\", assunse Erwitt per lavorare su un progetto fotografico per la Standard Oil. Dopo questo periodo inizi\u00f2 la carriera di fotografo freelance, lavorando per riviste quali \"Collier's\", \"Look\", \"Life\" e \"Holiday\" o aziende come \"Air France\" e \"KLM\". Nel 1953 entr\u00f2 a far parte della prestigiosa agenzia Magnum Photos, associazione che gli don\u00f2 molta visibilit\u00e0 e che gli permise di intraprendere progetti fotografici in tutto il mondo.\nUno dei temi che Erwitt ha spesso fotografato nella sua carriera sono i cani, i quali sono stati oggetto di quattro dei suoi libri: \"Son of Bitch\" (1974), \"Dog Dogs\" (1998), \"Woof\" (2005) e \"Elliott Erwitt's Dogs\" (2008).\nLa carriera cinematografica.\nDal 1970 ha dedicato gran parte delle sue energie nel mondo del cinema. I suoi lungometraggi, spot televisivi, documentari e film includono: \"Arthur Penn: the Director\" (1970), \"Beauty Knows No Pain\" (1971), \"Red, White and Bluegrass\" (1973) ed \u00e8 stato il vincitore del premio \"Glassmakers\" di Herat (1977). Fu inoltre accreditato come operatore addetto alla camera per \"Gimme Shelter\" (1970), fotografo di scena per \"\" (2005) e fotografo aggiunto per \"Get Out Yer Ya Ya\" (2009).\nUna collezione di film di Erwitt sono stati proiettati nel 2011 nell'evento speciale intitolato \"An Evening with Elliott Erwitt\" al \"DocNYC Festival\". Erwitt ha inoltre interpretato se stesso in un film documentario di Douglas Sloan, proiettato durante lo stesso festival ed intitolato \"Elliott Erwitt: I Bark at Dogs\"."}
{"id": "522364", "revid": "400694", "url": "https://it.wikipedia.org/wiki?curid=522364", "title": "Li Nalas", "text": "Li Nalas \u00e8 un personaggio della serie televisiva di fantascienza \"Star Trek - Deep Space Nine\".\nLi Nalas \u00e8 un Bajoriano e fu un combattente della Resistenza diventato un eroe per il proprio popolo.\nBiografia.\nSi narra che, mentre si trovava nella Valle di Sahving, Li Nalas in un combattimento corpo a corpo uccise Gul Zarale, un ufficiale cardassiano responsabile del massacro di sei villaggi durante l'Occupazione cardassiana del pianeta Bajor. Questo fece di Li Nalas una leggenda vivente.\nIn realt\u00e0 fu una fortunata coincidenza. Infatti Li Nalas si trov\u00f2 davanti il Cardassiano mentre questi stava facendo il bagno in un lago, e gli spar\u00f2. Il Cardassiano gli cadde addosso, e i compagni di Li Nalas, che non erano presenti al fatto, trovandolo in quella posizione credettero che il Cardassiano lo avesse attaccato, e che fosse rimasto ucciso durante il combattimento.\nSi credeva che Li fosse stato a sua volta ucciso dai Cardassiani nel 2360 ma in effetti fu catturato e portato su Terok Nor, per essere impiegato nella lavorazione dei minerali. Successivamente fu internato nel campo di lavoro Hutet su Cardassia IV e liberato nel 2370 dal Maggiore Kira Nerys. Al suo ritorno Li fu accolto come un eroe dal popolo e dal Governo Provvisorio Bajoriano, che gli confer\u00ec il titolo onorario di Navarca.\nSubito dopo egli fu assegnato alla stazione spaziale Deep Space Nine come ufficiale di collegamento per rimpiazzare il Maggiore Kira Nerys. Fu ucciso nel 2370 a bordo di Deep Space Nine dal Colonnello Day, un membro della milizia bajoriana leale al Cerchio (movimento politico bajoriano guidato dal ministro Jaro Essa), mentre faceva scudo col proprio corpo al Comandante Benjamin Sisko, salvandogli cos\u00ec la vita.\nLi Nalas viene ricordato come un eroe che mor\u00ec per la libert\u00e0 del suo popolo. Anche se Li Nalas cerc\u00f2 in ogni modo di abbattere la sua fama di eroe, dato che l'uccisione di Gul Zarale fu di fatto un incidente, e lo stesso Li non fece mai un segreto di questo, dopo la sua morte Sisko decise che non era necessario rivelare la verit\u00e0 su questo eroe bajoriano, e di lasciare vivere la leggenda di Li Nalas."}
{"id": "522367", "revid": "41986", "url": "https://it.wikipedia.org/wiki?curid=522367", "title": "Frank J. Tipler", "text": ""}
{"id": "522371", "revid": "78273", "url": "https://it.wikipedia.org/wiki?curid=522371", "title": "Rosa Jervolino Russo", "text": ""}
{"id": "522380", "revid": "36426", "url": "https://it.wikipedia.org/wiki?curid=522380", "title": "Ateologia", "text": "L'ateologia \u00e8 una nuova disciplina filosofica formulata e proposta all'attenzione del pubblico dal filosofo ateo Michel Onfray con il suo \"Trattato di ateologia\", apparso nel 2005 e presto tradotto in numerose altre lingue. \nIl concetto di ateologia, in un\u2019accezione diversa, con riferimenti soprattutto h\u00f6lderliniani, era stato formulato da Giorgio Agamben in \"Disappropriata maniera\", in \u201cPrefazione a \"Res amissa\u201c,\" Garzanti, Milano 1991, pp. 7-26.\nStoria e descrizione.\nIl termine, tuttavia, era gi\u00e0 stato coniato da Georges Bataille che, in una lettera inviata il 29 marzo 1950 a Raymond Queneau, annunciava l'intenzione di riunire una serie di sue pubblicazioni sotto il titolo complessivo di \"Summa atheologica\" in contrapposizione alla famosa \"Summa Theologica\" di Tommaso d'Aquino, ma il progetto era rimasto allo stato frammentario e incompiuto.\nPer Onfray con il termine di \"ateologia\" s'intende l'insieme di studi ed analisi speculari e contrapposti alla teologia, per pervenire ad una teoria dell'immanenza e ad un'ontologia materialista che si contrappone in modo netto e chiaro alle dottrine metafisiche e religiose. Si tratta, pertanto, di una disciplina che si presenta quale branca della filosofia con elementi sia ontologici, sia gnoseologici e sia etici, implicando la mobilitazione di diversi campi d'indagine: dalla psicologia e psicoanalisi alla metafisica, dall'archeologia e paleografia all'estetica ed alla mitologia.\nLa premessa che origina la necessit\u00e0 di individuare l'ateologia come disciplina autonoma \u00e8 il bisogno di una definizione in positivo dell'ateismo, contro ogni radicata consuetudine (con le parole di Onfray, \"dirsi ateo \u00e8 difficile, atei si \u00e8 chiamati, e sempre nella prospettiva insultante di un'autorit\u00e0 impaziente di condannare\" e, del resto, lo stesso termine a-teo \"implica una negazione, una mancanza, un buco\", poich\u00e9 \"non esiste nessun termine per qualificare positivamente colui che non si sottopone alle chimere\" della fede): occorre rimediare alla \"povert\u00e0 del vocabolario ateista\" dovuta alla \"indefettibile dominazione storica dei sostenitori di Dio\".\nPrecursori di una moderna ateologia possono essere considerati Jean Meslier con il suo \"Testamento\" (1729), Julien Offroy de La Mettrie con \"L'uomo macchina\" (1747), Paul Henri Thiry d'Holbach con \"La contagion sacr\u00e9e\" (1768), Denis Diderot con \"De l'interpretation de la nature\" e Ludwig Feuerbach con \"L'essenza del cristianesimo\" (1841).\nIn particolare, quest'ultimo non si limita a negare l'esistenza di Dio ma propone una spiegazione di ci\u00f2 che Dio \u00e8: una finzione, una creazione degli uomini fatta a loro immagine rovesciata, una forma di alienazione per eccellenza, che implica la frattura dell'uomo con s\u00e9 stesso e la creazione di un mondo immaginario (la teologia, afferma Feuerbach, \u00e8 una \"patologia psichica\" cui opporre un'antropologia basata su una specie di \"chimica analitica\").\nLe nuove frontiere dell'ateologia - secondo Onfray - consistono nel superare quello che egli chiama \"ateismo cristiano\", ovvero il cristianesimo senza Dio: un insieme di idee e \"valori\" cristiani o comunque di fonte religiosa che hanno impregnato anche la cultura laica e condizionano anche il non credente (la carit\u00e0, l'umilt\u00e0, la misericordia, l'amore del prossimo e il perdono delle offese, il disinteresse per i beni di questo mondo, l'ascesi etica che pu\u00f2 e deve reprimere le esigenze corporali ecc.).\nOccorre cio\u00e8 cambiare episteme, spostare la morale e la politica su una base diversa, per costruire qualcosa di alternativo alle Chiese, che si muova sul terreno della pura immanenza e che si fondi sulla filosofia, la ragione, l'utilit\u00e0, il pragmatismo, l'edonismo individuale e sociale, avendo come fine esclusivo il bene degli uomini.\nAlcuni riferimenti storici di questa visione del mondo si riscontrano in Jeremy Bentham (e la sua \"Deontologia\") e in John Stuart Mill."}
{"id": "522381", "revid": "400694", "url": "https://it.wikipedia.org/wiki?curid=522381", "title": "Shakaar Edon", "text": "Shakaar Edon \u00e8 un personaggio della serie televisiva \"Star Trek - Deep Space Nine\".\nVita.\nNato nella provincia di Dahkur in una famiglia appartenente alla D'Jarra dei contadini, Shakaar Edon (pr. Y'dahn) guid\u00f2 durante l'Occupazione uno dei pi\u00f9 noti e riusciti gruppi di Resistenza Bajoriani, che da lui prendeva il nome. Di questo gruppo fece parte Kira Nerys. Tra le azioni degne di nota troviamo la liberazione del noto campo di lavoro di Gallitep.\nTornato a Dahkur dopo la ritirata cardassiana, Shakaar sistem\u00f2 una fattoria per farne la propria occupazione principale. Sfortunatamente il terreno era stato avvelenato dai Cardassiani durante la Ritirata, e non poteva essere coltivato senza prima essere stato bonificato con gli adeguati attrezzi. Questi attrezzi erano stati resi disponibili dal Ministero dell'Agricoltura del Governo Bajoriano nel 2371, ma prima che potessero essere usati il Primo Ministro reggente Kai Winn, che si era installata dopo la morte del Primo Ministro in carica Kalem Apren, ne ordin\u00f2 la restituzione immediata per assegnarli alla provincia di Rakantha. Quando Shakaar e un certo numero di altri contadini di Dahkur rifiutarono di obbedire, l'inesperienza politica di Kai Winn la port\u00f2 a sfiorare una guerra civile. L'agitazione civile prosegu\u00ec e a questo punto Shakaar divenne il punto focale della controversia, che risolse solo minacciando di denunciare il ruolo della Kai come fomentatrice dell'agitazione stessa. Dopo questi fatti, il sostegno popolare per la posizione da lui assunta lo convinse a candidarsi alla carica di Primo Ministro.\nVenne eletto, e questo rappresent\u00f2 un duro colpo per le ambizioni politiche di Kai Winn, che non riusc\u00ec ad opporglisi. Come Primo Ministro Shakaar visit\u00f2 DS9 nel 2372, allo scopo di partecipare alla conferenza riguardante l'ammissione di Bajor alla Federazione. Durante la conferenza l'organizzazione estremista Cardassiana \"La Giusta Via\" organizz\u00f2 un attentato alla sua vita, che per\u00f2 fall\u00ec. Durante la visita egli intrecci\u00f2 una relazione romantica con Kira Nerys. Nello stesso anno Shakaar chiese a Kira di partecipare con lui ad una conferenza diplomatica su Korma, e per convincerla ad accettare questo difficile compito la invit\u00f2 a cena nel ristorante preferito di Kira nella citt\u00e0 di Jalanda. Nel 2373 Shakaar pass\u00f2 molto tempo con Kira per assisterla durante la sua gravidanza, accompagnandola poi a bordo di DS9 per assistere al parto. Nello stesso anno, mentre visitava Kendra Shrine con Kira, alcuni Vedek dissero che le loro strade non erano fatte per proseguire insieme. A seguito di questo avvertimento Shakaar ruppe la relazione con lei."}
{"id": "522385", "revid": "1632387", "url": "https://it.wikipedia.org/wiki?curid=522385", "title": "Gaetano Afeltra", "text": "Biografia.\nPenultimo dei nove figli di Luigi Afeltra, segretario comunale di Amalfi, pass\u00f2 l'infanzia e l'adolescenza nel paese natale, i cui ricordi e tradizioni furono in seguito da lui narrati nei suoi libri e saggi culturali. Con l'obiettivo di diventare giornalista, il 25 settembre 1934 si trasfer\u00ec a Milano, dove viveva il fratello maggiore, Cesare, che lavorava per il \"Corriere della Sera\" e che nel 1937, a causa delle sue idee antifasciste, fu allontanato dal giornale. Il fratello, sebbene lo avesse sconsigliato dall'intraprendere la carriera, lo aiut\u00f2 a trovare lavoro e lo introdusse nell'ambiente di Milano.\nDopo qualche collaborazione ed una breve esperienza giornalistica all\"'Ambrosiano\", alla fine del 1942 fu chiamato al \"Corriere della Sera\" dall'allora direttore Aldo Borelli.\nCon l'occupazione tedesca seguita ai fatti dell'8 settembre 1943, Afeltra si autosospese dal giornale. Il 25 aprile 1945 rientr\u00f2 a Milano con Mario Borsa, in tempo per realizzare il \"Corriere\" del giorno dopo. Il 26 aprile il giornale usc\u00ec con la testata \"Il Nuovo Corriere\"; rimase un numero unico poich\u00e9 il CLN decise la sospensione immediata di tutte le testate compromesse con la Repubblica Sociale. Afeltra fu capocronista al \"Giornale Lombardo\" (1945), poi pass\u00f2 a condurre la redazione di \"Milano Sera\" (dalla fine del 1945 al giugno 1946). Dopo queste esperienze fu richiamato al \"Corriere della Sera\", ormai tornato in edicola, e da quel momento in poi ricopr\u00ec incarichi prestigiosi all'interno del quotidiano: nominato redattore capo da Guglielmo Emanuel, venne poi confermato dal successore Mario Missiroli, con il quale cre\u00f2 un solido connubio. Suo fu il merito di aver \"lanciato\" nuove firme come Goffredo Parise, Alfonso Gatto, Domenico Rea e Alberto Arbasino.\nNel 1954 fu il responsabile del \"Corriere d'Informazione\". Infine nel 1961 divenne vicedirettore del \"Corsera\". Lasci\u00f2 il giornale nel 1963 per dissensi con il nuovo direttore Alfio Russo. Cominci\u00f2 a dedicarsi ad un altro progetto: un nuovo quotidiano fortemente voluto dalla casa editrice Rizzoli. Si doveva chiamare \"Oggi\". Afeltra vi lavor\u00f2 insieme con Gianni Granzotto che doveva diventarne il direttore. Il progetto non vide mai la luce.\nSuccessivamente fu consulente per la casa editrice \"Domus\". Dal 1972 al 1980 diresse \"Il Giorno\", per poi rientrare nuovamente al \"Corriere\" in qualit\u00e0 di collaboratore per le pagine culturali e di consigliere d'amministrazione, cariche mantenute fino alla morte, sopraggiunta nella sua abitazione milanese di via Manzoni il 9 ottobre 2005. Afeltra era molto legato alla sua terra di origine, e quando ne aveva la possibilit\u00e0, tornava spesso ad Amalfi per rivedere familiari e conoscenti."}
{"id": "522389", "revid": "767487", "url": "https://it.wikipedia.org/wiki?curid=522389", "title": "Il vento che accarezza l'erba", "text": "Il vento che accarezza l'erba (\"The Wind That Shakes the Barley\") \u00e8 un film drammatico del 2006 diretto dal regista inglese Ken Loach, vincitore della Palma d'oro al 59\u00ba Festival di Cannes.\nIl film \u00e8 ambientato in Irlanda durante la guerra d'indipendenza irlandese (1919-1921) e la conseguente guerra civile (1922-1923). Il titolo originale \"The Wind That Shakes The Barley\" (\"il vento che scuote l'orzo\") si riferisce ad un verso di una canzone del XIX secolo di Robert Dwyer Joyce. Il film \u00e8 stato girato a C\u00fail Aodha, nella contea irlandese di Cork.\nTrama.\nDamien O'Donovan \u00e8 un giovane medico in procinto di lasciare l'Irlanda per lavorare in un ospedale di Londra. Suo fratello Teddy comanda la locale colonna dell'Irish Republican Army. Durante un controllo dell'esercito britannico, Damien \u00e8 testimone del pestaggio mortale ai danni del suo amico Miche\u00e1l \u00d3 S\u00failleabh\u00e1in. I suoi amici, alla luce dei fatti avvenuti, cercano di convincere invano Damien a rimanere in Irlanda e lottare per l'indipendenza, ma Damien resta convinto che sconfiggere l'esercito inglese \u00e8 impossibile, soprattutto per l'inferiorit\u00e0 numerica dell'IRA.\nMentre attende il treno per partire verso Londra assiste ad un sopruso da parte degli inglesi che lo convincer\u00e0 a restare e a combattere per l'indipendenza. Damien si unisce ai rivoltosi e all'IRA nella brigata comandata dal fratello Teddy, che organizza una rappresaglia per vendicare l'omicidio di Miche\u00e1l. Il raid consiste nell'assaltare la locale caserma irlandese per recuperare alcune pistole, che vengono usate per uccidere quattro britannici ausiliari all'interno della caserma.\nIn seguito un proprietario terriero anglo-irlandese, Sir John Hamilton, costringe uno dei suoi servi, il membro dell'IRA Chris Reilly, a rivelare informazioni importanti sui rivoltosi all'intelligence inglese. Di conseguenza l'intera brigata di Damien \u00e8 fatta prigioniera. Nella cella in cui sono rinchiusi, Damien incontra il macchinista del treno che avrebbe dovuto prendere per trasferirsi a Londra, Dan, che scopre essere un sindacalista che condivide le idee marxiste di Damien.\nIntanto gli ufficiali inglesi interrogano Teddy, torturandolo nella speranza di ottenere altre informazioni, arrivando persino a strappargli le unghie delle mani con una pinza. Pi\u00f9 tardi Johnny Gogan, un soldato scozzese di origini irlandesi dell'esercito inglese, aiuta i ribelli catturati a fuggire. Mentre Teddy \u00e8 ancora convalescente per le torture subite, Damien assume temporaneamente il controllo della brigata del fratello. Catturano per vendetta Sir John Hamilton e Chris, il traditore che li aveva venduti all'esercito inglese.\nDamien chiede agli inglesi, in cambio della liberazione di Sir John Hamilton, la liberazione di tre prigionieri dell'Irish Republican Army. Ma gli inglesi uccidono i rivoltosi e Damien e la sua brigata ricevono l'ordine di uccidere gli ostaggi. Nonostante la forte amicizia con Chris, Damien esegue gli ordini e uccide l'amico e Sir John Hamilton. Pi\u00f9 tardi, Damien confessa alla sua migliore amica Sin\u00e9ad Sullivan, corriere dell'Irish Republican Army, di vergognarsi di affrontare la madre di Chris per riferirle della scomparsa del figlio.\nLa rivolta prosegue e Teddy riprende il controllo della brigata, che assalta un convoglio armato della divisione ausiliaria inglese. L'esercito inglese risponde dando fuoco alla casa di Sin\u00e9ad. Damien osserva da lontano, insieme al resto della brigata, Sin\u00e9ad e la sua famiglia tenuti sotto tiro. Sebbene egli voglia intervenire per salvare l'amica e la sua famiglia, Teddy lo invita a restare fermo a causa della superiorit\u00e0 numerica dei soldati inglesi. Pi\u00f9 tardi Damien insieme alla brigata si impegner\u00e0 a ricostruire la casa di Sin\u00e9ad e tenter\u00e0 di confortare la fidanzata, uscita distrutta psicologicamente dalla rappresaglia inglese. Intanto giunge la notizia di un formale cessate il fuoco tra gli inglesi e l'IRA. Mentre il paese festeggia, Damien e Sin\u00e9ad si appartano e si baciano. Quando vengono resi noti i termini del trattato anglo-irlandese, l'IRA si divide sull'opportunit\u00e0 o meno di accettare le condizioni del trattato, che concederebbe all'Irlanda solo un'indipendenza parziale e molto debole.\nAnche all'interno della brigata di Damien si presentano due fronti interni: il primo, capeggiato da Teddy, sostiene che accettare il trattato porter\u00e0 la pace, garantendo la possibilit\u00e0 di ulteriori miglioramenti in seguito; l'altro fronte, guidato da Damien e Dan, propone invece di proseguire la lotta per l'indipendenza assoluta, opponendosi al trattato. Damien e Dan sono, inoltre, a favore della collettivizzazione dell'industria e dell'agricoltura. Prevale comunque la linea favorevole al trattato di Teddy e i suoi amici. Perci\u00f2 si forma il nuovo Stato Libero d'Irlanda e l'esercito repubblicano in uniforme sostituisce quello inglese. Damien e i suoi compagni si sentono traditi dall'esercito repubblicano e scoppia la guerra civile irlandese.\nDamien, Dan e i loro compagni iniziano una guerriglia contro il nuovo esercito irlandese. I disordini si intensificano e Teddy teme che gli inglesi possano tornare in Irlanda se l'esercito irlandese non riuscir\u00e0 a risolvere i problemi interni al Paese. Inizia dunque una rappresaglia verso i rivoltosi, anche nei confronti di Damien e i suoi compagni. Dan viene infatti ucciso e Damien stesso finisce arrestato durante un raid presso una caserma, dove si era recato insieme ai suoi compagni per rubare qualche fucile.\nDamien, imprigionato nella stessa cella in cui era stato recluso la prima volta, viene condannato a morte. Teddy supplica il fratello di rivelargli il luogo in cui i suoi compagni nascondono le armi rubate, in modo tale da evitare la condanna a morte e tornare a casa. Ma Damien si rifiuta categoricamente di tradire i suoi compagni. Teddy lascia la cella in lacrime e, di fronte all'ostinazione del fratello, invita Damien a scrivere una lettera d'addio a Sin\u00e9ad. In questa lettera Damien dichiara tutto il suo amore per lei, confessando che ha sempre avuto paura di ritrovarsi dentro a questa guerra e ora che ci \u00e8 entrato non riesce ad uscirne se non con la morte.\nAll'alba, Damien sfila davanti al plotone di esecuzione. Teddy tenta un ultimo disperato tentativo di convincere il fratello a rivelargli il luogo in cui i suoi compagni tengono nascoste le armi, ma vanamente. Teddy si rassegna e si prepara a bendare Damien, ma questi si rifiuta. In lacrime Teddy ordina al plotone di procedere con l'esecuzione. I militari sparano e Damien si accascia a terra. Quel pomeriggio Teddy consegna la lettera di Damien a Sin\u00e9ad. Infuriata e con il cuore spezzato Sin\u00e9ad si scaglia contro Teddy e gli ordina di andarsene per sempre da casa sua. Mentre Teddy si allontana Sin\u00e9ad cade a terra, invocando Damien."}
{"id": "522391", "revid": "26601", "url": "https://it.wikipedia.org/wiki?curid=522391", "title": "Raimondo Orsi", "text": ""}
{"id": "522398", "revid": "72396", "url": "https://it.wikipedia.org/wiki?curid=522398", "title": "Pallottola", "text": "La pallottola \u00e8 un proiettile utilizzato da un'arma da fuoco portatile ed individuale.\nLe pallottole sono generalmente in metallo, solitamente in piombo e di forma ogivale.\nAl posto del termine \"pallottola\" si usa talvolta il termine \"palla\", meno preciso. Infatti \"palla\" definisce proiettili sparati sia da armi con canna ad anima liscia che da armi con canna ad anima rigata mentre \"pallottola\" indica generalmente proiettili di armi a canna rigata.\nSi differenzia dal proiettile esplodente chiamato \"granata\" poich\u00e9 non contiene esplosivo.\nStoria.\nLe prime pallottole.\nLa storia delle pallottole \u00e8 parallela a quella delle armi da fuoco. Progressi in uno dei due campi hanno causato o sono stati causati da progressi nell'altro. Originariamente, le pallottole erano forme simili ad una sfera di metallo o di pietra, posizionata dopo una carica di polvere da sparo inserita ad un'estremit\u00e0 chiusa di un tubo. Con l'avanzamento tecnologico delle armi da fuoco, dal 1500 al 1800, le pallottole cambiarono leggermente: vennero usate, in genere, solamente sfere di piombo di varie misure.\nLo sviluppo della colubrina a mano e dell'archibugio con accensione a miccia port\u00f2 all'uso di palle di piombo come proiettili. La pallottola dei primi moschetti era una sfera di piombo leggermente pi\u00f9 piccola del diametro della canna, avvolta in un pezzo di carta in modo da chiudere l'apertura e ottenere la pressione maggiore possibile dall'espansione del gas che spinge la pallottola. Il caricamento era quindi piuttosto facile nei vecchi moschetti militari a canna liscia, come il Brown Bess. I primi fucili ad avancarica a canna rigata avevano invece una palla che ne chiudeva quasi del tutto l'apertura, in modo da massimizzare l'effetto rotativo conferito dalla rigatura; erano quindi pi\u00f9 difficoltosi da caricare e di conseguenza non usati generalmente per scopi militari. Con la maggiore diffusione delle canne rigate, la pallottola in s\u00e9 non cambi\u00f2, ma fu avvolta in una pezza di cuoio (di solito ingrassata o unta per facilitare lo scorrimento) che, aderendo alle scanalature della rigatura ne permetteva la rotazione assiale.\nIl superamento della forma sferica.\nTra le prime pallottole non sferiche, una fu progettata dal capitano John Norton dell'esercito britannico nel 1823. La pallottola Norton aveva una base cava che si espandeva per effetto della pressione e, di conseguenza, la faceva aderire alle scanalature della rigatura una volta iniziata la corsa in canna. L'innovazione, assai radicale dato che le pallottole sferiche erano state in uso per 300 anni, fu respinta dal consiglio di ordinanza britannico.\nIl rinomato armaiolo inglese William Greener invent\u00f2 la pallottola Greener nel 1836. Era molto simile alla pallottola Norton eccetto per il fatto che la base cava era riempita da un pezzo di legno che rendeva pi\u00f9 efficace l'espansione della base e l'adesione alle scanalature. Dalle prove che furono fatte, la pallottola Greener risult\u00f2 estremamente efficace ma non ebbe successo perch\u00e9, essendo costituita da due parti, fu giudicata troppo difficile da produrre.\nLa pallottola in piombo tenero chiamata pallottola Mini\u00e9 fu introdotta per la prima volta nel 1847 da Claude \u00c9tienne Mini\u00e9 (1814 - 1879), un capitano dell'esercito francese. Era quasi uguale alla pallottola Greener: nel progetto di Mini\u00e9 la pallottola era di forma conica con una cavit\u00e0 nell'estremit\u00e0 posteriore, chiusa da un piccolo tappo di ferro anzich\u00e9 di legno. Quando veniva sparata, il tappo veniva spinto nella cavit\u00e0, facendo espandere la dimensione esterna della pallottola e facendola aderire alle scanalature. Nel 1855 i britannici adottarono la palla Mini\u00e9 per i loro moschetti Pattern 1853 Enfield.\nAd ogni modo, fu nella guerra di secessione americana che la palla Mini\u00e9 fu usata maggiormente. Circa il 90% delle perdite sul campo di battaglia della guerra furono causate da pallottole di questo tipo.\nTra il 1854 e il 1857, Joseph Whitworth condusse una lunga serie di esperimenti su cannoni e fucili (entrambi ad avancarica con carica a polvere nera e canna poligonale in varie forme, oltre che ritorta) e prov\u00f2, tra le altre cose, i vantaggi di un calibro pi\u00f9 piccolo ( il .451) e, in particolare, di una pallottola allungata. La canna definitiva aveva sezione esagonale, non cilindrica ma ritorta e la pallottola (anch'essa a sezione esagonale) fu progettata per aderire meccanicamente alla rigatura.\nIl fucile Whitworth (a differenza dei cannoni) non fu mai adottato ufficialmente da forze armate, ma fu usato durante la Guerra di Secessione Americana da un gruppo selezionato della Confederazione, gli Withworth Sharpshooter. Le vittime pi\u00f9 illustri furono due generali Unionisti, William Lytle e John Sedgwick.\nCapace di prestazioni ragguardevoli ancora oggi (3 MOA a 500 metri, massima gittata circa un miglio), ebbe scarsa diffusione principalmente per il prezzo astronomico, (come 5 Enfield) e per l'unicit\u00e0 dei proiettili a prisma esagonale; la nascita delle cartucce metalliche ne decret\u00f2 la fine.\nA partire dal 1862, W. E. Metford condusse un'ampia serie di esperimenti sulle pallottole e la rigatura, inventando l'importante sistema della rigatura leggera a passo progressivo ed una pallottola rinforzata. Il risultato combinato di queste due invenzioni fu, nel dicembre 1888, il fucile \"Lee-Metford\" Mark I di piccolo calibro (.303), che fu infine adottato dall'esercito britannico. Il \"Lee-Metford\" fu il predecessore del Lee-Enfield.\nLe pallottole moderne.\nIl successivo importante cambiamento nella storia delle pallottole avvenne nel 1883 quando il maggiore Eduard Rubin, direttore di un centro di ricerca sulle munizioni a Thun, in Svizzera, invent\u00f2 lo \"small-calibre rifle\" (letteralmente \"fucile di piccolo calibro\") di cui una delle caratteristiche era una pallottola allungata e composta da un cuore di piombo con un rivestimento di rame chiamato \"camiciatura\".\nLa pallottola con la camiciatura in rame permette velocit\u00e0 alla bocca molto pi\u00f9 alte di quelle ottenibili con pallottole in solo piombo, dal momento che il rame ha una temperatura di fusione molto pi\u00f9 alta, un calore specifico pi\u00f9 elevato e una durezza maggiore. Le pallottole di piombo sparate ad alte velocit\u00e0 possono infatti essere soggette a fusione della superficie a causa dei gas caldi e dell'attrito con la canna.\nI progressi dell'aerodinamica che si ebbero in Europa, guidarono lo sviluppo del settore verso la pallottola appuntita Spitzer (dalla lingua tedesca, letteralmente \"aguzzo\"). Nel 1898 la cartuccia francese 8 \u00d7 50 mm R Lebel per prima adott\u00f2 il proiettile \u201dBalle D\u201d con punta \"spitzer\".\nDall'inizio del ventesimo secolo, anche altri eserciti iniziarono la transizione verso le pallottole \"spitzer\". Queste pallottole avevano pi\u00f9 accuratezza a gittate maggiori e, quando venivano sparate, possedevano maggiore energia. Combinate con le mitragliatrici fecero aumentare estremamente la letalit\u00e0 del campo di battaglia.\nL'ultimo progresso nella forma delle pallottole si ebbe con lo sviluppo della \"boat tail\", ovvero la forma \"rastremata\" dell'estremit\u00e0 della base in una pallottola \"spitzer\". Nelle pallottole \"spitzer\" normali infatti, si creava una depressione quando gli strati d'aria, muovendosi ad alta velocit\u00e0, oltrepassavano l'estremit\u00e0 della pallottola. Questa tecnica \u00e8 finalizzata ad eliminare la depressione, permettendo all'aria di fluire lungo la superficie dell'estremit\u00e0 posteriore ed eliminando il cambiamento di direzione di 90\u00b0 che l'aria dovrebbe compiere, implicato se l'estremit\u00e0 fosse cilindrica. Il vantaggio aerodinamico risultante ha portato questo tipo di profilo ad essere ritenuto ottimale per le pallottole.\nStruttura e progettazione.\nLa forma delle pallottole moderne \u00e8 principalmente ogivale. Il proiettile \u00e8 di norma incamiciato: il piombo \u00e8 rivestito di un metallo pi\u00f9 duro in modo da evitare l'impiombatura della canna e migliorare le caratteristiche meccaniche del proiettile che sarebbero altrimenti poco adeguate a causa della scarsa durezza del piombo.\nLa progettazione di una pallottola deve soddisfare principalmente due importanti requisiti. In primo luogo deve sigillare, nel modo migliore possibile, l'apertura della canna, in modo da minimizzare le perdite del gas generato dalla rapida combustione della carica propellente e rendere massima l'efficienza dello sparo. Allo stesso tempo non deve per\u00f2 causare un attrito eccessivo. La pallottola deve anche aderire alla rigatura della canna senza danneggiarne l'anima. Il comportamento della pallottola all'interno della canna \u00e8 definito balistica interna.\nDall'uscita dalla bocca della canna, il comportamento della pallottola viene studiato dalla balistica esterna. In questa sede, la forma della pallottola \u00e8 importante per la sua aerodinamica quanto lo \u00e8 la rotazione impressa dalla rigatura. La stabilizzazione giroscopica conferita dal moto rotazionale \u00e8 importante quanto quella aerodinamica e ogni asimmetria nella pallottola \u00e8 ampiamente compensata dalla sua rotazione. Un altro metodo di stabilizzazione \u00e8 fare in modo che il baricentro del proiettile sia il pi\u00f9 avanti possibile, cosa che aiuta a stabilizzare la sua parte frontale nella direzione del moto (come nella palla Mini\u00e9 o nel volano del Badminton). Generalmente, la forma del proiettile \u00e8 il risultato di compromesso tra esigenze di balistica interna, balistica esterna e balistica terminale.\nNelle armi da fuoco a canna liscia, una forma sferica era ottimale perch\u00e9, indipendentemente dall'orientamento, presentava il medesimo profilo; in questo tipo di armi, in caso di palla singola, oggi si usano proiettili con profili aerodinamici studiati per conferire essi stessi la rotazione.\nGli effetti dell'impatto di una pallottola, o di un proiettile in generale, con un oggetto sono studiati dalla balistica terminale che studia anche gli effetti di una pallottola nel penetrare un corpo animale e, in particolare, umano che si quantificano nel potere d'arresto della stessa; esso dipende da vari fattori, tra cui il calibro e la velocit\u00e0 d'impatto. Alcuni tipi di pallottole, per il loro effetto sugli uomini, sono vietate dalle convenzioni di Ginevra.\nGli effetti sulla pallottola dipendono invece dall'entit\u00e0 di ci\u00f2 che viene colpito, da come avviene l'impatto e dalle caratteristiche della pallottola stessa. La progettazione delle pallottole pu\u00f2 essere volta a diversi tipi di comportamento delle stesse: in genere sono di tipo perforante o di tipo deformabile. Inoltre, per un dato materiale e una data pallottola, l'effetto su di essa \u00e8 determinato in particolare dalla velocit\u00e0 dell'impatto.\nLe pallottole sono parte integrante di una cartuccia, ma sono reperibili anche sciolte per operazioni di ricarica o possono essere prodotte artigianalmente tramite appositi stampi.\nTipologie.\nLe pallottole sono generalmente composte da una lega di piombo e stagno. L'uso del piombo \u00e8 una scelta comune poich\u00e9 \u00e8 molto denso (ha quindi, a parit\u00e0 di volume, molta massa e quindi, a parit\u00e0 di velocit\u00e0, pi\u00f9 energia cinetica) ed \u00e8 un materiale piuttosto economico. Ci sono vari tipi di pallottole che si differenziano anche per i materiali di cui sono composte.\nPallottole a piombo.\nMaggiormente diffuse ed utilizzate come standard nelle armi da fuoco, sono palle di piombo ottenute tramite semplice fusione, estrusione o deformazione plastica sono la forma pi\u00f9 semplice per una pallottola. A velocit\u00e0 superiori a 300 m/s (comuni nelle armi da fuoco), il piombo si deposita nelle canne rigate con tasso crescente a causa della scarsa durezza e alla bassa temperatura di fusione dello stesso. L'uso di leghe di piombo contenenti piccole percentuali di stagno o antimonio limita questo problema, ma non si rivela efficace se si aumentano le velocit\u00e0. Talvolta viene usato un \"gas check\", ovvero un dischetto di rame, o di altro metallo, che protegge il fondello della pallottola dal contatto con i gas di sparo e ne evita la fusione, aumentando anche la tenuta dei gas all'interno della canna; questo espediente non \u00e8 efficace ad alte velocit\u00e0, poich\u00e9 evita la fusione del fondello ma non della superficie a contatto con la canna.\nPallottole incamiciate.\nLe pallottole progettate per alte velocit\u00e0 (quasi tutte le pallottole odierne) hanno generalmente un nucleo di piombo, incamiciato o placcato con rame o acciaio (parzialmente o totalmente); il sottile strato di rame protegge il nucleo di piombo dallo sparo all'impatto, mantenendolo intatto. In questo caso, il pesante interno di piombo trasferisce la sua energia cinetica sul bersaglio. Le pallottole di tipo full metal jacket sono totalmente coperte dalla camiciatura; altri tipi invece non hanno la punta camiciata o hanno la punta cava, al fine di coadiuvare l'espansione: sono chiamate pallottole \"soft point\" o \"hollow point\" a seconda della conformazione della punta. Le pallottole in acciaio sono spesso placcate o rivestite con rame o altri metalli pi\u00f9 morbidi per aumentarne la resistenza alla corrosione e permetterne l'adesione alla rigatura delle canne.\nPallottole perforanti.\nLe pallottole perforanti sono pallottole incamiciate, con nucleo di un materiale di elevata durezza e densit\u00e0 (come tungsteno, carburo di tungsteno, uranio impoverito o acciaio). Queste pallottole sono spesso appuntite, ma risulta pi\u00f9 efficace l'uso di un'estremit\u00e0 penetrante con punta piatta.\nPallottole traccianti.\nQueste pallottole hanno la base cava, riempita con una miscela combustibile, solitamente una miscela pirica composta da siliciuro di calcio, che al momento dell'uscita dalla canna, lascia una scia di un colore rosso brillante. Sebbene sia possibile conferire colori diversi, sfruttando gli stessi elementi chimici impiegati nei fuochi artificiali, di fatto l'industria si limita alla miscela standard di colore rosso. La sostanza tracciante si spegne dopo un certo lasso di tempo. L'utilizzo di tali proiettili \u00e8 limitato ai mitragliatori ed ai cannoncini antiaereo, permettendo di verificare la reale traiettoria rispetto al punto mirato.\nPallottole incendiarie.\nQueste pallottole hanno una miscela infiammabile nella punta, progettata per accendersi al contatto con il bersaglio. Vengono usate principalmente per incendiare idrocarburi nell'area del bersaglio e causare danni per via indiretta.\nPallottole a espansione.\nSono progettate per espandersi a contatto, per diminuire la penetrazione ed aumentare il danno, senza provocare fori d'uscita.\nPallottole frangibili.\nSono progettate per disintegrarsi in piccole parti all'impatto, al fine di minimizzare la loro penetrazione, per motivi di sicurezza o per limitare l'impatto ambientale. Ad esempio la pallottola omonima dell'azienda che la produce Glaser Safety Slug.\nPallottole non tossiche.\nSono realizzate in materiale come bismuto, tungsteno, acciaio leghe metalliche simili prevengono il rilascio di piombo tossico nell'ambiente. Le normative in vari stati del mondo prevedono l'uso di proiettili non tossici, specialmente quando usate contro gli uccelli acquatici. Accade infatti che gli uccelli ingoino pallottole disperse come coadiuvanti per il funzionamento del loro ventriglio e l'effetto dell'avvelenamento da piombo viene amplificato.\nPallottole da addestramento.\nSono composte da materiali leggeri come gomma, plastica, legno, cera. Sono destinate ad utilizzi con bersagli a breve distanza, in genere per allenamento: hanno infatti, a causa della loro massa e della loro bassa velocit\u00e0, una gittata piuttosto breve.\nPallottole non letali.\nSono proiettile di gomma, di plastica e \"flexible baton round\", progettate per essere utilizzate in armi non letali, per essere usate ad esempio nel controllo delle sommosse. Generalmente sono caratterizzate da basse velocit\u00e0 e vengono sparate da normali fucili, lanciagranate, armi da \"paintball\" o armi progettate appositamente.\nConvenzioni e trattati.\nLe convenzioni di Ginevra e dell'Aia vietano, nell'utilizzo bellico, alcuni generi di munizioni e, in particolare, di pallottole. I tipi proibiti pi\u00f9 importanti sono quelli rappresentati dalle pallottole esplosive, avvelenate, non incamiciate o a punta cava. Sono comunque permesse le pallottole traccianti e incendiarie negli equipaggiamenti militari.\nLa detenzione e l'uso di alcuni tipi di pallottole, seppure permessi in ambito militare, sono assolutamente vietati nella quasi totalit\u00e0 degli ambiti civili di uso delle armi (ad esempio per difesa personale), a seconda delle legislazioni dei rispettivi paesi. In altri (ad esempio gli U.S.A.), munizioni di tipo militare vengono normalmente venduti ai civili, e le stesse autorit\u00e0 consigliano le pallottole a punta cava per la difesa personale (cosa invece vietata in Italia)."}
{"id": "522407", "revid": "1451528", "url": "https://it.wikipedia.org/wiki?curid=522407", "title": "McDonnell Douglas", "text": "La McDonnell Douglas \u00e8 stata una delle pi\u00f9 grandi aziende aerospaziali statunitensi. Nacque nel 1967 dalla fusione tra la McDonnell Aircraft Corporation e la Douglas Aircraft Company, anche se essenzialmente si tratt\u00f2 dell'acquisto della seconda da parte della prima: la Douglas, infatti, era sull'orlo della bancarotta.\nTra i prodotti di questa nuova societ\u00e0 c'erano aeroplani militari e civili, razzi, mezzi spaziali, missili e componenti elettroniche e di elaborazione dati. Al tempo della fusione vi lavoravano 140.000 persone. La McDonnell Douglas divenne quindi una delle pi\u00f9 importanti aziende aerospaziali americane, dopo la Boeing, la North American Aviation e la Lockheed Corporation. Nel 1997, a seguito di difficolt\u00e0 economiche, la societ\u00e0 venne acquistata dalla Boeing.\nOrigini.\nLa compagnia nacque dall'accordo preso da James Smith McDonnell e Donald Wills Douglas. Entrambi erano laureati al MIT ed avevano lavorato per l'industria aeronautica Glenn L. Martin Company.\nDouglas era capo ingegnere della Martin prima di lasciare per fondare la propria industria, la Douglas Aircraft Company, all'inizio del 1920 a Los Angeles.\nMcDonnell fond\u00f2 invece la J.S. McDonnell &amp; Associates a Milwaukee, Wisconsin, nel 1928 con l'idea di costruire aerei di piccole dimensioni per uso familiare. La depressione economica del 1929 per\u00f2 mise in crisi l'azienda che in seguito fall\u00ec. McDonnell quindi and\u00f2 a lavorare per la Martin, che lasci\u00f2 nel 1938 per provare di nuovo con una ditta tutta propria, la McDonnell Aircraft Corporation, stavolta basata a St. Louis, Missouri.\nLa seconda guerra mondiale port\u00f2 immensi guadagni alla Douglas: vennero prodotti quasi 30.000 aerei dal 1942 al 1945 con una forza lavoro di circa 160.000 persone. Tra i pi\u00f9 famosi aerei prodotti c'era il Douglas C-47 Dakota/Skytrain (basato sul modello civile Douglas DC-3), l'A-20 (conosciuto come Boston o Havoc), l'SBD Dauntless e l'A-26 Invader.\nEntrambe le aziende si trovarono in difficolt\u00e0 dopo la fine delle ostilit\u00e0 a causa della fine di ordini governativi e delle ormai eccessive quantit\u00e0 di velivoli in dotazione alle forze armate: entrambe furono costrette a ridurre il proprio personale (la Douglas licenzi\u00f2 quasi 100.000 operai).\nLa Douglas continu\u00f2 lo sviluppo di nuovi aerei civili, come il quadrimotore di successo DC-6 (1946) e il DC-7 (1953), ed entr\u00f2 nell'epoca della propulsione a getto in campo militare producendo l'F3D Skyknight nel 1948 e l'A-4 Skyhawk nel 1951. La ditta costru\u00ec anche aerei di linea con motori a jet, tra cui il DC-8 nel 1958, della stessa classe del Boeing 707.\nAnche la McDonnell svilupp\u00f2 aviogetti, realizzando aerei come il FH-1 Phantom, l'F3H Demon e l'F-101 Voodoo impiegati soprattutto dalla marina statunitense. Lo scoppio della guerra di Corea aiut\u00f2 la McDonnell a divenire una delle principali aziende che producevano aerei da caccia.\nEntrambe le aziende volevano entrare nel nuovo mercato dei missili. La Douglas spost\u00f2 la produzione dei razzi e missili aria-aria a quella di interi sistemi missilistici per la difesa aerea, lo studio che port\u00f2 poi al programma Nike. La McDonnell realizz\u00f2 alcuni missili, tra cui l'inusuale ADM-20 Quail, ma continu\u00f2 la sperimentazione nel campo dei voli supersonici, ricerche che le fecero guadagnare abbastanza esperienza per partecipare ai programmi Mercury e Gemini della NASA. Anche la Douglas ottenne alcuni contratti dalla NASA, tra cui quello per alcune componenti dell'enorme razzo Saturn V.\nA quel punto le due aziende erano diventate molto grandi ma non erano esenti da problemi.\nLa fusione tra la McDonnell e la Douglas.\nEntrambe le aziende erano in difficolt\u00e0 economiche a causa dei costi sostenuti per i rispettivi progetti, e cos\u00ec cominciarono a consultarsi per una eventuale fusione. Le due aziende sondarono il campo nel 1963 e la fusione avvenne ufficialmente il 28 aprile 1967, dando vita alla McDonnell Douglas Corporation. Dave Lewis, il presidente della McDonnell, divenne il presidente della nuova societ\u00e0.\nAl tempo della fusione, fu stimato che la Douglas Aircraft Company sarebbe fallita in meno di un anno: a causa degli abbondanti ordini, le consegne del DC-8 e del DC-9 avevano un ritardo sul programma tra i 9 e i 18 mesi, con conseguenti applicazioni delle penali contrattuali da parte delle compagnie aeree. Il nuovo presidente si concentr\u00f2 sulle vendite del DC-10, in competizione con il Lockheed L-1011 TriStar, e in due anni riusc\u00ec a riportare in attivo i conti della societ\u00e0. La gestione di Lewis dur\u00f2 fino al 1981.\nLa produzione del DC-10 inizi\u00f2 nel 1968 e la prima consegna avvenne nel 1971. Nel 1977 fu lanciata la serie \"Super 80\" del DC-9, successivamente chiamato MD-80: fu un programma di grandissimo successo e il primo in cui la produzione era divisa a livello internazionale. L'aereo successivo fu l'MD-11, una versione aggiornata del DC-10; ad oggi \u00e8 l'unico aereo moderno con tre motori. Dopo il suo annuncio nel 1986 furono venduti 200 esemplari, ma il programma fu abbandonato dopo la fusione della McDonnell-Douglas con la Boeing in quanto era un \"concorrente\" del Boeing 777.\nNel settore militare, la societ\u00e0 produsse l'F-15 Eagle per l'USAF che vol\u00f2 per la prima volta nel 1972 ed entr\u00f2 in produzione poco dopo.\nNonostante i nuovi prodotti, la produzione totale si ridusse drasticamente dopo una decina di anni dalla fusione e la forza lavoro si ridusse dalle 140.000 persone del 1967 alle 57.000 del 1976.\nNel 1975 la McDonnell Douglas collabor\u00f2 con la Northrop nel programma di un nuovo aereo da combattimento imbarcato, realizzando l'YF-17. All'YF-17 fu preferito il prototipo che poi port\u00f2 all'F-16, ma la marina statunitense prefer\u00ec comunque il progetto della Northrop, che venne ripreso dalla McDonnell Douglas e il cui sviluppo port\u00f2 all'F/A-18 Hornet. La sua realizzazione fu costosa e complessa, ma oggi \u00e8 uno dei cacciabombardieri pi\u00f9 utilizzati.\nUn altro importante progetto \u00e8 quello dell'AV-8B Harrier II, un aereo da attacco con capacit\u00e0 V/STOL. Fu realizzato in collaborazione con la British Aerospace e la Rolls-Royce ed era basato sull'Hawker Siddeley Kestrel inglese del 1957. La produzione inizi\u00f2 nel 1981 e ne vennero prodotti pi\u00f9 di 340 esemplari.\nIl programma dell'A-12, un aereo da attacco stealth destinato a sostituire i Grumman A-6 Intruder, fu avviato in collaborazione con la General Dynamics nel gennaio del 1988, ma fu cancellato nel 1991 per motivi di bilancio (il costo stimato di un singolo esemplare era di 165 milioni di dollari).\nNegli anni '80 la crisi dell'aviazione civile fece aumentare i costi per la produzione di aerei di linea, produzione che venne suddivisa grazie a collaborazioni internazionali: alcune parti dell'MD-11 venivano costruite in Italia, Spagna, Giappone, Brasile, Gran Bretagna e Canada.\nNel 1984 la McDonnell Douglas acquist\u00f2 la Hughes Helicopters, ridenominata poi McDonnell Douglas Helicopters, per 480 milioni di dollari. Il prodotto di punta di questa societ\u00e0 era l'elicottero da attacco AH-64 Apache che aveva raggiunto il traguardo di 6.000 esemplari prodotti fino al 1981. Sotto la nuova azienda per\u00f2 lo sviluppo di questo programma sub\u00ec dei rallentamenti a causa della complessit\u00e0 dei sistemi di bordo e dei problemi al motore e agli strumenti di bordo. Nel 1989 la McDonnell Douglas perse 107 milioni di dollari a causa dei ritardi del programma. Per risolvere i problemi, nel 1990 Thomas Gunn venne messo a capo della divisione elicotteri: decurt\u00f2 del 20% il personale e introdusse un nuovo tipo di montaggio che miglior\u00f2 la produttivit\u00e0 e il morale, sistemando le cose in un solo anno. La societ\u00e0 eredit\u00f2 dalla Hughes anche il contratto NOTAR (\"No Tail Rotor\", \"senza rotore di coda\") per rendere pi\u00f9 sicuri i rotori di coda degli elicotteri; la certificazione civile fu ottenuta nel settembre del 1991.\nNegli anni '80 l'industria aerospaziale vide una fase di forte espansione grazie ai programmi militari dell'amministrazione Reagan, ma dopo il mercato cominci\u00f2 di nuovo a contrarsi: gli ordinativi di aerei civili videro un netto calo e i programmi spaziali furono tra le prime vittime dei tagli di budget. Con la fine della guerra fredda molte aziende del settore si trovarono in grave crisi a causa di tutti gli ordinativi persi: la McDonnell Douglas subiva pesanti perdite nel settore degli aerei di linea e i ritardi sui programmi militari fecero lievitare i costi. Il numero dei dipendenti, oltre 140.000 nel 1990, cominci\u00f2 a diminuire rapidamente.\nL'ultimo prodotto della societ\u00e0 fu annunciato nel 1988: la serie degli MD-90 era una versione allungata dell'MD-80, equipaggiata con i turbofan International Aero Engines V2500, i pi\u00f9 grandi motori montati in coda in un aereo commerciale. L'MD-95, un moderno aereo per tratte brevi molto simile al DC-9-30, \u00e8 stato l'ultimo aereo della McDonnell Douglas ad essere prodotto (con il nome di Boeing 717) dopo la fusione con la Boeing: la linea di montaggio \u00e8 stata chiusa nel 2006.\nNel 1991 l'azienda ebbe una crisi di liquidit\u00e0: la crisi del trasporto aereo fece perdere oltre 10 miliardi di dollari alle compagnie aeree statunitensi; i nuovi ordini furono cancellati e le consegne subirono enormi ritardi che obbligarono la McDonnell Douglas a rallentare la produzione dell'MD-11 con conseguenti costi e perdite. A seguito di questa crisi alcune sussidiare vennero vendute, ma i problemi del settore commerciale, che era circa un terzo del volume totale degli affari, rimasero comunque.\nNel 1992 la compagnia annunci\u00f2 gli studi per un grande aereo di linea a doppio ponte simile all'attuale Airbus A380, denominato MD-12. Nonostante un certo fermento di mercato, tale studio fu percepito semplicemente come un evento per distogliere l'attenzione dal fatto che la McDonnell Douglas stava soccombendo sotto l'intensa pressione della Boeing e dell'Airbus. Nell'ambiente era noto che la societ\u00e0 non aveva abbastanza risorse per realizzare un aereo di questa portata, e lo studio venne rapidamente dimenticato senza lasciar traccia. Il concetto fu per\u00f2 riutilizzato dalla Boeing nel suo studio chiamato Ultra-Large Aircraft inteso come sostituto del Boeing 747, ma il solo progetto a doppio ponte realizzato finora \u00e8 l'A380.\nNel 1993 sembrava che le cose andassero meglio: l'aereo da trasporto C-17 e l'addestratore avanzato T-45 cominciavano ad entrare in servizio, e dall'estero vennero emessi diversi ordini per nuovi caccia. L'USAF emise un ordine da un miliardo di dollari per il razzo Delta, mentre con altri contratti minori si arriv\u00f2 ad un valore di 100 milioni di dollari. Anche gli MD-90 e MD-95 riscossero un discreto successo, e sembr\u00f2 che la compagnia riuscisse a rimanere sul mercato.\nL'assorbimento da parte della Boeing.\nNel 1996 la Boeing acquist\u00f2 la divisione Rockwell International della North American Aviation e lanci\u00f2 un'offerta di acquisto per 13 miliardi di dollari per la McDonnell Douglas. Nel 1997 l'azienda accett\u00f2 e la nuova societ\u00e0 \u00e8 stata chiamata The Boeing Company.\nTra i motivi principali che indussero la McDonnell Douglas ad accettare l'offerta c'erano i problemi nel settore degli aerei di linea, settore che perdeva terreno rispetto alla Boeing e all'Airbus, l'incertezza nei programmi militari e il fallimento della joint venture cinese per l'MD-12."}
{"id": "522408", "revid": "173469", "url": "https://it.wikipedia.org/wiki?curid=522408", "title": "Carlo III Borromeo", "text": "Biografia.\nGiovinezza.\nFiglio di Renato I Borromeo e di Ersilia Farnese, Carlo nacque a Milano. Suo padre era cugino di primo grado di San Carlo Borromeo e fratello quindi del cardinale Federigo Borromeo, mentre sua madre era diretta discendente di papa Paolo III, suo trisavolo, tramite il figlio illegittimo avuto da questi e posto al governo del ducato di Parma.\nDopo la morte di suo padre nel 1608, questi venne succeduto dal figlio primogenito Giovanni per breve tempo dal momento che, morendo senza figli, questi lasci\u00f2 il posto a Carlo nel 1613.\nMatrimonio.\nL'8 febbraio 1612, Carlo spos\u00f2 la contessa Isabella d'Adda, figlia del conte Ercole e gi\u00e0 vedova del conte Carlo Barbiano di Belgiojoso. Dopo la morte di Carlo III, Isabella si ritir\u00f2 come monaca nel Monastero della visitazione di Arona dove mor\u00ec nel 1658.\nPalazzo Borromeo.\nNel 1632 dedic\u00f2 alla moglie la contessa Isabella D'Adda la costruzione di un palazzo principesco su una delle isole del Lago Maggiore di sua propriet\u00e0: il risultato fu la creazione del Palazzo Borromeo dell'Isola Bella che fu da lui commissionato per progetto all'architetto milanese Angelo Crivelli che ne prese anche la direzione dei lavori. L'edificazione del palazzo venne interrotta pochi decenni dopo per lo scoppio dell'epidemia della peste, lasciando la struttura perlopi\u00f9 incompiuta. Il progetto venne completato nella seconda met\u00e0 del secolo dal figlio Vitaliano VI.\nMorte.\nMor\u00ec a Milano il 28 febbraio 1652.\nDiscendenza.\nCarlo spos\u00f2 la contessa Isabella d'Adda, gi\u00e0 vedova del conte Carlo Barbiano. Insieme la coppia ebbe i seguenti figli:"}
{"id": "522409", "revid": "400694", "url": "https://it.wikipedia.org/wiki?curid=522409", "title": "Serie C 1936-1937", "text": "La Serie C 1936-1937 \u00e8 stata la seconda edizione della terza serie della Divisione Nazionale.\nStagione.\nLa competizione fu allargata rispetto alla precedente edizione, e formata ora da 76 squadre, di cui sei neoretrocesse e ben ventun neopromosse. L'allargamento del torneo fu deciso l'8 luglio 1936 dal Direttorio Divisioni Superiori onde venire incontro alle esigenze delle squadre centro-meridionali che si erano lamentate delle lunghe trasferte a cui erano costrette e dei relativi costi; il girone D (Italia centro-meridionale) fu dunque scisso in due (con le squadre dell'Italia Centrale nel Girone D e quelle meridionali nel Girone E), e il torneo fu ampliato da 64 a 80 squadre. Fu stabilito che le vincenti dei cinque gironi sarebbero state promosse in Serie B mentre le ultime quattro classificate dei tre gironi settentrionali e le ultime due classificate dei due gironi centro-meridionali sarebbero retrocesse nei campionati di zona di Prima Divisione. Le retrocessioni in questo modo rimasero 16, come in precedenza, ma favorendo la permanenza di un maggior numero di squadre centro-meridionali. Tuttavia al torneo riuscirono a iscriversi solo 76 societ\u00e0. A questo punto, poich\u00e9 il Girone A comprendeva solo 14 squadre, fu stabilito che sarebbero retrocesse solo le ultime due classificate onde portarlo a sedici a partire dalla stagione successiva.\nL'andamento del torneo vide un certo rimescolamento delle forze in campo. Se due delle sei neoretrocesse, il Vigevano (ex Giovani Calciatori Vigevanesi) e il , vinsero i rispettivi raggruppamenti tornando prontamente nella serie cadetta, la Pistoiese fece un triste salto diretto dalla seconda alla quarta categoria a causa di gravi disordini dirigenziali interni. Altre due promozioni furono appannaggio di due squadre che avevano sfiorato l'ascesa l'anno prima, il Padova e soprattutto la , mentre l'Anconitana godette dell'istituzione di un pi\u00f9 semplice girone dell'Italia centrale.\nGirone A.\nAggiornamenti.\nIl Gruppo Sportivo Fascio Giovanni Grion di Pola \u00e8 stato riammesso in Serie C.\nClassifica finale.\n\"Fonti.\"\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nAggiornamenti.\nPrato Sport Club, Unione Sportiva Libertas Rimini e Associazione Sportiva Forlimpopoli sono stati riammessi in Serie C.\nClassifica finale.\n\"Fonti\".\nLegenda:\nNote:\nGirone E.\nClassifica finale.\n\"Fonti\".\nLegenda:\nNote:"}
{"id": "522410", "revid": "228587", "url": "https://it.wikipedia.org/wiki?curid=522410", "title": "Beatriz Luengo", "text": "Biografia.\nHa studiato alla scuola Juan Carlos Corazza e si \u00e8 specializzata in canto, gli studi di danza li ha fatti alla \"Royal Academy of Dance\" dove ha studiato danza classica, Jazz, Funky e Flamenco.\nHa recitato in vari musical come \"La magia de Broadway I e II\", \"Grease\", \"Annie\", \"Jekyll &amp; Hyde\", \"Hermana de sangre\" e \"Peter Pan\".\nLa prima apparizione televisiva risale al 2000 in \"Pasi\u00f2n Adolescente\", successivamente ha recitato in soap come \"Robles Investigador Privado\", \"Polic\u00ecas\", \"Periodistas\" e \"El Comisario\".\nDal 2001 entra a far parte del cast di \"Paso adelante\", dove interpreta Lola Fern\u00e1ndez.\nCon gli altri protagonisti di \"Paso adelante\" crea il gruppo \"UPA Dance\" col quale vende pi\u00f9 di 600.000 copie e di conseguenza ricevono il disco d'oro.\nSciolto il gruppo, intraprender\u00e0 la carriera da solista.\nVince l'European Border Brokers Awards durante il Midem Festival 2007 a Cannes.\nNell'estate del 2009, prest\u00f2 la voce nella versione spagnola del film d'animazione \"Campanilla\" con il brano \"Se Llama Amistad\". Tra il 2009 e il 2010 collabora con Yadam Glez al progetto Mestizaje. Ad inizio 2011 cambia casa discografica, passando a Sony Music Latin, annunciando l'uscita del nuovo singolo intitolato \"Como T\u00fa No Hay 2\".\nIl 27 settembre 2011, il suo nuovo album \"Bela Y Sus Moskitas Muertas\" esce in Spagna, Italia, Stati Uniti, Argentina, America Latina e Svizzera. Nel disco vanta collaborazioni e duetti con Ziggy Marley (\"He prometido\"), Alejandro Sanz (uno dei produttori), Shaggy (\"Lengua\"), Yotuel Romero, il gruppo rap cubano Orishas (\"Como tu no hay 2\" e \"Platos rotos\") e Jes\u00fas Navarro del gruppo Reik (\"Ley de Newton\"). La canzone che apre il disco \u00e8 \"Alguien\", cover di \"Use somebody\" dei Kings of Leon.\nNel 2012 Dyland y Lenny incidono la canzone \"Sin ti\" assieme a Beatriz e a Pitbull.\nIl suo disco \"Bela Y Sus Moskitas Muertas\" ottiene la nomination ai Latin Grammy Awards nella categoria \"Miglior album pop contemporaneo\".\nDa ottobre 2012 \u00e8 direttrice dell'accademia del talent show \"Operazione Trionfo\" in Argentina. Nel 2013 \u00e8 uscita la versione inglese di \"Como tu no hay 2\" in cui duetta con Michael Franti.\nDal 2003 \u00e8 legata sentimentalmente all'attore e musicista cubano Yotuel Romero, conosciuto sul set di \"Paso adelante\", dove lui interpretava Pav\u00e9l, con il quale spesso collabora sul lavoro. I due si sono sposati il 6 novembre 2008 e il 20 agosto 2015 \u00e8 nato il loro primo figlio. L'11 aprile 2021 sono diventati nuovamente genitori di una bambina.\nDiscografia.\nDa solista"}
{"id": "522412", "revid": "110157", "url": "https://it.wikipedia.org/wiki?curid=522412", "title": ".ac", "text": ".ac \u00e8 il dominio di primo livello nazionale (ccTLD) assegnato all'Isola dell'Ascensione.\nAppare per la prima volta on-line nel 1997."}
{"id": "522414", "revid": "529641", "url": "https://it.wikipedia.org/wiki?curid=522414", "title": ".ad", "text": ".ad \u00e8 il dominio di primo livello nazionale assegnato ad Andorra."}
{"id": "522416", "revid": "347132", "url": "https://it.wikipedia.org/wiki?curid=522416", "title": "Dolindo Ruotolo", "text": "Biografia.\nQuinto degli undici figli di Raffaele, ingegnere e matematico, e Silvia Valle, discendente della nobilt\u00e0 napoletana e spagnola, ebbe un'infanzia difficile per problemi di salute e per le ristrettezze economiche della famiglia. Nel 1896, con la separazione dei genitori, Dolindo (il cui nome si richiama al \"dolore\") fu avviato col fratello Elio alla Scuola Apostolica dei Preti della Missione, e tre anni dopo fu ammesso al noviziato. Prese i voti religiosi il 1\u00ba giugno 1901 e due anni dopo chiese senza successo di essere inviato in Cina come missionario.\nDopo l'ordinazione presbiterale del 24 giugno 1905 a quasi 23 anni, fu nominato professore dei chierici della Scuola Apostolica e maestro di canto gregoriano. Per un breve periodo si trasfer\u00ec a Taranto e poi al seminario di Molfetta, dove insegn\u00f2 e lavor\u00f2 per la riforma del seminario stesso.\nIl 29 ottobre 1907 fu richiamato a Napoli e gli fu ordinato di non interessarsi pi\u00f9 della faccenda. Accusato d'essere un \u00aberetico formale e dogmatizzante\u00bb, and\u00f2 a Roma per sottoporsi al giudizio del Sant'Uffizio: dopo quattro mesi di inchiesta, nei quali Ruotolo non ritratt\u00f2, fu sospeso a divinis e costretto a sottoporsi a perizia psichiatrica, dalla quale risult\u00f2 sano di mente. Il 13 aprile 1908 fu convocato a Napoli dai superiori della congregazione, che lo espulsero e lo sottoposero a un esorcismo.\nSi trasfer\u00ec a Rossano, in Calabria; l'8 agosto 1910 la richiesta di revisione della sospensione ebbe esito positivo e fu riabilitato, dopo due anni e mezzo di sospensione.\nPer la seconda volta, nel dicembre 1911, venne convocato a Roma e poi rimandato a Napoli nel 1912.\nSub\u00ec un processo nel 1921, fu condannato e nuovamente allontanato. Venne definitivamente riabilitato il 17 luglio 1937, a 55 anni.\nLa sua vita di sacerdote ormai diocesano prosegu\u00ec a Napoli, nella chiesa di San Giuseppe dei Nudi, di cui il fratello Elio fu parroco. Qui Ruotolo fu l'ideatore dell\"'Opera di Dio\" e dell'Opera \"Apostolato Stampa\".\nRuotolo lasci\u00f2 il \"Commento alla Sacra Scrittura\" in 33 volumi, molte opere di teologia, ascetismo e mistica, interi volumi di epistolari, scritti autobiografici e di dottrina cristiana. Il \"Commento alla Scrittura\" adottava un metodo esegetico tradizionale cercando di ricomporre nell'esegesi la frattura tra scienza e fede, metodo combattuto allora dal Pontificio Istituto Biblico e dalla Pontificia Commissione Biblica, guidati rispettivamente da Augustin Bea e da Eug\u00e8ne Tisserant. La sua opera fu condannata dal Sant'Uffizio per l'intervento di padre Alberto Vaccari, nonostante la difesa di Giovanni Maria Sanna, vescovo di Gravina e Irsina, e di Giuseppe Maria Palatucci, vescovo di Campagna. Tra le opere redatte da don Dolindo Ruotolo si trova anche l\"'Atto di Abbandono\": un breve scritto che, in maniera simile alla linea mistica proposta da Jean-Pierre de Caussade, tratta dell'abbandono fiducioso e totale del fedele nelle mani di Cristo. Come ricorda questo testo: \"Abbandonarsi significa chiudere placidamente gli occhi dell\u2019anima, stornare il pensiero dalla tribolazione e rimettersi a Me perch\u00e9 Io solo operi, dicendo: \u00abpensaci Tu\u00bb (...) Chiudete gli occhi e lasciatevi portare dalla corrente della Mia grazia, chiudete gli occhi e non pensate al momento presente, stornando il pensiero dal futuro come da una tentazione, riposate in Me credendo alla Mia bont\u00e0, e vi giuro per il Mio amore che, dicendomi con queste disposizioni: \u00abpensaci Tu\u00bb, Io ci penso in pieno, vi consolo, vi libero, vi conduco\". Sulla stessa linea si trova infine l'altra importante opera di Ruotolo: \"La Novena dell'Abbandono\": uno strumento di preghiera semplice e potentissimo al tempo stesso: \"\u201c...Chiudete gli occhi e lasciatevi portare dalla corrente della mia grazia, chiudete gli occhi e non pensate al momento presente, stornando il pensiero dal futuro come da una tentazione, riposate in me credendo alla mia bont\u00e0...\"\"\nNel 1960 un ictus gli immobilizz\u00f2 il lato sinistro del corpo. Mor\u00ec il 19 novembre 1970. Il suo corpo \u00e8 tumulato nella chiesa di San Giuseppe dei Vecchi e di Nostra Signora di Lourdes a Napoli. \u00c8 invalso il costume presso i napoletani di bussare per tre volte in nome della SS. Trinit\u00e0 sul marmo del suo sepolcro, pregando con tanta fede per ricevere grazie spirituali e materiali attraverso la sua intercessione, poich\u00e9 egli disse: \u00abvenite a bussare alla mia tomba... io vi risponder\u00f2\u00bb.\nIl culto.\nEbbe ancora in vita fama di santit\u00e0. Di lui disse san Pio da Pietrelcina, ai fedeli napoletani in pellegrinaggio da lui: \u00abPerch\u00e9 venite qui, se avete don Dolindo a Napoli? Andate da lui, egli \u00e8 un santo\u00bb.\nIl suo biografo Luca Sorrentino ne traccia questo ritratto:\nIl nome di Dolindo Ruotolo \u00e8 legato anche a un messaggio ritenuto profetico dai devoti del 2 luglio 1965, riportato sul retro di un'immagine della Madonna, e indirizzato al polacco Vitold Laskowski. Il documento, autenticato dal vescovo Pavel Hnilica, riguarda la fine del comunismo: \"Maria all'anima. Il mondo va verso la rovina, ma la Polonia, come ai tempi di Sobieski, per la devozione che ha al mio cuore, sar\u00e0 oggi come i 20.000 che salvarono l'Europa e il mondo dalla tirannia turca. Ora la Polonia liberer\u00e0 il mondo dalla pi\u00f9 tremenda tirannia comunista. Sorge un nuovo Giovanni, che con marcia eroica spezzer\u00e0 le catene, oltre i confini imposti dalla tirannide comunista. Ricordalo. Benedico la Polonia. Ti benedico. Beneditemi. Il povero don Dolindo Ruotolo - Via Salvator Rosa, 58, Napoli\". \u00c8 noto anche il suo \"Atto di abbandono a Ges\u00f9\".\nConsiderato da molti un maestro della spiritualit\u00e0 napoletana e della Chiesa cattolica, riposa nella chiesa di San Giuseppe dei Vecchi, mentre nella chiesa di San Giuseppe dei Nudi si trova la tomba di suo fratello Elio.\nAttualmente \u00e8 in corso il processo di canonizzazione."}
{"id": "522417", "revid": "529641", "url": "https://it.wikipedia.org/wiki?curid=522417", "title": ".ae", "text": ".ae \u00e8 il dominio di primo livello nazionale assegnato agli Emirati Arabi Uniti. La sigla deriva dalla dicitura inglese \"United Arab Emirates\"."}
{"id": "522421", "revid": "2127271", "url": "https://it.wikipedia.org/wiki?curid=522421", "title": "Bilancia (astrologia)", "text": "La Bilancia (\u264e) \u00e8 il settimo dei 12 segni zodiacali dell'astrologia occidentale, situato tra Vergine e Scorpione.\nCaratteristiche.\nGovernata dal pianeta Venere, la Bilancia \u2014 appartenente ai segni d'aria \u2014 \u00e8 il segno cardinale che d\u00e0 avvio all'autunno: posto in coincidenza dell'equinozio di tale stagione, la sua durata copre infatti i giorni dal 23 settembre al 22 ottobre. Alla Bilancia \u00e8 simbolicamente collegato il momento di equilibrio tra giorno e notte, principale evento dell'equinozio. Con Saturno in esaltazione, Marte in esilio e il Sole in caduta, la Bilancia si trova in opposizione all'Ariete (segno cardinale di fuoco collocato al principio della primavera).\nA caratterizzare i nati in tale segno \u00e8 la continua ricerca di un equilibrio personale e intrapersonale, nonch\u00e9 l'abilit\u00e0 mediatoria e la sensibilit\u00e0: comune \u00e8 inoltre la sofferenza per i conflitti e l'attrazione per il senso estetico e artistico. Per stabilire l'esatta posizione del Sole nel segno nei giorni estremi \u00e8 necessario consultare le effemeridi."}
{"id": "522422", "revid": "124403552", "url": "https://it.wikipedia.org/wiki?curid=522422", "title": "Giorgio Dal Piaz", "text": "Biografia.\nI primi anni.\nPrimo di una famiglia di illustri geologi, nacque da Basilio Dal Piaz e da Corona D'Alberto in una famiglia oriunda della Val di Non. Inizialmente esercit\u00f2 la professione di farmacista, consegu\u00ec la laurea in scienze naturali nel 1898 e, ottenuta la libera docenza nel 1902, fu assistente del suo maestro Giovanni Omboni all'universit\u00e0 di Padova, di cui fu il successore dal 1\u00b0 novembre 1908, anno in cui vinse anche il concorso per professore universitario presso l'ateneo di Catania, alla cattedra di geologia. Da questa cattedra usciranno intere generazioni di geologi. Ivi spos\u00f2 Francesca Pontil, detta \"Fanny\", ed ebbe due figli: Giambattista, che ricopr\u00ec la sua stessa cattedra, e Maria.\nLa carriera.\nSi occup\u00f2 in particolare di stratigrafia, studiando la tettonica delle Alpi Feltrine, che descrisse in una corposa monografia del 1907, nella quale dette analitico conto dei fossili e dei diversi livelli dei terreni del periodo giurassico. Raccolse, studi\u00f2 e illustr\u00f2 le faune giurassiche nelle provincie di Verona, Trento e Vicenza, gli odontoceti miocenici e i mammiferi fossili delle arenarie del Bellunese. Parte di essi fanno parte della collezione del museo di geologia e paleontologia dell'universit\u00e0 di Padova. Nel 1916 vinse il premio reale per la mineralogia e la geologia.\nDiresse il rilevamento della \"Carta Geologica delle Tre Venezie\". Socio di numerose istituzioni scientifiche, tra cui l'Accademia Nazionale dei Lincei nel 1923, l'Accademia Nazionale delle Scienze, e l'Accademia delle Scienze di Torino dal 24 febbraio 1918, fu presidente, nel 1914 e nel 1920, della Societ\u00e0 geologica italiana, che confer\u00ec alla sua memoria un apposito premio. Nel 1914 ader\u00ec al movimento interventista e partecip\u00f2 alla grande guerra come ufficiale presso il comando della Quarta Armata, ma nel 1925, dopo l'avvento del fascismo, sottoscrisse il \"Manifesto degli intellettuali antifascisti\", steso da Benedetto Croce, suo accademico amico. Nel 1929 era funzionario del Magistrato delle acque di Venezia e nel 1936 accademico pontificio delle scienze.\nElabor\u00f2 anche alcuni progetti per lo sfruttamento idrogeologico di aree della Lunigiana e del Matese, cos\u00ec come del Friuli e del Veneto, tra i quali il primo studio geologico della permeabilit\u00e0 del terreno nella zona dove sarebbe sorta la diga del Vajont, tristemente famosa per la sciagura che vi ebbe luogo il 9 ottobre 1963. Fu consulente geologico anche per le dighe di Santa Caterina, Giaredo, Novarza, Valle di Cadore, Malga Boazzo, Ponte Murandin, Malga Bissina e Mis.\nLa diga del Vajont.\nNel 1948, firm\u00f2 una relazione dove affermava che la zona prescelta per erigere la diga del Vajont presentava roccia compatta: in realt\u00e0, era la copia della relazione presentata nel 1940, ma il risultato era ottimo, tanto che la diga non ebbe nessun problema di resistenza durante la tracimazione del lago.\nL'ingegnere Carlo Semenza valut\u00f2 la possibilit\u00e0 di aumentare l'altezza della diga, portandola nella domanda fatta dalla SADE al ministero dei lavori pubblici nel 1957 a 266 metri (730 slm). La relazione geologica era firmata da Dal Piaz ed era ancora una volta copia della relazione del 1940. Ormai anziano, venne poi sostituito dal geologo Leopold M\u00fcller.\nArriv\u00f2 al punto di parlare apertamente a Semenza della sua necessit\u00e0 di arrotondare la pensione da docente universitario, chiedendo di effettuare lavori per la SADE. Chiese a Semenza di preparare lui stesso una perizia geologica, che egli avrebbe poi firmato. In sostanza, non era stato incaricato di studiare anche il bacino d'invaso dove poi cadde la frana, ricerche non prescritte dalla normativa e dalle consuetudini tecniche del tempo in Italia e a livello mondiale.\nNel 1960, rassicurato dal suo amico Dal Piaz, nonostante fosse in pensione dal 1942, Semenza chiese al figlio Edoardo di farsi correggere la relazione sulla frana dal suo professore. Ciononostante, nella sua relazione generale, scrisse che il problema era alquanto delicato e consigli\u00f2 anche lui una sistematica sorveglianza del bacino.\nLa morte.\nNel 1961, dopo aver partecipato alla cerimonia d'inaugurazione della diga, accompagn\u00f2 la commissione di collaudo ministeriale per il quinto e ultimo sopralluogo, ma, durante il viaggio di ritorno da Cortina, ebbe un grave incidente automobilistico a Vittorio Veneto. La macchina della SADE si schiant\u00f2 contro un camion, che gli caus\u00f2 lesioni dalle quali non riusc\u00ec a ristabilirsi.\nConscio dell'accresciuta responsabilit\u00e0 derivatagli dalla morte di Semenza, tent\u00f2 di opporsi con la commissione all'invaso previsto per gli ultimi mesi, ma mor\u00ec in una clinica privata la mattina del 20 aprile 1962, alla veneranda et\u00e0 di 90 anni, per i postumi dell'incidente d'auto. In seguito, il tribunale de L'Aquila sentenzi\u00f2 la sua estraneit\u00e0 dal disastro del Vajont.\nOnorificenze.\nA lui sono stati dedicati un premio biennale \"alla memoria\" dalla Societ\u00e0 geologica italiana, il Liceo Scientifico - poi anche Classico, successivamente Scientifico/opzione Scienze Applicate, e infine Linguistico - di Feltre e l'omonimo rifugio Alpino presso il Passo delle Vette Grandi (1994 m) nelle Vette Feltrine."}
{"id": "522425", "revid": "26601", "url": "https://it.wikipedia.org/wiki?curid=522425", "title": "Mortirolo", "text": ""}
{"id": "522426", "revid": "122583841", "url": "https://it.wikipedia.org/wiki?curid=522426", "title": "Simtek", "text": "La Simtek Grand Prix \u00e8 stata una scuderia inglese di Formula 1, attiva nei campionati 1994 e 1995. Ha esordito al Gran Premio del Brasile 1994, disputando un totale di 21 Gran Premi senza mai ottenere punti.\nStoria.\nSimtek Research Ltd..\nNel 1989 Max Mosley e Nick Wirth, rispettivamente cofondatore e progettista del team, uscirono dalla March (rinominata Leyton House in seguito all'acquisto da parte dell'omonima societ\u00e0 finanziaria giapponese) e decisero di fondare un'azienda specializzata in consulenze aerodinamiche per gli sport automobilistici. Grazie anche ai finanziamenti ed ai contatti di Mosley, la Simtek (abbreviazione di Simulation Technology) Research Ltd. crebbe rapidamente, ricevendo commesse anche dalla FIA e dal governo francese e curando il progetto e la realizzazione di una galleria del vento per la Ligier. La Simtek si occup\u00f2 anche di due progetti per la Formula 1, per conto della BMW nel 1990 e della Bravo Grand Prix nel 1993, ma nessuno dei due team vide la luce, anche se i due telai costruiti per la casa tedesca furono acquistati, due anni pi\u00f9 tardi, da Andrea Sassetti per il suo team Andrea Moda; nel frattempo, nel 1992, Mosley era uscito dalla societ\u00e0, lasciandola completamente nelle mani di Wirth.\nSimtek Grand Prix.\nIl tecnico inglese, deciso a competere in Formula 1 con un suo progetto, decise quindi di fondare un proprio team di Formula 1: nell'agosto del 1993 nacque la Simtek Grand Prix, con una partecipazione nella societ\u00e0 anche da parte del tre volte Campione del Mondo Jack Brabham. Programmato l'ingresso del team nel campionato per il 1994, Wirth concluse un accordo di sponsorizzazione con l'emittente televisiva MTV, cominciando poi a progettare la Simtek S941. Tuttavia, la vettura di Wirth prevedeva l'utilizzo di sospensioni attive, che furono poco dopo bandite dalla FIA; l'ingegnere inglese si trov\u00f2 a dover ridisegnare in tutta fretta la monoposto, che quindi risult\u00f2 piuttosto convenzionale. Come piloti furono ingaggiati David Brabham (figlio del co-proprietario) e l'esordiente austriaco Roland Ratzenberger.\nL'inizio fu, come prevedibile, piuttosto difficile: le S941 pagavano pesanti distacchi rispetto alle monoposto di testa e in Brasile il solo Brabham riusc\u00ec a qualificarsi, finendo la gara in dodicesima posizione, mentre nel Gran Premio del Pacifico Ratzenberger termin\u00f2 undicesimo.\nLa morte di Ratzenberger.\nA Imola successe il dramma. Durante la sessione di qualifiche del sabato la vettura di Ratzenberger si schiant\u00f2 contro le barriere della curva Villeneuve a causa del distacco dell'alettone anteriore, danneggiatosi in seguito a un violento passaggio sui cordoli. Primo incidente mortale in un evento ufficiale dopo la morte di Riccardo Paletti nel 1982, l'avvenimento scosse profondamente il team e il paddock, colpito il giorno dopo anche dalla morte di Ayrton Senna.\nIl prosieguo del 1994.\nNonostante il duro colpo Wirth decise di continuare, schierando la sola vettura di David Brabham a Monaco e ingaggiando l'italiano Andrea Montermini in sostituzione dello sfortunato Ratzenberger per il Gran Premio di Spagna. Tuttavia, anche Montermini fu protagonista di un brutto incidente, che gli caus\u00f2 delle leggere ferite e gli imped\u00ec di prendere parte alle gare successive; nell'occasione Brabham port\u00f2 la sua vettura al traguardo in decima posizione. Dopo aver disputato anche il Gran Premio del Canada con il solo Brabham, la Simtek mise sotto contratto il pilota francese Jean-Marc Gounon; proprio quest'ultimo ottenne, nella gara di casa, il miglior piazzamento per il team, concludendo nono. A fine stagione per\u00f2 la situazione finanziaria della squadra era divenuta decisamente precaria e Wirth fu costretto ad assumere dei piloti paganti, Domenico Schiattarella e Taki Inoue.\nIl difficile 1995 e il ritiro anticipato.\nIl 1994 era stato un anno molto difficile e il 1995 non partiva con prospettive molto migliori; MTV ridusse infatti il proprio supporto economico al team, che si trov\u00f2 quindi a disputare la stagione con un budget estremamente risicato. Wirth fu quindi nuovamente costretto a far ricorso a piloti paganti, confermando Schiattarella per la prima met\u00e0 di stagione e mettendo sotto contratto il giapponese Hideki Noda per le ultime otto gare; la seconda vettura fu invece affidata a Jos Verstappen. Nonostante le difficolt\u00e0 economiche, la nuova S951 si dimostr\u00f2 piuttosto competitiva, tanto da permettere al pilota olandese di qualificarsi a met\u00e0 schieramento e, nel Gran Premio d'Argentina, di raggiungere la zona punti prima di essere costretto al ritiro per problemi al cambio. I debiti erano per\u00f2 sempre pi\u00f9 consistenti: al Gran Premio di Monaco la squadra si present\u00f2 con le attrezzature ridotte al minimo, ritirandosi poi definitivamente dalla Formula 1 a partire dalla gara successiva. Le propriet\u00e0 della squadra furono messe all'asta nel luglio del 1995."}
{"id": "522428", "revid": "1996533", "url": "https://it.wikipedia.org/wiki?curid=522428", "title": ".af", "text": ".af \u00e8 il dominio di primo livello nazionale assegnato all'Afghanistan."}
{"id": "522430", "revid": "38120", "url": "https://it.wikipedia.org/wiki?curid=522430", "title": "Matteo Ripa", "text": "Biografia.\nLa conformazione dei giardini inglesi \u00e8 dovuta anche alla incisioni del Ripa. Nato in Eboli da una nobile famiglia dello Stato di Giffoni, casale Prepezzano , da Giovan Filippo Ripa, barone di Pianchetelle e medico, e da Antonia Longo, nel borgo medievale che circondava l'antico castello normanno, il giovane Matteo trascorse i primi anni della sua infanzia con i fratelli Tommaso, Diego e Lorenzo. Si dice di lui che possedesse un'innata propensione per l'arte, ma a quel tempo il figlio di un barone non poteva concedersi solo ai \"\u201cpiaceri dell'ozio\u201d\" e fu spinto per questo all'avvocatura. Ma sarebbe stato un altro il suo destino. In quegli anni il Regno di Napoli, come l'Europa tutta, fu interessato da una fervida attivit\u00e0 missionaria e Matteo ispirato da una pura \u201cidea\u201d religiosa, che non era la realt\u00e0 grossolana e mondana di un prete nel suo pubblico uffizio ed entr\u00f2 nella Congregazione dei preti secolari missionari. Durante il suo soggiorno-studio a Roma, venne a contatto con il problema dei \"\u201cRiti cinesi\u201d\", i criteri liturgici che caratterizzavano l'azione dei Gesuiti che in Cina conducevano la loro azione e che furono condannati dalla Santa Sede nel 1704: oggetto della Legazione che Papa Clemente XI decise di inviare in Cina, sotto la guida di Carlo Tommaso Maillard de Tournon (1705-06).\nMatteo Ripa fu ordinato sacerdote dall'arcivescovo di Salerno il 28 marzo 1705 e nell'ottobre 1707 fu chiamato a far parte del gruppo di missionari incaricati da Propaganda Fide di portare al Legato Papale Tournon la nomina a Cardinale, appena decisa da un Concistoro del 1\u00ba agosto precedente. Insieme a lui partirono gli italiani Gennaro Amodei, Giuseppe Cer\u00f9, Domenico Perroni e il francese Guglielmo Fabre-Bonjour, imbarcati su una nave inglese in partenza da Londra il 6 aprile 1708, su cui i missionari viaggiarono senza palesare la propria identit\u00e0 di religiosi cattolici.\nArrivati nel giugno 1709 a Manila (Filippine), dovettero aspettare fino alla fine di novembre per potersi imbarcare per Macao, con una imbarcazione messa a disposizione dal Governatore spagnolo, sotto la guida del missionario lazzarista Teodorico Pedrini, che era arrivato a Manila pi\u00f9 di due anni prima.\nNei primi giorni di gennaio 1710 furono a Macao, ove incontrarono finalmente il Legato Tournon, che nel frattempo aveva tristemente concluso la sua Legazione ed era stato messo in domicilio coatto sotto la guardia dei portoghesi, e gli consegnarono ufficialmente la berretta cardinalizia. Poco dopo la morte del Legato, avvenuta l'8 giugno di quell'anno, Ripa fu chiamato - insieme a Pedrini e Bonjour - alla Corte dell'Imperatore Kangxi (della Dinastia Qing, di origini mancesi), ove rimase per circa tredici anni, dal febbraio 1711 al novembre 1723, lavorando in qualit\u00e0 di pittore ed incisore su rame al servizio dell'Imperatore stesso.\nPresso il palazzo estivo di Jehol, in Manciuria, Ripa incise anche 36 vedute della villa su lastre di rame per stampare copie che l'imperatore potesse donare ai suoi familiari e dignitari. Ebbe anche molte difficolt\u00e0 a costruirsi un torchio calcografico e a procurarsi le materie prime per fare gli acidi e gli inchiostri per la stampa. Tornando in Europa avrebbe portato con s\u00e9 copie delle vedute della villa di Jehol, che fu\nDando libero sfogo alla sua idea di evangelizzazione, tra ire e dissapori, tent\u00f2 di aprire una scuola a Pechino per l'educazione di giovani cinesi, cui affidare il compito di diffondere il Cristianesimo tra i loro connazionali; un progetto che era stato perseguito qualche anno prima anche dal lazzarista Ludovico Antonio Appiani. Ma nel novembre 1723 decise di ripartire per l'Italia per realizzare quel desiderio che lo aveva animato per tutta la sua vita, il Collegio dei Cinesi di Napoli, conducendo con s\u00e9 quattro giovani cinesi, i cui nomi erano Giovanni Guo (ca. 1700-1763), Giovanni Yin (ca. 1704-1735), Philipo Huang (ca. 1711-1776), e Lucio Wu (ca. 1712-1763), insieme a un loro connazionale pi\u00f9 adulto che era maestro di lingua e scrittura mandarina, con l'intento di dar loro una formazione religiosa adeguata.\nFondazione del Collegio dei Cinesi in Napoli.\nAl suo ritorno in Italia, nel novembre 1724, questo gruppo costitu\u00ec il primo nucleo del Collegio dei Cinesi che fu riconosciuto da papa Clemente XII, con breve del 7 aprile 1732. Negli anni trenta Ripa fu consulente di Propaganda Fide nella lunga fase istruttoria di elaborazione di quella che sar\u00e0 poi nel 1742 la Bolla \"Ex Quo Singulari\" con cui Benedetto XIV chiuse definitivamente la questione dei Riti Cinesi. Matteo Ripa si spense il 29 marzo del 1746, giorno del suo 64\u00ba anno.\nAl Collegio fu associato un convitto per l'educazione di giovani napoletani, ove tra gli altri nel XVIII secolo soggiorn\u00f2 Sant'Alfonso Maria de' Liguori. Fu dopo l'unit\u00e0 d'Italia (1868) che si tent\u00f2 di sopprimere l'istituto, difeso allora dai legali Filippo de Blasio, Giuseppe Cavallo e Antonio Tagliamonte; in seguito il Collegio dei Cinesi fu trasformato in Real Collegio Asiatico e, con la riforma ministeriale di Francesco De Sanctis, in Istituto Orientale, in cui fu soppressa la sezione missionaria, equiparandolo alle altre Universit\u00e0 statali. Partendo da alcune considerazioni, espresse dal governatore della provincia di Shanxi, egregiamente sintetizzate da Don Alfonso Raimo (direttore regionale Centri missionari diocesani Campania), l'esperienza di Matteo Ripa \"\u201cimpreziosisce il mosaico della tradizione missionaria campana, lasciando intravedere un particolare interesse per la Cina che ha attraversato le diverse epoche (...), ricordando che sono indelebili le tracce lasciate nella sua terra da quest'intrepido missionario sa1ernitano e che ancora oggi sono moltissime le scuole a lui dedicate\u201d.\"\nIl Collegio dei Cinesi si proponeva la formazione religiosa e l'ordinazione sacerdotale di giovani cinesi convertiti, destinati a propagare il cattolicesimo nel loro paese. Tra gli scopi del Collegio era prevista in origine anche la formazione di interpreti, esperti nelle lingue dell'India e della Cina, al servizio della Compagnia di Ostenda, costituita nei Paesi Bassi con il favore dell'imperatore Carlo VI d'Asburgo, per stabilire rapporti commerciali tra i paesi dell'Estremo Oriente e l'Impero asburgico, nel cui ambito rientrava il Regno di Napoli.\nIl suo \"Giornale\".\nParticolarmente rimarchevole nella biografia di Matteo Ripa \u00e8 il fatto che egli, nel corso della sua, in verit\u00e0 non lunghissima, permanenza alla corte imperiale di Pechino abbia voluto tenere un meticoloso diario quotidiano, su tutti gli eventi, i colloqui, i documenti, i dibattiti di cui fu testimone o protagonista nella sua veste di missionario di Propaganda Fide. Ripa fu per molti anni unico - insieme all'amico Teodorico Pedrini che rimase a Pechino anche dopo la partenza di Ripa - missionario non gesuita alla corte di Kangxi e per questo motivo in grado di offrire una versione dei fatti della Missione di Cina, leggermente diversa da quella generalmente conosciuta.\nIl suo Diario ha rappresentato, nei tempi immediatamente successivi il suo rientro in Italia, il deposito di una enorme quantit\u00e0 di informazioni di prima mano su quei fatti, producendo lettere e relazioni che furono anche pubblicate (Cfr Abb\u00e8 Platel, \"Memoires Historiques\", 1744, 1766) e che servirono a Propaganda Fide, di cui fu continuo consulente, per condurre l'istruttoria che port\u00f2 poi alla emanazione della Bolla \"Ex Quo Singulari\" nel 1742, definitiva condanna dei Riti Cinesi.\nMa ancora oggi il suo Giornale, da lui assemblato in forma organica negli anni trenta a Napoli, costituisce un'interessantissima ed inesauribile fonte di conoscenza per i moderni storici della Missione (Cfr. Scritti - Bibliografia)."}
{"id": "522431", "revid": "529641", "url": "https://it.wikipedia.org/wiki?curid=522431", "title": ".ag", "text": ".ag \u00e8 il dominio di primo livello nazionale assegnato ad Antigua e Barbuda."}
{"id": "522433", "revid": "1005847", "url": "https://it.wikipedia.org/wiki?curid=522433", "title": "Giudizio immediato", "text": "Il giudizio immediato \u00e8 un procedimento penale speciale caratterizzato dalla mancanza dell'udienza preliminare previsto e disciplinato dall'art. 453 c.p.p.\nGli organi competenti sono il pubblico ministero e il GIP. Tra i requisiti: l'evidenza della prova o provvedimento di custodia cautelare in carcere o domiciliare.\nRequisiti.\nIl giudizio immediato pu\u00f2 essere instaurato in seguito a richiesta del PM oppure in seguito a richiesta dell'imputato. L'imputato pu\u00f2 rinunciare all'udienza preliminare, con un'istanza vincolante per il GIP, il quale \u00e8 tenuto a disporre il giudizio omettendo tale fase processuale.\nPerch\u00e9 il PM possa chiedere il giudizio immediato occorre l'evidenza della prova e che la persona sottoposta alle indagini sia stata interrogata sui fatti dai quali emerge l'evidenza della prova oppure che la persona, pur avendo ricevuto l'invito a presentarsi, non si sia presentata. Si ritiene che l'interrogatorio effettuato in sede di convalida dell'arresto o del fermo o l'interrogatorio di garanzia del sottoposto a misura cautelare siano comunque idonei a consentire l'instaurazione del rito speciale.\nLa richiesta di giudizio immediato deve essere trasmessa alla cancelleria del giudice per le indagini preliminari entro novanta giorni dalla iscrizione della notizia di reato.\nIl termine di novanta giorni non \u00e8 tuttavia ritenuto perentorio dalla giurisprudenza quanto all'esercizio dell'azione penale nelle forme qui descritte, \u00e8 ritenuto vincolante solamente per quanto riguarda il compimento delle indagini dalle quali emerga l'evidenza della prova.\nIl decreto legge n. 92/2008, conv. in L. n. 125/2008 ha introdotto una nuova ipotesi di giudizio immediato al comma 1-bis dell'art. 453 c.p.p., definita \"custodiale\". Il PM richiede il giudizio immediato quando l'indagato si trovi in stato di custodia cautelare in carcere, entro 180 giorni dall'esecuzione del provvedimento di custodia, purch\u00e9 sia definito il procedimento di riesame o questo non sia stato esperito in termini, a condizione che ci\u00f2 non pregiudichi gravemente le indagini. Secondo la pi\u00f9 recente giurisprudenza tale ipotesi di giudizio immediato \u00e8 del tutto autonoma da quella gi\u00e0 presente nel codice, \u00e8 un'ipotesi obbligatoria e la \"ratio\" per cui \u00e8 stata introdotta \u00e8 evitare la scadenza dei termini custodiali, per l'esaurimento del termine interfasico che si dipana fino alla richiesta di rinvio a giudizio.\nIl GIP cui \u00e8 presentata la richiesta \u00e8 tenuto a rigettarla se nel frattempo la misura cautelare \u00e8 stata revocata o annullata per sopravvenuta insussistenza dei gravi indizi di colpevolezza.\nProcedura.\nCon la richiesta viene trasmesso il fascicolo contenente la notizia di reato, la documentazione relativa alle indagini espletate e i verbali degli atti compiuti davanti al giudice per le indagini preliminari.\nIl giudice, entro cinque giorni, emette decreto con il quale dispone il giudizio immediato oppure rigetta la richiesta ordinando la trasmissione degli atti al PM\nIl decreto di giudizio immediato, che deve contenere l'avviso che l'imputato pu\u00f2 chiedere il giudizio abbreviato o l'applicazione della pena su richiesta delle parti (cosiddetto \"patteggiamento\"), viene comunicato al PM e notificato all'imputato e alla persona offesa almeno trenta giorni prima della data fissata per il giudizio.\nSe il reato risulta connesso con altri reati per i quali mancano le condizioni che giustificano la scelta di questo rito, si procede separatamente.\nSe la riunione risulta indispensabile, il rito ordinario prevale; secondo un'altra tesi prevale il rito del reato pi\u00f9 grave.\nSe la richiesta proviene dall'imputato, occorre che l'imputato, personalmente o a mezzo di procuratore speciale, almeno tre giorni prima della data dell'udienza preliminare presenti in cancelleria una dichiarazione con la quale rinuncia all'udienza e richiede il giudizio immediato.\nSe la richiesta di giudizio immediato proviene dal PM, l'imputato pu\u00f2 chiedere il giudizio abbreviato o il patteggiamento, depositando nella cancelleria del giudice per le indagini preliminari la richiesta entro quindici giorni dalla notificazione del decreto di giudizio immediato."}
{"id": "522435", "revid": "88740", "url": "https://it.wikipedia.org/wiki?curid=522435", "title": ".ai", "text": ".ai \u00e8 il dominio di primo livello nazionale assegnato all'isola di Anguilla. Tale dominio ha acquisito negli ultimi anni un notevole valore economico, in quanto corrispondente all'acronimo inglese per \"intelligenza artificiale\"."}
{"id": "522436", "revid": "122050332", "url": "https://it.wikipedia.org/wiki?curid=522436", "title": ".al", "text": ".al \u00e8 il dominio di primo livello nazionale assegnato all'Albania."}
{"id": "522437", "revid": "7969", "url": "https://it.wikipedia.org/wiki?curid=522437", "title": "Tamai", "text": ""}
{"id": "522438", "revid": "984922", "url": "https://it.wikipedia.org/wiki?curid=522438", "title": ".an", "text": ".an \u00e8 il dominio di primo livello nazionale assegnato alle Antille Olandesi. Oggi \u00e8 utilizzato ancora dalle Isole BES e da Sint Maarten, nazione costitutiva del Regno dei Paesi Bassi, che per\u00f2 assumer\u00e0 presto il dominio \".sx\". Cura\u00e7ao, invece, utilizza gi\u00e0 il nuovo dominio \".cw\".\nLa sigla deriva dalla dicitura inglese \"Netherlands Antilles\"."}
{"id": "522439", "revid": "16066", "url": "https://it.wikipedia.org/wiki?curid=522439", "title": ".ao", "text": ".ao \u00e8 il dominio di primo livello nazionale assegnato all'Angola."}
{"id": "522441", "revid": "984922", "url": "https://it.wikipedia.org/wiki?curid=522441", "title": ".aq", "text": ".aq \u00e8 il dominio di primo livello nazionale assegnato all'Antartide."}
{"id": "522442", "revid": "16066", "url": "https://it.wikipedia.org/wiki?curid=522442", "title": ".ar", "text": ".ar \u00e8 il dominio di primo livello nazionale assegnato all'Argentina.\nDomini di secondo livello.\nA partire dal gennaio 2017 ci sono attualmente 9 domini di secondo livello."}
{"id": "522444", "revid": "465169", "url": "https://it.wikipedia.org/wiki?curid=522444", "title": "Gibson ES-175", "text": "La Gibson ES-175 (ES sta per \"Electric Spanish\") \u00e8 un modello di chitarra prodotto dalla Gibson Guitar Corporation, ed \u00e8 da sempre una delle chitarre pi\u00f9 apprezzate dai jazzisti. \u00c8 una chitarra semiacustica a cassa grande a spalla mancante in scala 24 pollici e 3/4; introdotta nel 1949 e tuttora prodotta, \u00e8 la pi\u00f9 longeva di tutte le chitarre elettriche.\nStoria.\nLa ES-175 che debutt\u00f2 nel 1949 si proponeva come alternativa di medio livello alla L-5 e come versione elettrificata della L-4C, ma a differenza di questi due modelli aveva la tavola in laminato. Era anche la prima elettrica Gibson ad avere una sola spalla mancante in stile fiorentino. La sua prima versione aveva un unico pick-up single coil P-90 nella posizione al manico, e un ponte in palissandro scolpito; nel 1953 venne introdotta la ES-175D, un modello a due pick-up single coil (P-90). La ES-175 o ES-175D potevano essere ordinate con la finitura sunburst o, per un costo aggiuntivo, con la finitura naturale.\nDal febbraio 1957, le ES-175 di nuova produzione vennero equipaggiate con pickup di tipo humbucker. Molti nuovi chitarristi jazz, come Pat Metheny, le usavano per emulare il suono della celebre L5 di Wes Montgomery. La ES-175 con humbucker venne e viene lodata per il suo tono pieno e ricco: alcuni chitarristi tentavano di riprodurre su strumenti dalla cassa pi\u00f9 piccola o addirittura solid body il suono molto pieno di questo strumento semiacustico, dalla cassa piuttosto grande, girando il controllo del tono sulla posizione pi\u00f9 chiusa.\nQuesto modello di chitarra non \u00e8 stato usato solo da chitarristi jazz: Scotty Moore, chitarrista di Elvis Presley, suonava una ES-295, essenzialmente una ES-175 con due P-90 e finitura dorata simile alla Les Paul goldtop originale. Leggende del rock come Steve Howe hanno usato la ES-175 per i suoi alti livelli di rifinitura e suonabilit\u00e0.\nNel 1976 Gibson introdusse la ES-175T, una variante con corpo sottile (simile a una ES-125TCD ma con rifiniture pi\u00f9 pregiate, disponibile nelle colorazioni Sunburst, Natural e Wine Red. La produzione di questo raro modello fu interrotta nel 1979. Alla fine degli anni '70 venne prodotta, per brevissimo tempo, una versione equipaggiata con un pickup Charlie Christian denominata ES-175 CC.\nNei primi anni '90 Gibson lanci\u00f2 la ES-165 Herb Ellis signature, replica firmata della sua originale ES-175 del 1957. Anche la Epiphone produce un modello ES-175, disponibile solo nei colori oro e nero: il modello Epiphone presenta per\u00f2 anche il retro bombato. \u00c8 anche equipaggiata con due humbucker Alnico. La Gibson ES-175 presenta un controllo volume e tono per ogni pickup e classiche meccaniche Kluson; la Epiphone ES-175 presenta s\u00ec un controllo volume e tono per ogni pickup, ma meccaniche Grover."}
{"id": "522445", "revid": "729019", "url": "https://it.wikipedia.org/wiki?curid=522445", "title": ".as", "text": ".as \u00e8 il dominio di primo livello nazionale assegnato alle isole Samoa Americane.\nLa sigla deriva dalla dicitura inglese \"American Samoa\"."}
{"id": "522446", "revid": "1543377", "url": "https://it.wikipedia.org/wiki?curid=522446", "title": ".at", "text": ".at \u00e8 il dominio di primo livello nazionale assegnato all'Austria."}
{"id": "522447", "revid": "110157", "url": "https://it.wikipedia.org/wiki?curid=522447", "title": "Gillette Stadium", "text": "Il Gillette Stadium \u00e8 uno stadio situato a Foxborough, nel Massachusetts. Vi si giocano le partite casalinghe dei New England Patriots della NFL e dei New England Revolution della MLS.\nL'impianto ha sostituito il Foxboro Stadium, chiuso il 19 gennaio 2002 e successivamente demolito, che nel 1994 aveva ospitato sei incontri del Campionato mondiale di calcio USA 1994. L'area occupata dal vecchio stadio \u00e8 stata destinata a parcheggi e punti di ristoro.\nStoria.\nIl progetto del Gillette Stadium venne realizzato dallo studio di architettura Hellmuth, Obata + Kassabaum (HOK) e la sua realizzazione fu voluta fortemente da Robert K. Kraft, proprietario dei New England Patriots e dei New England Revolution, il quale indic\u00f2 come modello per il nuovo impianto l'M&amp;T Bank Stadium di Baltimora. Kraft insistette con i progettisti per avere un ingresso dello stadio simile a Disneyland e lo studio present\u00f2 200 disegni prima che il proprietario ne trovasse uno di suo gradimento. All'ingresso nord della struttura vi sono un faro, che originariamente era stato progettato per proiettare la luce fino ad una distanza di due miglia (3,2 km) e un ponte con un'arcata, sul modello del Longfellow Bridge di Boston. Il faro e il ponte sono presenti nel logo dello stadio.\nIl progetto di realizzazione dell'impianto venne approvato il 6 dicembre 1999. Contemporaneamente al progetto venne annunciato un collegamento tra lo stadio e la U.S. Route 1 e la realizzazione di un parcheggio da 3000 posti auto per il numero sempre pi\u00f9 crescente di tifosi. La capienza \u00e8 di 68 756 posti, tutti a sedere, compresi 6000 riservati ai clubs e 87 sky box. L'impianto venne realizzato ad un costo di 325 milioni di dollari, con fondi interamente privati, facendo di Boston l'unica citt\u00e0 nello sport professionistico statunitense in cui tutte le strutture in cui giocano le principali squadre sono di propriet\u00e0 privata e gestite da privati: Patriots e Revolution possiedono il Gillette Stadium, i Red Sox possiedono Fenway Park e il TD Garden, di propriet\u00e0 dell'impresa ricettiva Delaware North, \u00e8 l'impianto preso in affitto dai Celtics e dai Bruins per i loro incontri interni, rispettivamente, in NBA e in NHL.\nLa costruzione, avviata il 4 marzo 2000, venne ultimata nel 2002, mentre la gara inaugurale fu giocata l'11 maggio dello stesso anno dai New England Revolution in un impianto parzialmente aperto.\nLa grande cerimonia di apertura si svolse il 9 settembre 2002, quando i Patriots mostrarono ai propri tifosi il Super Bowl vinto la stagione precedente in occasione del Monday Night con i Pittsburgh Steelers.\nNel 2006 l'erba naturale venne sostituita con erba artificiale che a sua volta nel 2010 fu sostituita con erba sintetica di pi\u00f9 moderna tecnologia.\nDurante i primi otto anni nello stadio vennero utilizzati due schermi con un tabellone a LED appena al di sotto di essi, posti uno all'estremit\u00e0 nord e l'altro all'estremit\u00e0 sud dell'impianto. Nel 2010 furono installati due nuovi schermi ad alta definizione in sostituzione dei precedenti: all'epoca in cui vennero installati, lo schermo pi\u00f9 grande, che misurava 41.5 piedi di altezza e 164 piedi di larghezza (12,6 m x 50,0 m), era il secondo pi\u00f9 grande schermo degli stadi della NFL, pi\u00f9 piccolo solo di quello dell'AT&amp;T Stadium di Arlington, Texas.\nGillette acquist\u00f2 i diritti di denominazione dell'impianto, il quale mantenne tale nome anche quando la compagnia fu acquisita da Procter &amp; Gamble (P&amp;G continu\u00f2 infatti ad utilizzare il brand Gillette dal momento che quest'ultima, essendo stata fondata nell'area di Boston, aveva una tradizione ben radicata sul territorio). Nel settembre 2010 Gillette e i Patriots annunciarono di aver raggiunto un accordo di collaborazione, nel quale era compreso anche il prolungamento dei diritti di denominazione dello stadio fino al 2031.\nL'impianto, ribattezzato dai tifosi dei Patriots \"\"The Razor\" o anche semplicemente \"Gillette\"\", durante la stagione NFL 2014 fu teatro del cosiddetto Deflategate, uno scandalo che coinvolse i New England Patriots, accusati di avere gonfiato i palloni da gioco della finale della American Football Conference contro gli Indianapolis Colts il 18 gennaio 2015 a una pressione inferiore alla norma.\nCalcio.\nLo stadio ha ospitato una finale della Major League Soccer 2002, alcuni incontri del Campionato mondiale di calcio femminile 2003, incontri di varie edizioni della CONCACAF Gold Cup e nel 2016 alcuni incontri dell'Edizione del Centenario della Copa Am\u00e9rica."}
{"id": "522448", "revid": "984922", "url": "https://it.wikipedia.org/wiki?curid=522448", "title": ".au", "text": ".au \u00e8 il dominio di primo livello nazionale assegnato all'Australia."}
{"id": "522449", "revid": "984922", "url": "https://it.wikipedia.org/wiki?curid=522449", "title": ".aw", "text": ".aw \u00e8 il dominio di primo livello nazionale assegnato ad Aruba."}
{"id": "522452", "revid": "984922", "url": "https://it.wikipedia.org/wiki?curid=522452", "title": ".az", "text": ".az \u00e8 il dominio di primo livello nazionale assegnato all'Azerbaigian."}
{"id": "522454", "revid": "125819139", "url": "https://it.wikipedia.org/wiki?curid=522454", "title": "Critone", "text": "Il Critone (in greco \u039a\u03c1\u03af\u03c4\u03c9\u03bd) \u00e8 un dialogo giovanile di Platone e per questo motivo la figura di Socrate che vi ritroviamo \u00e8 verosimilmente vicina a quella che doveva essere nella realt\u00e0. Si pu\u00f2 quindi attingere a questo dialogo per indagare il pensiero e la filosofia di Socrate.\nContenuto.\nI personaggi di questo dialogo sono Socrate e il suo amico e discepolo Critone.\nLa scena ha luogo dopo la condanna a morte di Socrate, accusato di empiet\u00e0 e corruzione di giovani. Poich\u00e9 la condanna non pu\u00f2 essere eseguita subito, in quanto bisogna aspettare il ritorno della nave sacra da Delo, Critone si reca da Socrate per cercare di dissuaderlo dall'accettare la sentenza e convincerlo invece a fuggire da Atene. Critone tenta di convincere Socrate a fuggire utilizzando il deterrente, terribile per la mentalit\u00e0 greca classica, della derisione popolare, della condanna morale da parte della folla: Critone prevede moltissime ingiurie nei confronti degli amici di Socrate, accusati di non averlo aiutato a fuggire, e lo accusa addirittura di sottrarsi alle proprie responsabilit\u00e0, di abbandonare i propri doveri per ignavia o paura. Ma Socrate riporta Critone alla ragione: l'opinione che vale \u00e8 quella di chi sa, di chi \u00e8 saggio, non del popolo, che non riesce a capire la Verit\u00e0; solo dell'opinione di costui ci si deve preoccupare, solo questa vale. E, d'altra parte, Socrate non viene certo meno ai suoi doveri, visto che la situazione per la sua famiglia non cambierebbe se lui scappasse, n\u00e9 i suoi amici verrebbero condannati, non fa altro che ribadire quanto gi\u00e0 detto nell\"Apologia di Socrate\".\nPlatone introduce quindi per mezzo delle parole di Socrate una prosopopea delle leggi. Queste, dice Socrate, sicuramente lo criticherebbero e lo accuserebbero se egli cercasse di sfuggire alla sua pena, in quanto esse sono state come dei genitori per lui, hanno garantito alla sua vita un sistema di controllo cui affidarsi nelle questioni civili; trasgredirle significherebbe quasi ricusare l'ordine che la sua vita ha avuto. L'ingiustizia era considerata causa di danno per l'animo, la parte umana di cui pi\u00f9 dovremmo curarci. Inoltre, secondo Socrate \u00e8 bene che le leggi terrene possano introdurlo come pi\u00f9 si conviene alle loro sorelle dell'aldil\u00e0, che comunque andranno affrontate. Critone non pu\u00f2 che condividere il ragionamento di Socrate e accettare la sua scelta di morire."}
{"id": "522460", "revid": "10929", "url": "https://it.wikipedia.org/wiki?curid=522460", "title": "Metilmercaptano", "text": ""}
{"id": "522464", "revid": "765341", "url": "https://it.wikipedia.org/wiki?curid=522464", "title": "Russula emetica", "text": "\"Russula emetica\" Pers., \"Observ. mycol.\" (Lipsiae) 1: 100 (1796), anche nota come colombina rossa, \u00e8 un fungo appartenente alla famiglia Russulaceae. Molto nota per via del suo sapore piccantissimo, finanche bruciante, \u00e8 comune sia nei boschi di conifere che di latifoglie.\nDescrizione della specie.\nCappello.\n8\u201310\u00a0cm di diametro, fragile, prima globoso, poi convesso e infine spianato e/o leggermente depresso al centro; cuticola liscia, un po' viscosa se umida.\nLamelle.\nPi\u00f9 o meno fitte, elastiche, libere o un po' decorrenti, bianche.\nGambo.\n6\u201310\u00a0cm, cilindrico, fragile; inizialmente pieno e compatto, poi cavernoso, infine cavo; bianco, ma col tempo diventa bianco sporco.\nCarne.\nBianca immutabile, fragile.\nSpore.\n8 x 6 \u00b5m circa, verrucose, globose oppure allungate. Bianche in massa.\nHabitat.\nFungo simbionte, cresce in estate-autunno in luoghi umidi, solitario o in gruppi, in boschi di latifoglie o di conifere (predilige i pecci).\nCommestibilit\u00e0.\nVelenoso. Provoca sindrome gastrointestinale.\nSpecie simili.\nIl metodo pi\u00f9 efficace per identificarla \u00e8 l'assaggio.\nNomi comuni.\nColombina rossa, Rovella rossa, Peperone."}
{"id": "522467", "revid": "44939", "url": "https://it.wikipedia.org/wiki?curid=522467", "title": "RNA ribosomale", "text": ""}
{"id": "522472", "revid": "399", "url": "https://it.wikipedia.org/wiki?curid=522472", "title": "Bubulcus ibis", "text": "Lairone guardabuoi (Bubulcus ibis ) \u00e8 un uccello appartenente alla famiglia degli Ardeidi.\nDistribuzione e habitat.\nL'areale dell'airone guardabuoi comprende gran parte dell'Asia, dell'Africa, delle Americhe e dell'Europa meridionale, compresa l'Italia, dove la presenza \u00e8 regolare solo dagli anni '80. La prima nidificazione documentata in Italia \u00e8 avvenuta in Sardegna nel 1985, anche se esemplari in abito nuziale sono stati segnalati nello stesso periodo in altre regioni. Successivamente sono state documentate nidificazioni in Piemonte (1989) e poi in altre regioni. Il suo territorio di attestazione si sta espandendo e negli ultimi anni si \u00e8 assistito ad un aumento delle popolazioni e delle nidificazioni in tutta Italia. Anche i contingenti di animali svernanti sono sensibilmente aumentati.\nDa notare che durante tutto il XX secolo il suo areale si \u00e8 costantemente ampliato; infatti prima degli anni trenta non era noto in alcuna parte del continente americano, che oggi \u00e8 occupato quasi totalmente dalla specie.\nDescrizione.\nL'airone guardabuoi, noto anche semplicemente come \"guardabuoi\", \u00e8 un ardeide di taglia media (altezza 25 \u2013 30\u00a0cm) dal piumaggio bianco e dal collo corto, becco giallo, zampe grigie. Durante la stagione riproduttiva gli adulti sfoggiano una livrea pi\u00f9 colorata con piume arancioni sul vertice, sulla nuca e sul dorso, becco e zampe di colore carnacino. L'abito invernale \u00e8 bianco con becco giallo.\nBiologia.\nFrequenta gli ambienti umidi ma anche i campi arati e seminati, dove sovente segue i trattori durante le fasi di lavorazione dei campi. Le colonie solitamente sono composte da una decina di esemplari.\nRiproduzione.\nNidifica in garzaia insieme ad altre specie di ardeidi. La costruzione del nido avviene prevalentemente su salici arbustivi e altre piante di boschi umidi.\nAlimentazione.\nSi nutre di pesci, anfibi e invertebrati acquatici e terricoli, nonch\u00e9 di piccoli roditori (arvicole) che scova nei terreni agricoli in fase di lavorazione. Dove \u00e8 possibile, segue mandrie di animali domestici o selvatici e si posa anche sul loro dorso per nutrirsi di parassiti.\nStato di conservazione.\n\u00c8 specie protetta ai sensi della legge 157/1992. Risente dell'allargamento dei centri urbani e dalla riduzione delle zone umide."}
{"id": "522476", "revid": "767487", "url": "https://it.wikipedia.org/wiki?curid=522476", "title": "L'Arc~en~Ciel", "text": " (L'Arc o Laruku per i fan) \u00e8 uno dei gruppi musicali pi\u00f9 di successo del panorama musicale nipponico. Formatosi nel 1991 a Osaka, i membri del gruppo sono Hyde come cantante, Tetsuya (fino al dicembre del 2009 conosciuto con il nome \"tetsu\"), fondatore del gruppo, al basso, Ken alla chitarra e Yukihiro alla batteria.\nStoria.\nNascita.\nNel febbraio 1991 il bassista Tetsuya Ogawa (Tetsu), successivamente leader del gruppo, forma una \"band\" chiamata L'Arc~en~Ciel (scelto da Tetsu dopo avere visto la parola leggendo delle riviste) insieme al cantante Hyde (nome presunto: Hideto Takarai), al chitarrista Hiro e al batterista Pero. Dopo un anno, durante il quale crescono di notoriet\u00e0 nella loro citt\u00e0 di Osaka, il 22 giugno 1992 Hiro lascia il gruppo, seguito da Pero (il 30 dicembre dello stesso anno); per sostituire i due, Tetsu convince l'amico Ken Kitamura (ken) ad abbandonare gli studi universitari di architettura e a entrare nella \"band\" come chitarrista. Tetsu decide quindi di assumere un nuovo batterista, Yasunori Sakurazawa (Sakura), dopo averlo visto suonare pi\u00f9 volte.\nI primi album.\nIl 1\u00ba aprile 1993 il gruppo pubblica il suo primo album \"DUNE\" per l'etichetta indipendente Danger Crue. L'album ha molto successo e scala fino al primo posto la classifica degli album indipendenti Oricon, suscitando l'attenzione di alcune importanti case. Nel 1994 i L'Arc~en~Ciel firmano un contratto con la Ki/oon (Sony), pubblicando nello stesso anno il loro secondo album, \"Tierra\" (spagnolo per \"Terra\").\nL'arresto di Sakura.\nNonostante la velocissima scalata verso la celebrit\u00e0 la \"band\" avrebbe affrontato un'altra perdita che ne avrebbe potuto causare lo scioglimento. Nel 1997 Sakura viene arrestato per possesso di droga (alcuni dicono fosse eroina, altri metanfetamina; non ci sono prove per queste due possibilit\u00e0, si sa solo che si trattava di una non meglio specificata droga) e il 4 ottobre 1997 il gruppo sospende ufficialmente le attivit\u00e0. Questo \u00e8 il momento pi\u00f9 oscuro nella storia dei Laruku. Quando la notizia dell'arresto di Sakura diviene pubblica la loro popolarit\u00e0 scende rapidamente. I loro CD vengono rimossi dagli scaffali e le loro canzoni usate come sigle TV vengono rapidamente sostituite (come \"the Fourth Avenue Cafe\", sigla di \"Rurouni Kenshin\", che viene immediatamente sostituita dall'ex-sigla \"Heart of Sword\" dopo soli sei episodi di messa in onda). Non si ha nessun segnale di attivit\u00e0 del gruppo e il loro successivo singolo \"the Fourth Avenue Cafe\" viene posticipato.\nScioglimento e ritorno in scena.\nI mesi successivi rappresentarono per il gruppo un periodo estremamente incerto. Continuano ad apparire nelle riviste, ma solo come un trio. Creano una \"cover band\" chiamata \"The Zombies\" ed eseguono delle \"cover\" delle loro stesse canzoni. Eseguono anche \"cover\" di artisti come Marilyn Manson e i Nirvana. Il ritorno in scena viene sancito dal concerto \"Reincarnation 97 Live\", tenutosi al Tokyo Dome, con il nuovo batterista yukihiro (Yukihiro Awaji, ex-batterista degli ZI:KILL e dei DIE IN CRIES). Gli spettatori del primo concerto furono 56.000 e i posti vennero esauriti nel giro di quattro minuti (attuale tempo record per il Tokyo Dome).\nNel 1997 viene pubblicato \u300c\u8679\u300d (Niji \u2014 Arcobaleno), il primo singolo dopo l'abbandono di Sakura, con Yukihiro elencato come membro di supporto. Non molto tempo dopo la pubblicazione del singolo, Yukihiro viene ingaggiato come batterista ufficiale dei L'Arc~en~Ciel e il gruppo ritorna insieme.\nNel 1998 pubblicano \"HEART\" che contiene il singolo \"Winter Fall\", il loro primo singolo che si posiziona al numero uno della classifica musicale giapponese, Oricon.\nI progetti degli anni 1999-2000.\nNegli anni immediatamente seguenti i L'Arc~en~Ciel pubblicano tre nuovi album. \"Ark\" e \"Ray\" vengono pubblicati contemporaneamente il 1\u00ba luglio 1999 e diventano i primi album giapponesi a essere pubblicati in contemporanea in molti altri paesi asiatici. Tutti e due raggiungono la vetta della classifica musicale Oricon, con \"Ark\" al primo posto e \"Ray\" al secondo. L'uscita di \"Ark\" e \"Ray\" segna il momento pi\u00f9 alto della carriera del gruppo (ciascuno dei due album vendette oltre due milioni di copie). Nel 2000 segue \"REAL\", rimasto per un po' di tempo l'ultimo CD contenente materiale nuovo: seguono infatti una lunga serie di compilation e remix album. L'ultima canzone dei Laruku prima di una nuova interruzione, \"Spirit dreams inside\", viene usata come sigla di coda del film \"\".\nProgetti solisti.\nDopo \"Spirit dreams inside\" i lavori del gruppo vengono interrotti e i suoi membri iniziano a lavorare per vari progetti solisti. hyde pubblica due album come solista (\"Roentgen\" e \"666\", con il nome HYDE) e ottiene un ruolo da protagonista nel film \"Moon Child\" insieme al famoso solista giapponese Gackt. Inoltre Hyde interpreta la parte di Adam nel film \"Kagen no tsuki\", basato sull'omonimo manga pubblicato anche in Italia con il titolo di \"Ultimi raggi di luna\". Ken fonda i Sons of All Pussys con Sakura, l'ex-batterista dei L'Arc~en~Ciel. Tetsu diventa \"TETSU69\" mentre Yukihiro si unisce agli acid android. Nel 2001 viene pubblicata la famosa compilation \"Clicked Singles Best 13\", contenente dodici canzoni scelte dai fan tramite un apposito sondaggio online e una tredicesima, \"Anemone\", l'unico lavoro nuovo del gruppo durante questo intervallo durato qualche anno.\nIl secondo ritorno.\nNel giugno del 2003 i L'Arc~en~Ciel sorprendono tutti con i \"Shibuya Seven Days\", una serie di sette concerti a Tokyo, durante i quali annunciano la pubblicazione di un nuovo album nell'anno seguente. Nel febbraio del 2004 esce, dopo pi\u00f9 di tre anni, il nuovo singolo \"READY STEADY GO\", che si piazza al primo posto nella classifica Oricon e viene utilizzato come sigla di testa del famoso anime \"Fullmetal Alchemist\". A marzo viene pubblicato un altro singolo, \"\u77b3\u306e\u4f4f\u4eba\" (\"Hitomi no Juunin\"), che ottiene lo stesso successo del precedente. Infine il 31 marzo arriva il nuovo (e lungamente atteso) album \"SMILE\". Il 2 giugno 2004 vengono presentati, insieme al singolo \u81ea\u7531\u3078\u306e\u62db\u5f85 (\"Jiyuu e no Shoutai\"), i P'UNK~EN~CIEL, una versione del gruppo leggermente modificata (come i D'ARK~EN~CIEL, un'altra versione modificata del gruppo comparsa per breve tempo nel 1996). Sotto questo nome pubblicano il singolo \"milky way\". In passato, i P'UNK~EN~CIEL suonano dal vivo una versione remixata di \"Round and Round\".\nIl concerto negli Stati Uniti.\nIl 31 luglio 2004 i L'Arc~en~Ciel debuttano negli Stati Uniti d'America con un concerto nell'ambito della manifestazione Otakon, tenuta annualmente a Baltimora, Maryland. Il concerto viene visto da circa 12.000 persone e si tiene (per la prima volta nella storia degli ospiti musicali della Otakon) in un luogo esterno alla \"convention\": la 1st Mariner Arena, vicino al Baltimore Convention Center.\nIl 31 maggio 2005 la Tofu Records, etichetta americana per Sony Music Japan, pubblica il DVD di questo concerto con il nome \"Live in U.S.A.\".\n\"AWAKE\" e prima parte del 2005.\nNel 2005 il gruppo pubblica molti singoli, tra cui \"Killing Me\", \"New World\", e \"Jyojyoushi\". Questi ultimi vengono inclusi nell'ultimo album \"AWAKE\", uscito il 22 giugno e contenente dodici tracce, inclusa \"LOST HEAVEN\" (sigla di coda del film di Fullmetal Alchemist).\nNell'agosto 2005 la \"band\" intraprende l\"'AWAKE Tour\", con date solo in Giappone. Il \"tour\" \u00e8 caratterizzato da sentimenti pacifisti che riflettono i testi di alcune canzoni dell'album. Un momento particolarmente toccante \u00e8 rappresentato dallo spiegamento di una grandissima bandiera bianca con al centro il simbolo della pace, durante \"NEO UNIVERSE\". Altri momenti memorabili sono una donna sospesa e le acrobazie durante \"Ophelia\".\nI costumi usati da Hyde durante il concerto, (peraltro lontani da quelli usati dai Laruku nel periodo visual kei) hanno sollevato qualche battibecco tra i fan. L'uniforme neo-nazista e le vesti papali utilizzate durante la \"performance\" di \"REVELATION\" rappresentavano commenti molto forti sulla societ\u00e0, mai visti in nessun altro concerto della \"band\".\nHyde spieg\u00f2 durante l'MC all'Osaka Jo Hall del 2005.08.20, che l'uniforme indossata durante la canzone AS ONE serviva come contrasto al messaggio pacifista della stessa, essendo la guerra un ostacolo alla pace. Con lo stesso concetto, l'uso di vesti papali durante la canzone REVELATION dove le liriche sottolineano l'egoismo umano indicavano nella figura religiosa un simbolo di pace. In nessuna intervista o MC \u00e8 stato mai fatto diretto riferimento ad alcuna chiesa.\nDopo che i L'Arc~en~Ciel pubblicarono l'album \"AWAKE\", usc\u00ec il nuovo singolo \"Link\" il 20 luglio, anch'esso inserito in Fullmetal Alchemist.\nAll\"'AWAKE Tour\" giapponese segue il tour \"ASIALIVE 2005\", con tappe in Corea del Sud (Seul), Cina (Shanghai) e finale in Giappone, al Tokyo Dome.\nSeconda parte del 2005 e 2006.\nDopo i due tour \"AWAKE\" e \"ASIALIVE 2005\" i membri dei L'Arc~en~Ciel tornano a dedicarsi ai loro progetti solisti. Tetsu comincia a registrare con il nuovo gruppo Creature Creature. Yukihiro si riunisce agli acid android, che pubblicano il singolo \"Let's Dance\" (5 aprile 2006). Gli acid android si uniscono ai Mucc, un altro gruppo rock giapponese e nell'aprile del 2006 tengono due concerti a Shanghai.\nHYDE compone la musica per \"Glamorous Sky\", colonna sonora dell'attesissima versione cinematografica del manga \"Nana\", nelle sale dal 31 luglio 2005 (dove, tra l'altro, la parte di Nana Osaki viene interpretata dalla cantante j-pop Mika Nakashima; inoltre questa \u00e8 la prima volta che HYDE compone una musica per un altro artista. Pubblica singoli come \"COUNTDOWN\" (sigla di coda della versione giapponese del film \"Stealth\", uscito il 5 ottobre 2005) e \"SEASON'S CALL\" (canzone di apertura dell'anime \"Blood+\", in onda dal 22 febbraio 2006). Entrambi scalano la classifica Oricon fino al primo posto. Il 26 aprile 2006 HYDE pubblica in Giappone il suo nuovo album solista, \"FAITH\", accompagnato da un tour giapponese di cinque mesi (tra aprile e agosto 2006). Dopo avere firmato un contratto con la Tofu Records vengono programmati quattro piccoli concerti negli Stati Uniti, precisamente a San Francisco e ad Anaheim. HYDE debutta negli Stati Uniti nel luglio 2006: \u00e8 il primo progetto solista dei L'Arc~en~Ciel a diventare internazionale.\nIl 25 e 26 novembre 2006 i L'Arc~en~Ciel tengono due concerti al Tokyo Dome per festeggiare il loro quindicesimo anniversario, chiamati \"15th L'Anniversary Live\". Alcune settimane prima viene creato un sondaggio sul sito ufficiale che permette ai fan di scegliere quali canzoni avrebbero voluto che fossero inserite nella scaletta. Il concerto \u00e8 stato mandato in onda il 23 dicembre 2006 sul canale satellitare giapponese WOWOW e l'8 febbraio 2007 su MTV Corea.\nIl 2007.\nIl 14 marzo arriva il nuovo singolo di Tetsu, \"Can't stop believing\", che si piazza al quarto posto della Oricon Chart. Il 30 maggio \u00e8 stato pubblicato il loro singolo \"SEVENTH HEAVEN\" (piazzatosi anche questo al primo posto della Oricon Chart) mentre la canzone \"SHINE\" \u00e8 la sigla di testa dell'anime \u7cbe\u970a\u306e\u5b88\u308a\u4eba - Seirei no Moribito. L'11 giugno parte il \"tour\" \"L'Arc~en~Ciel Tour 2007 \u300eAre you ready? 2007 fire the heart again!\u300f\", che vede i Laruku impegnati in 34 serate sparse per tutto il Giappone. Il 29 agosto \u00e8 stato pubblicato il singolo \"My Heart Draws a Dream\", usato in uno spot televisivo della casa automobilistica Subaru. \"My Heart Draws a Dream\" ha anche raggiunto il primo posto nella classifica settimanale Oricon. \"Daybreak's Bell\" (10 ottobre) \u00e8 usata come prima sigla di apertura dell'anime Mobile Suit Gundam 00. Tra il 14 novembre e il 25 dicembre \u00e8 stata disponibile un'edizione limitata del singolo \"Hurry Xmas\", mentre l'album \"Kiss\" (prima posizione nella classifica Oricon) \u00e8 stato pubblicato il 21 novembre. Inoltre il 12 settembre \u00e8 stato pubblicato il DVD del \"15th L'Anniversary Live\" e a dicembre la raccolta di videoclip \"Chronicle 3\".\nIl tour \"THEATER OF KISS\" si \u00e8 svolto dal 22 dicembre 2007 al 17 febbraio 2008.\n2008: lo sbarco in Europa.\nIl 2 aprile escono il singolo \"DRINK IT DOWN\" (usato nel videogioco per PlayStation 3 e Xbox 360 \"Devil May Cry 4\") e il DVD del concerto a Okinawa \"Are you ready? 2007 Mata Heart ni Hi wo Tsukero!\". Alla fine di gennaio i Laruku annunciano il tour \"L'7 ~Trans ASIA via PARIS~\" che, come si evince dal titolo, fa tappa a Parigi il 9 maggio: per la prima volta dalla loro fondazione, i L'Arc~en~Ciel tengono un concerto in Europa. Il concerto parigino viene inoltre trasmesso in diretta in 5 sale cinematografiche sparse per tutto il Giappone.\nAl termine del tour, il gruppo annuncia che non ci saranno pi\u00f9 concerti fino al 2011, anno in cui ricorre il 20\u00ba anniversario della fondazione del gruppo. Da questo momento, i vari membri si dedicano ai loro progetti solisti.\nIl 27 agosto viene pubblicato il singolo \"NEXUS 4 / SHINE\" (\"NEXUS 4\" viene usata come colonna sonora in una pubblicit\u00e0 della casa automobilistica Subaru), mentre \"Hurry Xmas\" viene riproposto dal 26 novembre, con annesso un DVD contenente il video della canzone.\n2009.\nIl 25 febbraio esce \"CHRONICLE 4\", raccolta dei videoclip dei singoli da \"SEVENTH HEAVEN\" a \"SHINE\", mentre alla fine dello stesso mese i Laruku annunciano l'uscita di 2 cofanetti (ognuno composto da 2 DVD) relativi al tour \"L'7 ~Trans ASIA via PARIS~\": il primo, chiamato \"DOCUMENTARY FILMS\", svela i dietro le quinte della data parigina del tour, mentre il secondo, chiamato \"LIVE IN PARIS\", contiene la registrazione dell'intero concerto; il primo cofanetto esce il 25 marzo, mentre il secondo il 20 maggio.\nIl 1\u00ba dicembre i L'Arc~en~Ciel rivelano un nuovo singolo, \"BLESS\" (canzone usata dalla TV NHK come colonna sonora delle Olimpiadi invernali di Vancouver), uscito il 27 gennaio 2010 sia in edizione limitata con DVD che in edizione standard. Lo stesso giorno Tetsu annuncia di avere cambiato nome: d'ora in poi si chiamer\u00e0 \"tetsuya\" (scritto in minuscolo nei lavori con il gruppo, mentre tutto in lettere maiuscole per i lavori da solista) e rilascia il suo primo libro.\n2010.\nDurante il 2010 i L'arc~en~Ciel suonano solo per la presentazione del loro ultimo singolo Bless il 2010.01.30 al Music Fighter. Eseguono e registrano inoltre una cover della famosa canzone \"I Love Rock n' Roll\" per promuovere la bevanda della Pepsi. Il gruppo per quest'anno \u00e8 in pausa e ognuno si dedica alla carriera solista: hyde, nei VAMPS, pubblica l'album BEAST e segue una tourn\u00e9e che lo porta dapprima attorno al Giappone e da ottobre iniziano il loro primo tour mondiale che tocca Asia, Europa e America; tetsuya pubblica i singoli \"Roulette\" e successivamente \"Looking For Light\"; Ken pubblica il mini album \"The Party\" (2010.08.04); Yukihiro, durante un Live dei VAMPS, \u00e8 stato invitato a duettare con hyde, e con il suo gruppo Acid Android esegue concerti per il Giappone.\nSuccessivamente viene pubblicato nel sito del gruppo la data 31 dicembre 2010 come fine della loro pausa e da settembre aprir\u00e0 la vendita dei biglietti per il concerto di fine anno chiamato \"L'HAPPY NEW YEAR\". Il 2011 \u00e8 l'anno del 20\u00ba anniversario del gruppo.\n2011.\nA maggio appare il video del nuovo singolo \"GOOD LUCK MY WAY\", la cui uscita \u00e8 prevista per il 29 giugno e far\u00e0 da colonna sonora al nuovo film del famoso anime Full Metal Alchemist. Escono nel frattempo le informazioni sulle date del nuovo tour \"20th L'Anniversary Tour\", che toccher\u00e0 citt\u00e0 come Hong Kong, Shanghai, Taipei, Bangkok, Londra, Parigi e Tokyo."}
{"id": "522477", "revid": "40552", "url": "https://it.wikipedia.org/wiki?curid=522477", "title": "L'Arc en Ciel", "text": ""}
{"id": "522479", "revid": "1610933", "url": "https://it.wikipedia.org/wiki?curid=522479", "title": "Airone guardabuoi", "text": ""}
{"id": "522480", "revid": "1610933", "url": "https://it.wikipedia.org/wiki?curid=522480", "title": "Guardabuoi", "text": ""}
{"id": "522481", "revid": "201394", "url": "https://it.wikipedia.org/wiki?curid=522481", "title": "Wretched/Indigesti", "text": "Wretched/Indigesti Split \u00e8 uno split album delle band italiane Wretched e Indigesti.\nNel 2000 la SOA Records, etichetta romana molto attiva nel settore dell'hardcore punk, produsse una versione revisionata del disco in cui le tracce degli Wretched furono suonate dai Cripple Bastards, mentre quelle degli Indigesti dai Comrades, ribadendo cos\u00ec l'enorme valenza di questo EP."}
{"id": "522485", "revid": "2232615", "url": "https://it.wikipedia.org/wiki?curid=522485", "title": "Cheeserolling", "text": "Il Cheeserolling (dall'inglese \"Far rotolare il formaggio\") \u00e8 una competizione sportiva basata sulla corsa.\nLa peculiarit\u00e0 della gara \u00e8 che i partecipanti si devono fronteggiare in una corsa lungo pendii fortemente scoscesi, rincorrendo una forma di formaggio che rotola.\nOrigine del gioco.\nL'origine del gioco pare sia gallese, anche se \u00e8 possibile che questa attivit\u00e0 sia gi\u00e0 stata praticata dai Romani, e ancor prima in alcuni riti pagani.\nDescrizione.\nLo scopo della gara \u00e8 correre lungo la discesa ed arrivare per primi al traguardo e poter vincere l'ambito premio, la pezza di formaggio che nella discesa raggiunge una velocit\u00e0 di 130km/h.\nQuesto sport si pu\u00f2 far rientrare in una categoria di sport estremi, in quanto \u00e8 abbastanza pericoloso. Solitamente infatti \u00e8 obbligatorio per la partecipazione alla gara l'uso del casco.\nAlcuni infortuni riportati dai partecipanti sono: Fratture della clavicola, lussazioni della spalla, distorsioni alla caviglia, fratture agli arti in generale."}
{"id": "522486", "revid": "729019", "url": "https://it.wikipedia.org/wiki?curid=522486", "title": "Battaglia di al-Qadisiyya", "text": "La battaglia di al-Q\u0101disiyya () fa parte dei conflitti intrapresi dalla giovane \"Umma\" arabo-musulmana al di fuori della Penisola Arabica, all'epoca del Califfato di \u02bfUmar b. al-Khatt\u0101b.\nStoria.\nFu combattuta nel 636 o nel 637 d. C. sul difficile fronte mesopotamico-persiano: il pi\u00f9 arduo se lo si paragona a quello siriano o egiziano, a causa dell'indubbia potenza residua dei Sasanidi persiani e dei loro antichi alleati Lakhmidi di al-H\u012bra.\nDopo la devastante sconfitta subita dagli Arabi nella cosiddetta battaglia del Ponte, detta \"Yawm Jisr\", (ottobre/novembre 634), e la limitata rivincita araba guadagnata a Buwayb (novembre 635), i musulmani ripresero l'offensiva grazie all'impegno dell'importante esponente della trib\u00f9 dei Ban\u016b Bakr ibn W\u0101\u02beil, al-Muthann\u0101 b. H\u0101ritha al-Shayb\u0101n\u012b che, per lucrare la funzione prestigiosa di \"Sayyid\" della sua gente, si era a suo tempo recato a Medina per fare atto di conversione e - con questa investitura di sicuro effetto psicologico, rafforzata dagli aiuti militari che gli furono assegnati per il suo scopo dal Califfo Ab\u016b Bakr - marciare contro i Persiani e, non secondariamente, contro il capo della propria trib\u00f9.\nLa sconfitta al Ponte lo lasci\u00f2 per\u00f2 gravemente ferito, senza che egli fosse riuscito a determinare il successo per s\u00e9 e per l'Islam in quelle regioni della Penisola Araba che erano a immediato contatto con le basse terre mesopotamiche e con l'altopiano iranico.\nUn nuovo esercito levato dal Califfo fu quindi affidato al Compagno del Profeta Muhammad, Sa\u02bfd ibn Ab\u012b Waqq\u0101\u1e63, ma mentre esso si organizzava per impegnare ancora una volta l'avversario persiano, al-Muthann\u0101 mor\u00ec per i postumi delle ferite, rimanendo per sempre agli occhi degli Iracheni il loro indiscusso e formidabile campione.\nFu quindi il solo Sa\u02bfd ibn Ab\u012b Waqq\u0101\u1e63 a marciare incontro ai suoi avversari, guidati dallo Sh\u0101hansh\u0101h sasanide Yazdegerd III e dal suo comandante Rustam che, per l'occasione, us\u00f2 come di consueto alcuni elefanti.\nI due eserciti si fronteggiarono, separati da un canale chiamato \"al-\u02bfAt\u012bq\" (il Profondo), e i combattimenti cominciarono il giorno dopo, quando l'esercito persiano ebbe oltrepassato di notte il corso d'acqua (muharram 15 o 16 dell'Egira, equivalente al febbraio 636 o al 637), entrando in contatto con i musulmani arabi che, sul campo, ubbidivano a Kh\u0101lid ibn \u02bfUrfuta, dal momento che Sa\u02bfd era impossibilitato a cavalcare, e fra le cui file combatt\u00e9 con valore l'antico \"falso profeta\" Tulayha b. Khuwaylid - sconfitto da Kh\u0101lid ibn al-Wal\u012bd nella \"guerra della \"ridda\"\" - convertitosi ormai all'Islam.\nFallito un tentativo di negoziato, la battaglia si svilupp\u00f2 con inaudita virulenza per 3 giorni. Morto in combattimento Rustam, i Persiani (molti dei quali si dice combattessero incatenati per costituire un insormontabile baluardo contro gli attacchi nemici) ricevettero una devastante sconfitta che consegn\u00f2 nelle mani arabe lo stendardo imperiale, detto \"Drafsh-i K\u0101wiy\u0101n\" e, di fatto, apr\u00ec alle armate islamiche le porte del vero e proprio territorio occidentale persiano."}
{"id": "522489", "revid": "726373", "url": "https://it.wikipedia.org/wiki?curid=522489", "title": "\u00c9X-Driver", "text": " \u00e8 un manga di K\u014dsuke Fujishima da cui \u00e8 stata tratta una serie OAV di 6 episodi prodotta da Bandai Visual e Xebec. In seguito, sono stati prodotti un lungometraggio e un settimo OAV, prequel, intitolato \"\u00e9X-Driver: Nina &amp; Rei Danger Zone\".\nIn Italia, i primi 6 OAV (1 AI vs RECIPRO, 2 On And On, 3 No Problem, 4 Regulations of Love (\u00e9X-Rider), 5 Crossroads, 6 The Last Mile) sono stati pubblicati da Panini Video in 2 DVD.\nVenne realizzato anche un lungometraggio, intitolato \"Ex-Driver \u2013 Nina e Rei Danger Zone\".\nTrama.\nIn un futuro prossimo, in cui il traffico \u00e8 regolato da un sistema informatico e le automobili sono automatizzate, la sicurezza totale sembra ancora un'utopia. Capita fin troppo spesso che i computer posti alla guida dei nuovi veicoli elettrici vadano in avaria, scatenandosi in una folle corsa che potrebbe mettere in pericolo i passeggeri e i passanti. Per questo \u00e8 stato costituito il corpo degli \u00e9X-Driver, gli ultimi piloti in grado di guidare le vecchie automobili a benzina, gli unici professionisti del volante capaci di riportare l'ordine dove l'intelligenza artificiale fallisce.\nAuto.\nOnnipresenti nell'opera sono le AIcars (pronuncia, dall'inglese, ei-ai-cars), ovvero le automobili governate dai sistemi informatici di controllo del traffico.\nLe principali auto utilizzate dalla squadra degli \u00e9X-Driver di Tokyo sono una Lotus Europa, una Subaru Impreza, una Lancia Stratos, una Caterham Seven. In una puntata si notano inoltre una Lamborghini Countach ed una Daihatsu Midjet II. In un altro episodio, ancora, \u00e8 presente una moto Ducati Desmo 900 Super Sport, appartenente, questa, al gruppo degli \u00e8X-Rider (simili agli \u00e9X-Driver con la differenza che invece di pilotare auto, usano motociclette)."}
{"id": "522490", "revid": "14149", "url": "https://it.wikipedia.org/wiki?curid=522490", "title": "Nazionale di calcio nordcoreana", "text": ""}
{"id": "522493", "revid": "287204", "url": "https://it.wikipedia.org/wiki?curid=522493", "title": "Nazionale di calcio delle Antille Olandesi", "text": "La nazionale di calcio delle Antille Olandesi \u00e8 stata la rappresentativa nazionale calcistica dell'omonimo arcipelago: \u00e8 stata iscritta alla FIFA e alla CONCACAF e la federazione che la controlla \u00e8 la Nederlands Antilliaanse Voetbal Unie. \u00c8 stata fondata nel 1948 e si \u00e8 sciolta nel 2010.\nNon ha mai raggiunto la qualificazione per alcuna delle principali competizioni internazionali.\nLa miglior posizione raggiunta nel ranking FIFA \u00e8 stata la 98\u00aa nel dicembre 1992.\nStoria.\nPrima del 1948 esisteva una rappresentativa ufficiale di Cura\u00e7ao che in quell'anno \u00e8 entrata a far parte della nuova squadra delle Antille Olandesi.\nCon la dissoluzione delle Antille Olandesi nell'ottobre del 2010, la Nazionale di Cura\u00e7ao \u00e8 stata considerata dalla FIFA come successore naturale delle Antille Olandesi.\nCuriosit\u00e0.\nNel 1963 la nazionale delle Antille Olandesi \u00e8 stata campione del mondo non ufficiale per quattro giorni, battendo il Messico e perdendo poi il titolo contro la Costa Rica.\nPartecipazioni ai tornei internazionali.\nCampionato CONCACAF.\nLe \"Antilopen\" hanno partecipato al Campionato CONCACAF, l'antenato della Gold Cup, per quattro volte e in due edizioni - nel 1963 e nel 1969 - si sono classificate al terzo posto.\nCoppa dei Caraibi.\nLa nazionale delle Antille Olandesi ha partecipato alla Coppa dei Caraibi in due occasioni, fermandosi sempre al primo turno.\nCampionato CCCF.\nLe Antille Olandesi hanno disputato quattro edizioni del Campionato centroamericano e caraibico di calcio, terminando al secondo posto nel 1960. In altre tre occasioni hanno partecipato ma divise nelle due dipendenze maggiori, ovvero Cura\u00e7ao e Aruba.\nGiochi panamericani.\nGli antillani hanno partecipato ai Giochi panamericani in una sola occasione, nel 1955, conquistando la medaglia di bronzo."}
{"id": "522494", "revid": "121750703", "url": "https://it.wikipedia.org/wiki?curid=522494", "title": "Brat Pack", "text": "Il brat pack (letteralmente, la \"banda di monelli\") \u00e8 stato un gruppo di attori e attrici statunitensi attivi durante gli anni ottanta che divennero molto popolari interpretando film con tematiche adolescenziali dell'epoca. Per estensione indica anche il particolare genere cinematografico, o persino allo stile di vita che vi veniva rappresentato. I registi rappresentativi del genere furono John Hughes e Joel Schumacher (in particolare, lo \"stile John Hughes\" \u00e8 un'espressione con cui talvolta ci si riferisce ai film del \"brat pack\").\nStoria.\nL'espressione \"brat pack\" fu introdotta da David Blum in un celebre articolo sulla rivista \"New York\" del 10 giugno 1985 (pp.\u00a040\u201347), ed era un gioco di parole su \"Rat Pack\", espressione, coniata da Lauren Bacall, che identificava gli artisti del gruppo di Frank Sinatra e Dean Martin.\nSulla scia del \"Brat Pack\", verso la fine degli anni ottanta, ci si inizi\u00f2 a riferire col nomignolo di \"Brit Pack\" a un gruppo di giovani attori britannici emergenti come Gary Oldman, Tim Roth, Colin Firth e Daniel Day-Lewis.\nSempre sull'onda del \"Brat Pack\", a partire dagli anni novanta, si \u00e8 riunito un gruppo di attori comici capeggiati dalla figura di Ben Stiller che ha assunto il nome di \"Frat Pack\".\nAttori.\nGli attori che vengono generalmente associati al \"brat pack\" sono:\nAltri attori che parteciparono con ruoli importanti in film di quella generazione sono:"}
{"id": "522495", "revid": "1543377", "url": "https://it.wikipedia.org/wiki?curid=522495", "title": "Nazionale di calcio di Cuba", "text": "La nazionale di calcio di Cuba (spagnolo: \"Selecci\u00f3n de f\u00fatbol de Cuba\") \u00e8 la squadra di calcio che rappresenta Cuba nelle varie competizioni ufficiali o amichevoli riservate a squadre nazionali ed \u00e8 posta sotto l'egida dell'Asociaci\u00f3n de F\u00fatbol de Cuba.\nPartecip\u00f2 al mondiale 1938, riuscendo a superare il primo turno contro la , vincendo la ripetizione del match con il punteggio di 2 a 1 (la prima partita fin\u00ec 3-3 dopo i tempi supplementari ed a quell'epoca il regolamento non contemplava i calci di rigore). Nel turno successivo, ai quarti di finale, sub\u00ec un perentorio 8-0 dalla . Successivamente, Cuba sfior\u00f2 l'accesso al Mondiale 1982, quando giunse quarta nel proprio girone eliminatorio, a soli due punti dal qualificato .\nUltimamente la selezione cubana sta raccogliendo diverse gratificazioni in campo continentale: ha vinto la Coppa dei Caraibi (2012) ed \u00e8 arrivata tre volte seconda nella stessa competizione (1996, 1999 e 2005), ha messo in difficolt\u00e0 la durante le Qualificazioni al campionato mondiale di calcio 2006, uscendo di scena solamente per la regola dei gol in trasferta, ed \u00e8 arrivata ai quarti di finale della Gold Cup 2003, della Gold Cup 2013 e della Gold Cup 2015. Nonostante tutto, lo sport preferito dai cubani rimane il baseball.\nNella classifica FIFA la migliore posizione raggiunta \u00e8 stata la 46\u00aa nel novembre 2006, mentre la peggiore la 182\u00aa, raggiunta in pi\u00f9 occasioni. Occupa il 179\u00ba posto.\nStoria.\nNon si hanno molte notizie sulle origini del calcio cubano. Alcune fonti riportano l'11 dicembre 1911 come data della prima partita ufficiale giocata sull'isola tra lo Sporting Club Hatuey e il Rovers Athletic Club al Campo Palatino di L'Avana, ma la Asociaci\u00f3n de F\u00fatbol de Cuba nasce solo molti anni pi\u00f9 tardi, nel 1924.\nNel 1930 viene costituita ufficialmente la nazionale di calcio cubana, che fa il suo esordio vincendo 3-1 in casa con la Giamaica britannica ai Giochi centramericani e caraibici. Jos\u00e9 Tapia guida per primo la squadra, vincendo la competizione davanti a e . Nello stesso anno si gioca il campionato del mondo 1930 in Uruguay, ma Cuba non pu\u00f2 iscriversi poich\u00e9 la Federazione non \u00e8 ancora affiliata alla FIFA.\nL'affiliazione avviene nel 1932 e cos\u00ec Cuba \u00e8 abilitata a partecipare alle Qualificazioni al Mondiale 1934, venendo inserita nel gruppo 11. Nella prima fase elimina (1-3, 1-1, 6-0) ma nel turno successivo viene estromessa dal (3-2, 5-0, 4-1).\nLa nazionale cubana ha vissuto il suo periodo di maggior successo negli anni '70 del XX secolo, in cui grazie al lavoro tecnico tattico dell'allenatore nordcoreano Kim Yong-ha, riusc\u00ec ad ottenere risultati di prestigio come la vittoria nei XI Giochi centramericani e caraibici ed il terzo posto nei VI Giochi panamericani.\nStadio.\nLa Nazionale cubana gioca principalmente le partite in casa all'Estadio Pedro Marrero di L'Avana. \u00c8 un impianto sportivo polivalente (ma prestato soprattutto al calcio) costruito tra il 1929 e il 1930 con il nome di \"Gran Estadio Cervecer\u00eda Tropical\" (o, familiarmente, \"La Tropical\") e pu\u00f2 ospitare fino a spettatori. Dopo la rivoluzione \u00e8 stato intitolato a Pedro Marrero Aizpur\u00faa, giovane castrista morto durante l'assalto alla Caserma Moncada.\nImpianto meno utilizzato \u00e8 invece l'Estadio Panamericano, sede dei Giochi panamericani 1991, a discapito della sua maggiore modernit\u00e0 e capienza ( spettatori).\nPalmar\u00e8s.\nCoppa dei Caraibi: 1\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite valevoli per le qualificazioni ai mondiali 2022.\n\"Statistiche aggiornate al 2 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nClassifica aggiornata al 16 dicembre 2012. Il grassetto indica giocatori ancora in attivit\u00e0.\nDefezioni.\nCome anche negli altri sport sono diversi i calciatori cubani fuggiti dal loro Paese, molti dei quali durante tornei con la Nazionale. Naturalmente, dato che per motivi politici non \u00e8 consentito convocare chi gioca in altri Campionati, i suddetti calciatori perdono la possibilit\u00e0 di rappresentare l'isola.\nGi\u00e0 nel 1998 Eduardo Sebrango decide di voler continuare la carriera da calciatore in Canada, mentre l'anno successivo il giovane Rodney Valdes abbandona la squadra durante i Giochi panamericani. I primi a disertare negli anni 2000 sono invece Rey \u00c1ngel Mart\u00ednez e Alberto Delgado, che durante il ritiro nella Gold Cup 2002 sono fuggiti dall'albergo di residenza. Analogamente nel 2005 Maykel Galindo, sempre durante la Gold Cup, sparisce prima dell'inizio del torneo. Lo imitano poi nel 2007 il centrocampista Osvaldo Alonso, capitano della Nazionale olimpica, e soprattutto Lester Mor\u00e9, primatista di sempre per gol segnati in Nazionale A. Nel 2008 sono addirittura nove i calciatori a fuggire: Pedro Faife, Reinier Alc\u00e1ntara e sette membri della squadra olimpica. Infine tra il 2011 e il 2012 lasciano la Nazionale Yosniel Mesa, Reysander Fern\u00e1ndez ed altri quattro giovani atleti, pi\u00f9 lo psicologo Abreu S\u00e1nchez."}
{"id": "522496", "revid": "118698291", "url": "https://it.wikipedia.org/wiki?curid=522496", "title": "Naxi", "text": "I naxi (o anche nakhi; cinese: ) sono uno dei gruppi etnici tra le 56 minoranze riconosciute ufficialmente dalla Repubblica popolare cinese.\nSono censiti circa n\u00e0x\u012b, concentrati essenzialmente nel distretto di Gucheng ( \"Li Jiang Gu Cheng Qu\") e nel paese autonomo di Yulong ( \"Yulong N\u00e0x\u012bzu Zi Zhi Xian\") che assieme costituiscono formalmente la citt\u00e0-prefettura di Lijiang ( \"Lijiang N\u00e0x\u012bzu Zi Zhi Zian\") della provincia dello Yunnan, ed il nome cinese della lingua naxi \u00e8 \"n\u00e0x\u012byu\" .\nOltre ai naxi della regione di Lijiang si registrano comunit\u00e0 minori nel sud-ovest della provincia del Sichuan ed in territorio tibetano.\nI primi documenti diffusi in occidente inerenti alla cultura n\u00e0x\u012b, risalgono agli studi enciclopedici del botanico Joseph Rock (1952, 1963, 1972, e cos\u00ec via) ed al romanzo di Peter Goullart (1955).\nPeter Goullart, medico taoista di origine russa, descrisse nel suo libro \"Forgotten Kingdom\" la vita e le usanze dei n\u00e0x\u012b di Lijiang e della regione circostante; Joseph Francis Charles Rock (Vienna 1884 \u2013 Honolulu 1962) esploratore e botanico, sost\u00f2 e visse presso Lijiang, nei vicini villaggi di Labao () e Nguluko (, \"Yuhu\") scrivendo numerosissimi articoli, un dizionario enciclopedico della lingua n\u00e0x\u012b in 2 volumi, un dizionario enciclopedico sul culto dei Naga i due volumi e una monografia storica sui n\u00e0x\u012b in due volumi, traducendo e collezionando molti manoscritti originali attualmente conservati presso diversi enti (Harvard Yengching Library Museum; West Deutsche Bibliothek \u2013 Marburg/Lahn; Library of Congress).\nAll'interno della minoranza etnica n\u00e0x\u012b, il governo cinese ha classificato il popolo Mosuo (o Moso), sebbene le differenze culturali, linguistiche e storiche tra naxi e mosuo siano incontrovertibili.\nI naxi sono depositari della tradizione religiosa Dongba (), nonch\u00e9 della tradizione pittografica omonima e di una florida espressione artistica e culturale.\nLingua.\nLa lingua naxi viene classificata fra quelle della famiglia tibeto-birmana.\nDal punto di vista prettamente grammaticale la lingua n\u00e0x\u012b \u00e8 stata studiata e descritta da:\nLa lingua n\u00e0x\u012b \u00e8 monosillabica, con sillabe aperte (senza consonanti finali), generalmente strutturate secondo lo schema C + ( G ) + V, dove C \u00e8 una consonante, G una semivocale /w/ o /j/ e V una vocale.\nNonostante questo semplice schema sillabico essa risulta foneticamente molto complessa, cos\u00ec come si evince sia dai risultati dei recenti studi di Alexis Michaud sulla fluttuazione tonale nelle sillabe, la riassociazione tonale, il comportamento delle neutralizzazioni, la replicazione sillabica, l'esistenza ed il comportamento del IV tono ascendente nella lingua n\u00e0x\u012b, sia dagli studi enciclopedici sui n\u00e0x\u012b del botanico Joseph Rock e di Peter Gullart\nDal punto di vista linguistico la grammatica segue a grandi linee gli schemi linguistici prototibetani - birmani con alcune caratteristiche palesi: il verbo \u00e8 sempre posto nella parte finale del periodo, vi sono molte posposizioni casuali, comprese le marcature del caso ergativo ed antiergativo: la struttura del sintagma nominale \u00e8 generalmente del tipo [nom + agg. + dim. + numerale + classificatore/misuratore].\nIl modello del periodo verbale della lingua N\u00e0x\u012b \u00e8 riconducibile alle lingue yi/lolo (ad esempio hani, lisu e lahu) ed \u00e8 strutturato secondo la concatenazione SOV [Sogg. + Ogg. + Verbo], ed in questo schema i verbi principali tendono ad assumere l'ultimo posto nella concatenazione della frase, nella quale magari si susseguono verbi ausiliari e particelle modali; il n\u00e0x\u012b non presenta alcuna forma passiva, sebbene alcuni studiosi asseriscano il contrario.\nSulla base dei dati ricavati dagli studi linguistici condotti tra il 1950 ed il 1956 (Commissione cinese per lo studio delle etnie e delle minoranze non han), di cui alcuni risultati sono stati pubblicati successivamente (He Jiren, Jiang Zhuyi, 1985), la lingua n\u00e0x\u012b \u00e8 stata suddivisa in due aree dialettali principali, occidentale ed orientale.\nAttualmente coloro che appartengono all'area dialettale orientale sostengono e rivendicano di essere un popolo proprio, non n\u00e0x\u012b, e propongono per il riconoscimento della loro nazionalit\u00e0 sotto il nome di \u6469\u68ad moso: brevemente, i mosuo (e/o moso, \u6469\u4e9b moxie) sono i nomi usati formalmente nelle cronache cinesi a partire dalla dinastia Tang (618 \u2013 907), nome che \u00e8 stato ufficialmente sostituito nel 1949 dal termine n\u00e0x\u012b.\nAll'interno dell'area dialettale occidentale, dunque nella regione di Lijiang sono distinguibili 3 varianti dialettali principali (Pinson, 1998; Michaud, 2006, 2007):\nIl buddhismo tibetano ha influenzato profondamente ogni aspetto della cultura del popolo naxi, le cui origini sembrano tibetane, cos\u00ec come per la tradizione religiosa n\u00e0x\u012b, chiamata Dongba o Tompa, di evidente matrice B\u00f6n tibetana prebuddhista. L'influenza tibetana \u00e8 anche evidente nella lingua parlata naxi e nelle sue forme scritte, costituite da tre modalit\u00e0:\nAll'interno del corpus di pittogrammi compaiono evidenti le contaminazioni dal Tibetano, specialmente nell'ambito religioso, campo in cui spicca l'equivalenza di Dongba Shilo - capostipite della religione Dongba/Naxi con sTon pa gshen rab \u2013 capostipite della religione B\u00f6n tibetana prebuddhista; vi sono poi anche alcuni casi per termini riferiti a piante ed animali (Li Lincan, Zhang Kun et al, 1953: 135, Fang Guoyu, He Zhiwu 1995: 167, Michaud 2007).\nAttualmente, per quanto concerne il n\u00e0x\u012b parlato, le analisi dialettologiche di Alexis Michaud hanno messo in evidenza una fortissima cinesizzazione della lingua, in particolare il lavoro dedicato principalmente al dialetto del villaggio di \u0100 Sh\u00e8r (Naxi: 2\u00c4 1sh\u0115r 2b\u00e4 1na 2w\u00f9a, toponimo cinese mandarino: \u51b7\u4e0d\u7f57, pinyin: Lengbuluo), la variet\u00e0 dialettale pi\u00f9 conservativa e maggiormente restia nei confronti di adozioni dalla lingua cinese hanno messo in luce la presenza di circa 1.000 parole appartenenti al vocabolario cinese sia mandarino, sia dal dialetto regionale dello Yunnan.\nI toni.\nLa lingua n\u00e0x\u012b presenta 4 toni:\nL'ortografia per la rappresentazione dei toni, come per le lingue hmong, \u00e8 stata adattata alla caratteristica delle sillabe aperte, adottando l'utilizzo di 3 consonanti: (Pinson, 1998)\nPer il tono /33/, il pi\u00f9 comune, non \u00e8 stata adottata alcuna ortografia, (Pinson, 1988; Matisoff, 2003)\nNel corso di questi ultimi decenni sono state tuttavia utilizzate altre forme ortografiche per la trascrizione dei toni della lingua n\u00e0x\u012b cos\u00ec riassumibili:\nSistemi di scrittura.\nIl popolo Naxi ha sviluppato una tradizione manoscritta settoriale esclusivamente religiosa, essenzialmente espressasi in manoscritti di pagine di pairo locale rilegati sul fianco sinistro.\nLe pagine sono scritte con uno stilo imbevuto nell'inchiostro, sia in un sistema pittografico detto Dongba, nome direttamente derivato dalla tradizione religiosa omonima, sia in un sistema sillabico detto Geba.\nScrittura pittografica Dongba.\nIl popolo Naxi \u00e8 depositario dell'unica scrittura pittografica ancora oggi vivente, il cui nome, \"Dongba\", deriva dall'omonima tradizione religioso-sciamanica, alle cui cerimonie e rituali \u00e8 dedicata la stragrande maggioranza dei testi manoscritti.\nI pittogrammi semplici.\nIl sistema di scrittura pittografico presenta un congruo numero di pittogrammi \"semplici\", ossia significanti che rappresentano un'unica entit\u00e0, come un oggetto, una pianta, un animale, una realt\u00e0 della natura, un uomo, oppure una parte o un dettaglio dei precedenti.\nSpesso ad ogni singolo pittogramma semplice non corrisponde n\u00e9 una ed una sola lettura (polifonia) n\u00e9 un solo significato (polisemia).\nI pittogrammi composti.\nPi\u00f9 pittogrammi semplici possono essere accostati per la composizione di un'unit\u00e0 pittografica complessa detta pittogramma composto.\nI pittogrammi di fusione.\nL'accostamento di pi\u00f9 pittogrammi spesso si esaspera con il contatto o l'inscrizione delle diverse unit\u00e0 grafiche intorno ad un nucleo significante principale, con la creazione dei cosiddetti pittogrammi di fusione.\nUtilizzo fonetico dei pittogrammi.\nI pittogrammi possono essere utilizzati per il loro valore fonetico, e dunque usati per comporre le sillabe delle parole in lingua Naxi.\nSpesso, ad un pittogramma con valore semantico, viene associato uno o pi\u00f9 segni per la determinazione fonetica, anche per la disambiguare tanto la lettura quanto l'interpretazione dello stesso pittogramma iniziale, dato che il sistema di scrittura Dongba \u00e8 ricco di segni polisemantici e polifonici.\nLa scrittura sillabica Geba.\nI manoscritti appartenenti alla tradizione religiosa Dongba mostrano ed attestano due tipi di scrittura: una scrittura pittografica detta Dongba, ed una scrittura sillabica o sillabo-grafica, detta Geba.\nIl nome Geba deriva dal Naxi Go-baw = adepto, discepolo, ed \u00e8 stato assunto ad indicare il sistema di scrittura sillabico attingendo direttamente alla tradizione Naxi inerente alle origini della scrittura.\nNel corpus manoscritto Dongba vi \u00e8 un sottogruppo di testi interamente scritti in Geba, i quali sono \"leggibili\" dai sacerdoti Dongba, ma incomprensibili e non interpretabili.\nSecondo il Rock (Rock J., 1972) questo \u00e8 dovuto al fatto che i testi redatti in Geba siano la trascrizione in Naxi dei mantra tibetani di origine Bon, a loro volta derivati da testi Dharani.\nEssi costituiscono, secondo questo punto di vista, una sorta di formule magiche, in cui il valore sonoro rappresenta e riproduce una particolare vibrazione capace di far entrare il sacerdote che ne recita le sillabe in risonanza con determinate entit\u00e0.\nL'incomprensibilit\u00e0 del testo sarebbe dunque motivata:\nCultura.\nLa cultura Naxi \u00e8 un esempio evidente di multi-culturalismo, e riflette in ogni sua espressione gli apporti multiculturali e multietnici che i gruppi umano Naxi di Lijiang ricevettero durante i secoli di storia, in un alternarsi continuo di potenze politiche ed influenze culturali esterne, tra le quali giocarono ruolo primario il Tibet, la Cina, la Mongolia, il regno di Nanzhao ed il regno di Dali.\nUn esempio ancora vivente, risultato di tale processo di convivenza e fusione di elementi eterogenei \u00e8 costituito dal ciclo di affreschi di Baisha, momento pittorico dell'arte scara Naxi in cui \u00e8 registrata la compartecipazione di artisti Han, Tibetani e Naxi; essi diedero cos\u00ec vita ad un ciclo pittorico in cui convivono elementi religiosi appartenenti alle diverse tradizioni.\nArte.\nLa patria dei Naxi \u00e8 dominata fondamentalmente da 2 caratteristiche geografiche fondamentali: le montagne ed i fiumi. Le vette del monte Haba e della Montagna del Drago di Giada sono entrambe ghiacciai perenni e raggiungono i 6000 metri di altezza, torreggiando e sovrastando tutto il paesaggio circostante. Tra le due montagne scorre possente ed energico il Golden Sand River, meglio conosciuto con il nome di Yangtze, ma la regione \u00e8 anche attraversata dai fiumi Mekong, Salween e Yalong.\nGrande montagna e grande acqua sono dunque i \u201ctemi\u201d dominanti l'ambiente in cui i Naxi si stabilirono e svilupparono la loro millenaria cultura, dunque questi temi si trovano riflessi e dominano la vita dei Naxi, antica ed attuale, cos\u00ec come Grande montagna e grande acqua sono temi ricorrenti e fondamentali dell'arte tradizionale, della religione, della letteratura, dell'artigianato, del canto e della musica, dell'arte tessile, e di ogni espressione artistica e culturale del popolo Naxi.\nLa storia della regione di Lijiang \u00e8 molto complessa ed articolata, cos\u00ec come la storia della cultura e dell'espressione artistica; quanto storicamente accaduto, con l'alternaza di leadership politiche, di influenze esterne, di stretti intrecci tra i gruppi Naxi, i clan ed i gruppi tribali locali circostanti, \u00e8 quello che oggi viene riflesso dall'evidente grado di multi-culturalismo della societ\u00e0, della cultura dei Naxi.\nSecondo quanto emerso dai recenti studi di McKhann, per la preparazione e l'allestimento della mostra di arte Dongba \"Icon and Tranformation: (Re)Imaginings in Dongba Art\" l'arte Dongba moderna \u00e8 strettamente legata ed ispirata alle iconologie ed iconografie della tradizione, tra cui spiccano\ne gli artisti Dongba contemporanei, come He Kaiquiang (??? - 2001) - He Zhiwu (1930 - 1994) - Zhang Yunling e Yang Fuquan, tendono ad una ri-immaginazione e ri-contestualizzazione dei pittogrammi e delle tematiche della tradizione Dongba e della mitologia Naxi nel contesto storico contemporaneo, oltre ad un utilizzo \"creativo\" degli stessi pittogrammi per la rappresentazione luminosa, gioiosa e serena della vita quotidiana, operando dunque un \"processo di de-sacralizzazione del pittogramma adesso diventuo espressione artistica mondana\".\nMusica.\nLa musica Naxi \u00e8 vecchia di oltre 500 anni e si \u00e8 sviluppata dagli stili culturali delle dinastie Tang, Song e Yuan e da influenze culturali tibetane, creando un proprio stile del tutto unico.\nArchitettura.\nCon elementi architetturali propri della cultura Han e di quella tibetana, le case dei Naxi sono costruite in uno stile vernacolare, con pochi dettagli e molta sobriet\u00e0. Fanno eccezione i notevoli elementi decorativi sulle porte di entrata.\nReligione.\nCon il nome Dongba (Naxi: \u00b2dto\u00b9mba, cinese: \u4e1c\u5df4, pinyin: Dong Ba) si intende principalmente sia la tradizione religiosa e sciamanica dei Naxi di Lijiang, sia il sacerdote stesso di tale religione.\nPer quanto concerne la tradizione religiosa, essa risulta essere un insieme di tradizioni appartenenti alla cultura del popolo Naxi, mentre per quanto concerne il sacerdote sciamano, egli \u00e8 la figura centrale di tutta la parte \"pratica\" della religione Dongba, ed adempie alle cerimonie proprie della suddetta tradizione, si dedica alla compilazione dei manoscritti che recita cantando e danzando nei rituali specifici.\nI termine Dongba dunque \u00e8 un nome polivalente, ma i suoi significati e le sue accezioni non si limitano alle due appena accennate, e ne contempla altre che possono essere riassunte e schematizzate come segue:\nQuest'ultimo aspetto, tuttavia, \u00e8 ampiamente dibattuto poich\u00e9 non \u00e8 chiaro se questo tipo di espressione artistica possa essere considerata come 'genuinamente Dongba', poich\u00e9 nella produzione dei manufatti \u00e8 in molti casi evidente che sia stata attuata una mera copia dei motivi iconografici Dongba, senza tuttavia conoscenza dei motivi iconologici ed i significati profondi che sussumono e condizionano le altre espressioni artistiche Dongba.\nMalgrado oggi sia la tradizione Dongba (ed in questo caso ad intendere ogni significato del termine nella sua polivalenza) sia la minoranza etnica Naxi ed il popolo Moso siano al centro di un sempre crescente interesse da parte di studiosi, non vi \u00e8 molta bibliografia specifica su entrambi gli \"argomenti\", e quella che \u00e8 stata scritta, spesso non \u00e8 facilmente reperibile, soprattutto contando che una buona parte della documentazione \u00e8 in lingua cinese.\nFestivit\u00e0.\nI Naxi celebrano la \"Festivit\u00e0 della Torcia\", con cadenza annuale (24 giugno) e il Sanduo (8 febbraio)."}
{"id": "522497", "revid": "287204", "url": "https://it.wikipedia.org/wiki?curid=522497", "title": "Barca (disambigua)", "text": ""}
{"id": "522498", "revid": "416175", "url": "https://it.wikipedia.org/wiki?curid=522498", "title": "Precinema", "text": "Col termine pre-cinema si intendono tutti quegli esperimenti e intrattenimenti legati alla proiezione di immagini ed al movimento illusorio databili dall'antichit\u00e0 fino alla prima proiezione pubblica di cinematografo, organizzata dai fratelli Lumi\u00e8re il 28 dicembre 1895. Il momento di inizio del \"cinema\" \u00e8 controverso e solo nelle rappresentazioni dei Lumi\u00e8re si trovano tutti gli elementi che mettono d'accordo ogni studioso: la proiezione, l'uso di fotografie \"in movimento\", lo scopo di intrattenimento, la presenza di un pubblico pagante e la fruizione collettiva contemporanea.\nIl mondo delle proiezioni.\nLa suggestione delle proiezioni ha origini molto remote che risalgono alla preistoria, alla mesopotamia, all'Egitto e sicuramente, come primo esempio del mondo antico, all'estremo oriente. Se ne trova traccia anche nel mito della caverna di Platone, dove le ombre proiettate ai prigionieri sono metafora dell'intero mondo \"dell'opinione\", cio\u00e8 il sentire comune avulso dal pensiero filosofico, oppure nel mito della nascita della pittura, redatto da Erodoto, dove la figlia di un vasaio, per conservare l'immagine dell'amato in partenza per la guerra, ne disegn\u00f2 il profilo copiandone l'ombra sul muro. Aristotele nel IV secolo a.C. scrisse come aveva visto un'eclissi proiettata sul terreno attraverso i fori di un colino.\nLo spettacolo delle ombre cinesi viene tradizionalmente fatto risalire al II secolo a.C., di cui una probabile filiazione sono state le ombre giavanesi, ma il filosofo Mozi aveva gi\u00e0 osservato e messo per iscritto il fenomeno della proiezione capovolta di un paesaggio esterno se filtrata in una camera oscura attraverso un piccolo foro (stenoscopia). Al cinese Ting Huan, nel 180 d.C. circa, spetta anche la creazione di un elementare zootropio.\nDispositivi ottici.\nFra le curiosit\u00e0, gli spettacoli a pagamento delle fiere di paese, esistono fin dal XVII secolo i dispositivi ottici, frutto di intuizioni documentate almeno dalla fine del XV secolo (camera oscura leonardiana).\nLanterna magica.\nLa lanterna magica era uno strumento di semplice utilizzo che potrebbe essere paragonato al moderno proiettore di diapositive. L'invenzione \u00e8 stata attribuita ad alcuni noti inventori o studiosi del XVII secolo: al padre Athanasius Kircher, il quale ne descrisse il funzionamento in \"Ars Magna Lucis et Umbrae\", al matematico astronomo e fisico olandese Christiaan Huygens, in un cui manoscritto del 1659 si trova un riferimento, fra le altre sue invenzioni, a uno strumento che egli stesso definisce \"lanterna magica\", e all'ottico don Matteo Campani il quale l'avrebbe costruita nel 1678.\nIl meccanismo di funzionamento era intuitivo: i disegni da mostrare venivano inseriti in un apposito alloggiamento della macchina, che li proiettava su una parete o su uno schermo appositamente predisposto.\nLa lanterna si prestava ai pi\u00f9 svariati utilizzi, infatti fu utilizzata fin dall'inizio sia per scopi educativi (raccontare, ad esempio, la Bibbia col supporto di immagini colorate a tutto schermo), sia di intrattenimento. Col tempo si cap\u00ec che oltre la semplice proiezione si potevano riprodurre movimenti elementari. Alcune di queste semplici \"animazioni\" consistevano nel far scorrere dei vetri dipinti davanti all'obiettivo; usare sorte di ombre cinesi mosse con leve e fili; oppure usare immagini appositamente realizzate, formate da parti che potevano essere mosse da apposite levette, ad esempio gli occhi o le braccia di una figura umana; era cos\u00ec possibile ottenere degli \"effetti speciali\" primordiali.\nL'invenzione della fotografia infine, nel 1826, principalmente per opera di Joseph Nic\u00e9phore Ni\u00e9pce, pose le premesse per un ulteriore sviluppo. Se si fosse trovato il modo di far passare davanti all'obiettivo delle fotografie scattate in successione si sarebbe potuto riprodurre la realt\u00e0. Sar\u00e0 l'idea vincente dei fratelli Lumi\u00e8re.\nMondo nuovo.\nIl Mondo nuovo era un apparecchio simile nel funzionamento alla lanterna magica, per\u00f2 le immagini, invece che essere proiettate da una scatola verso l'esterno, erano fruibili guardando dentro la scatola stessa. Si trattava di uno strumento diffuso nelle feste di paese, dove gli ambulanti facevano guardare a pagamento le immagini nella scatola, spesso mosse tramite fili, come le marionette. A differenza della lanterna magica quindi il mondo nuovo era un dispositivo diurno, che poteva essere usato anche alla luce del sole e all'aperto, ed ebbe un fondamentale ruolo nella divulgazione degli eventi storici soprattutto legati alla Rivoluzione francese negli strati pi\u00f9 bassi della popolazione.\nUn altro tipo di intrattenimento popolare, per certi versi simile al futuro spettacolo cinematografico, era il panorama, grandi stanze rotonde coperte da disegni che simulavano vedute a 360\u00b0.\nTaumatropio.\nNel 1824 fu inventato il taumatropio. Composto da un dischetto di cartoncino, fissato a due fili e disegnato da entrambe le parti con soggetti destinati a integrarsi a vicenda, facendo girare velocemente il disco (1/25 di secondo), le immagini si sovrappongono creando cos\u00ec l'illusione di movimento. Esempi tipici sono l'uccellino e la gabbia o il vaso e i fiori.\nFenachistoscopio.\nIl Fenachistoscopio fu inventato nel 1833 dal fisico belga Joseph-Antoine Plateau. Consisteva in una ruota, fissata al centro su un manico e in grado di ruotare su se stessa. Sulla ruota, a intervalli regolari, venivano praticate delle fessure attraverso cui poter guardare e, sul lato interno venivano disegnate delle immagini, anche queste a intervalli regolari; uno specchio su cui proiettare le immagini completava il tutto. Il movimento veloce della ruota e gli spazi vuoti creavano, anche in questo caso, l'illusione del movimento. La grande novit\u00e0 del fenachistoscopio sta nel fatto che l'illusione sfrutta il fenomeno della persistenza della visione (persistenza retinica) che, ancora oggi, sta alla base della visione filmica. Il fenachistoscopio \u00e8 il pi\u00f9 diretto antenato della pellicola cinematografica, con le immagini montate su un cerchio invece che in una striscia di carta.\nStereoscopio.\nUno dei dispositivi ottici pi\u00f9 diffusi nei salotti ottocenteschi \u00e8 lo stereoscopio. Lo stereoscopio, anche conosciuto come visore stereoscopico o stereovisore, \u00e8 uno strumento ottico a forma di \"mascherina\" o \"binocolino\" e dotato di lenti, o di specchi, per la visione di immagini stereoscopiche.\nSviluppato per la prima volta nel 1832 da sir Charles Wheatstone utilizzando coppie di disegni similari e successivamente la nascente fotografia, lo stereoscopio a specchi si \u00e8 poi evoluto nel pi\u00f9 semplice, leggero e pratico stereoscopio a lenti di sir David Brewster, successivamente perfezionato nel tempo da altri scienziati, ottici e inventori.\nCineografo.\nUn altro esperimento andato a buon fine fu il cineografo (oggi conosciuto anche con il termine inglese \"flip book\"), commercializzato gi\u00e0 nel 1868. Il cineografo era una sorta di libro tascabile i cui fogli si facevano scorrere velocemente tra le dita. La sovrapposizione delle immagini dava l'illusione del movimento. Si trattava di brevissime storie con una vera (sia pur modesta) sceneggiatura e questo era il passo avanti in direzione del cinema: una storia appositamente pensata per essere raccontata attraverso immagini in movimento.\nZootropio.\nLo zootropio rappresent\u00f2 un ulteriore sviluppo, rispetto al fenachistoscopio, nel tentativo di dar vita a immagini in movimento. Esso fu inventato da William George Horner nel 1834.\nSi trattava di disegnare su un foglio di carta una serie di immagini (come oggi per i cartoni animati). La striscia cos\u00ec ottenuta veniva posta all'interno di un tamburo il cui movimento rotatorio, al solito, dava l'illusione del movimento. Come per il fenachistoscopio, erano praticate delle fessure a intervalli regolari per sfruttare il fenomeno della persistenza retinica. Due erano i vantaggi di questa scoperta: innanzitutto il fatto che non era necessario avvicinarsi troppo allo strumento per vedere e quindi si poteva assistere a una sorta di visione collettiva, per quanto limitata. Un secondo vantaggio era legato allo sviluppo possibile, cio\u00e8 il fatto di poter proiettare, attraverso un sistema di specchi e un'opportuna illuminazione le immagini su uno schermo. Lo svantaggio pi\u00f9 grande era per\u00f2 il fatto che le strisce erano necessariamente brevi e quindi si potevano solo fare degli esperimenti, ma non si potevano raccontare delle vicende lunghe.\nStereofantascopio.\nCharles Wheatstone unitamente a Joseph Antoine Pleateau sugger\u00ec la possibilit\u00e0 di sviluppare una tecnica che permettesse di riprodurre immagini stereoscopiche in movimento, fin dall'invenzione dello stesso stereoscopio. Lo studio di Wheatstone non trover\u00e0 per\u00f2 alcuna applicazione commerciale. Sar\u00e0 invece Luis-Jules Duboscq, gi\u00e0 responsabile dello sfruttamento commerciale dello stereoscopio di David Brewster, che lo brevetter\u00e0 nel 1852 con il nome di \"fantastereoscopio\" o \"bioscopio\". L'invenzione di Duboscq unisce due zootropio contenenti una coppia di strisce stereoscopiche, al visore stereoscopico, ottenendo cos\u00ec delle immagini tridimensionali in movimento. Molti altri, successivamente, si dedicheranno ad ampliare questa tecnica, con scarsi risultati, attribuendo i nomi pi\u00f9 svariati alle proprie invenzioni.\nPrassinoscopio e teatro ottico.\nNel 1876 \u00c9mile Reynaud apport\u00f2 una modifica allo zootropio. Inser\u00ec al centro del marchingegno un prisma di specchi su cui si riflettevano le immagini. Come per lo zootropio le immagini erano intervallate a spazi vuoti che l'occhio umano non coglie, migliorando molto la qualit\u00e0 delle immagini. Inoltre aveva capito che se avesse proiettato le immagini del prisma su uno specchio e poi su uno schermo avrebbe potuto avere dimensioni uguali a quelle reali. Invent\u00f2 poi il teatro ottico, il precursore diretto del cartone animato. Le immagini fotografiche, stampate su vetrini, erano legate in una striscia con sottili pezzi di carta, con una primitiva perforazione per favorire lo scorrimento, la prima conosciuta della storia.\nLe proiezioni avvennero al Mus\u00e9e Grevin di Parigi fin dal 1892, per la durata di circa un minuto, con i personaggi che si muovevano a scatti. Di questi cortometraggi ce ne \u00e8 pervenuto integro solo uno, l\"'Autour d'une cabine\": una ragazza che va al mare, scivola e viene aiutata da un gentiluomo; egli per\u00f2 poco dopo la sbircia quando essa si trova nella cabina per mettersi il costume da bagno e in quella posizione viene scoperto dal ragazzo della donna, che gli d\u00e0 una lezione; infine la coppia si immerge in mare nuotando e poi baciandosi, mentre arriva una barca che srotola la vela ed annuncia la fine dello spettacolo.\nKaiserpanorama.\nIl Kaiserpanorama \u00e8 la versione pubblica dello stereoscopio, destinata alla fruizione collettiva: attorno a questo dispositivo potevano sedere anche oltre venti persone. Il Kaiserpanorama era infatti una sorta di \"peepshow\" collettivo dove pi\u00f9 persone potevano godere di una visione comune delle stesse immagini. All'interno le immagini venivano ruotate grazie ad un apposito meccanismo, cosicch\u00e9 tutti potevano, a turno, visualizzare i medesimi soggetti rappresentati in forma stereoscopica.\nStereo-cinema.\nNel 1907, Charles-\u00c9mile Reynaud, riprendendo l'iniziale progetto del prassinoscopio, elabora lo stereo-cinema, che tuttavia non riscuoter\u00e0 il medesimo successo delle sue precedenti invenzioni. Similmente a quanto avvenuto gi\u00e0 per lo stereofantascopio di Wheatstone, lo stereo-cinema di Reynaud, sviluppato indipendentemente, unisce una coppia di prassinoscopio, montati per\u00f2 verticalmente, ad uno stereoscopio. All'interno dei due prassinoscopio vengono collocate delle sequenze di fotografie stereoscopiche parallele, il movimento dello strumento, unito allo stereoscopio, permette cos\u00ec di visualizzare una sequenza ciclica di immagini in rilievo. Attualmente esiste un solo esemplare di questo apparecchio, esposto al Museo delle Arti e Mestieri di Parigi.\nDopo la fotografia.\nNi\u00e9pce speriment\u00f2 per primo nel 1826 l'impressione con la luce di immagini su una lastra di gelatina, che brevetter\u00e0 con il nome di fotografia. Le prime lastre erano poco sensibili e richiedevano un'esposizione fino a 14 ore, con un risultato molto rozzo e sgranato. Il governo francese intu\u00ec l'importanza della scoperta ed acquist\u00f2 il brevetto di Ni\u00e9pce nel 1827, liberandone i diritti in modo che chiunque potesse cimentarsi nella nuova scoperta e provare a migliorarla. La diffusione e i progressi furono veloci, tanto che presto, grazie a nuovi tipi di emulsioni sensibili, si giunse a un tempo di esposizione pari a 1/25 di secondo. In un primo momento furono frequenti gli usi della fotografia legati al mondo dell'immaginazione, se non per vere e proprie truffe, come quelle degli spiritisti che vendevano foto di \"defunti\" ottenute in realt\u00e0 con la sovrimpressione. Questa commistione di reale e immaginario, gi\u00e0 presente negli spettacoli di lanterna magica, venne ereditata anche dal primo cinema.\nFotografie in movimento.\nNotevole interesse suscitava la riproduzione del movimento catturato da scatti consequenziali, che se visti in veloce frequenza si fissavano sulla retina dell'occhio dando un'impressione illusionistica del moto. Oltre al movimento illusorio interessava conoscere anche la scomposizione del movimento e il modo per mettere in sequenza queste immagini.\nEsperimenti di Muybridge.\nEdward Muybridge, uno scienziato che lavorava a Palo Alto, in California, studi\u00f2 nel 1878 un sistema per ottenere immagini in sequenza: colloc\u00f2 macchine fotografiche a distanze regolari, i cui scatti potessero essere azionati da fili di lana tesi, che un cavallo in corsa tirava incontrandoli su un percorso. L'esperimento venne ripetuto anche con un uomo nudo in corsa e altri soggetti, ottenendo un movimento scomposto in \"fotogrammi\" (termine posteriore), che per\u00f2 erano ancora piuttosto distanti l'uno dall'altro.\nLa pellicola e il fucile fotografico.\nL'invenzione della fotografia apriva il campo a una possibilit\u00e0 del tutto nuova. Se era possibile riprodurre su una lastra fotografica la realt\u00e0, si poteva pensare a strumenti in grado di scattare una serie di foto cos\u00ec vicine nel tempo da registrare il movimento. Si poteva utilizzare poi la pellicola cos\u00ec ottenuta al posto delle strisce di carta per proiettare quanto ripreso in precedenza.\nQuest'idea ispir\u00f2 \u00c9tienne-Jules Marey che sfruttando il meccanismo utilizzato a quel tempo dai fucili pi\u00f9 moderni riusciva a scattare 12 foto al secondo (infatti in inglese il verbo \"scattare\" \u00e8 ancora lo stesso di \"sparare\"). La sua \"Onda\" (1888) \u00e8 il pi\u00f9 antico documento di fotografia in movimento pervenutoci. Ma il vero problema di Marey come di tutti gli altri pionieri del cinema non consisteva tanto nel riuscire a scattare foto in rapida sequenza, quanto nel trovare il meccanismo per proiettare il movimento (\u03ba\u03af\u03bd\u03b7\u03bc\u03b1 - k\u00ecnema in greco, da cui pi\u00f9 tardi cinematografo, l'apparecchio in grado di \"riprodurre\" il movimento) cos\u00ec ottenuto.\nLa messa in serie delle immagini.\nLa pellicola fotografica di celluloide, che permetteva di mettere in serie le immagini fotografiche, venne inventata nel 1882. Poco dopo Eastman invent\u00f2 la perforazione, che su una striscia di 35mm con 16 fotogrammi al secondo permetteva di non dover pi\u00f9 preoccuparsi di cambiare lastra tra una posa e l'altra.\nKinetoscopio.\nNel 1891 Thomas Alva Edison brevett\u00f2 il kinetoscopio, una sorta di grande cassa sulla cui sommit\u00e0 si trovava un oculare; lo spettatore poggiava l'occhio su di esso, girava la manovella e poteva guardare il film montato nella macchina su rocchetti (il termine inglese \"film\" indicava la pellicola, cio\u00e8 il supporto; pi\u00f9 tardi passer\u00e0 a indicare il contenuto registrato su quel supporto, il film com'\u00e8 inteso oggi). Si aveva quindi una visione monoculare, come il Mondo nuovo. L'invenzione di Edison veniva portata nelle fiere o in stanzoni appositi e la si poteva utilizzare dietro pagamento di un biglietto. Per attirare nuovi curiosi Edison non riproponeva le stesse pellicole ma ne girava di nuove.\nAncora oggi qualcuno discute su chi sia stato veramente l'inventore del cinema e se per la maggior parte degli storici \u00e8 indiscutibile la paternit\u00e0 dei fratelli Lumi\u00e8re c'\u00e8 chi, invece, ne ascrive l'invenzione a Thomas Alva Edison.\nSembrava che ci fossero tutti gli elementi del cinema come si svilupper\u00e0 fino ai nostri giorni: c'era il pubblico, c'era il pagamento di un biglietto (con tutto quello che comportava in termini di industria cinematografica) e c'erano le immagini in movimento. Eppure mancava un elemento fondamentale: la visione collettiva piuttosto che individuale. Il cinema (come era accaduto per millenni con il teatro) \u00e8 un fenomeno essenzialmente comunitario. La grande svolta dei fratelli Lumi\u00e8re e di quella prima sera al Caf\u00e8 de Paris risiede ancora oggi in questo."}
{"id": "522501", "revid": "125772257", "url": "https://it.wikipedia.org/wiki?curid=522501", "title": "Nazionale di calcio della Repubblica Democratica del Congo", "text": "La nazionale di calcio della Repubblica Democratica del Congo, soprannominata \"Les L\u00e9opards\" (\"I leopardi\"), \u00e8 la rappresentativa nazionale calcistica dell'omonimo paese africano ed \u00e8 posta sotto l'egida della F\u00e9d\u00e9ration Congolaise de Football-Association.\nIn passato era conosciuta come nazionale di calcio dello Zaire, quando l'attuale RD del Congo era conosciuta come Zaire (1971-1997). In quel periodo la squadra si qualific\u00f2 per i mondiali di calcio del 1974, prima nazionale dell'Africa subsahariana a riuscire nell'impresa. Il traguardo fu storico, ma la prestazione al mondiale negativa: gli zairesi furono eliminati dopo la fase a gironi senza riuscire a segnare in nessuna delle tre partite disputate e subendo una sconfitta per 9-0 contro la , la peggiore per la nazionale africana e il pi\u00f9 ampio scarto in una partita della fase finale dei mondiali insieme a Ungheria - El Salvador 10-1 ().\nIl 18 febbraio 2006 il presidente Joseph Kabila decise di adottare un nuovo emblema nazionale passando da quello vecchio in cui era ritratto un leone (da cui il vecchio soprannome \"lions\") a quello odierno in cui il leone \u00e8 stato sostituito da un leopardo e cambiando, quindi, anche il soprannome della squadra nazionale.\nLa squadra ha vinto due Coppe d'Africa, una come RD del Congo (o Congo-Kinshasa) nel 1968 e una come Zaire nel 1974, e due campionati delle nazioni africane (2009 e 2016).\nIl miglior marcatore nella storia della nazionale \u00e8 Mulamba Ndaye.\nNella graduatoria FIFA in vigore da agosto 1993 il miglior posizionamento raggiunto \u00e8 stato il 28\u00ba posto nel luglio 2017, mentre il peggiore \u00e8 stato il 133\u00ba posto di ottobre 2011; occupa il 64\u00ba posto della graduatoria.\nStoria.\nPrimi anni.\nLa fondazione della F\u00e9d\u00e9ration Congolaise de Football-Association (FECOFA) risale al 1919, quando lo stato non era ancora indipendente.\nL'esordio del Congo belga risale al 1948, contro la , oggi Zambia, e si concluse con un successo congolese per 3-2.\nNel 1962 la federcalcio si affili\u00f2 alla FIFA e nel 1963 alla CAF.\nL'11 aprile 1963 la squadra disput\u00f2 la sua prima partita ufficiale, contro la , nel torneo L'Amiti\u00e9 di Dakar, in Senegal, e vinse per 6-0.\nAnni di gloria (1968-1974).\nLa Repubblica Democratica del Congo vinse la disputata in Etiopia, battendo in finale il per 1-0.\nIl 22 novembre 1969 fece registrare la pi\u00f9 larga vittoria della propria storia, sconfiggendo per 10-1 lo . Anche se in questo periodo svariati giocatori congolesi militavano nei campionati europei (soprattutto il campionato belga), la nazionale era costituita principalmente da giocatori che militavano nel campionato locale. Tra i giocatori militanti all'estero vi era Julien Kialunda, che gioc\u00f2 la con lo Zaire all'epoca della sua militanza nell'Anderlecht.\nLo Zaire vinse la in Egitto. I \"leopardi\" sconfissero la per 2-1, il per 2-1 e le per 4-1. In semifinale ebbero la meglio sull' per 3-2 e in finale pareggiarono con lo Zambia per 2-2. Nella ripetizione della finale, due giorni dopo, vinsero per 2-0. Mulamba Ndaye fu capocannoniere del torneo con 9 gol segnati, record per il torneo. La squadra fece poi un trionfale ritorno in patria sull'aereo di stato concesso per l'occasione dal presidente Mobutu, che convoc\u00f2 la formazione nel suo palazzo presidenziale per assegnare a ogni singolo calciatore un sostanzioso premio in denaro che avrebbe consentito a ognuno di sistemare per sempre le proprie famiglie.\nLo Zaire divenne la prima nazionale dell'Africa subsahariana a qualificarsi per il campionato del mondo di calcio qualificandosi per a spese del , che aveva rappresentato l'Africa a e che fu sconfitto dai congolesi per 3-0 in un decisivo incontro giocato a Kinshasa. Ai mondiali lo Zaire non riusc\u00ec a segnare in nessuno dei tre incontri della prima fase: nella prima partita venne sconfitto dalla Scozia per 2-0, quindi nella seconda sub\u00ec la pi\u00f9 larga sconfitta della sua storia a Gelsenkirchen contro la Jugoslavia (9-0).\nNell'ultima partita del girone, lo Zaire si trov\u00f2 di fronte il Brasile di Rivelino, il quale necessitava di una vittoria con almeno tre gol di scarto per accedere alla fase finale della Coppa del Mondo. La Sele\u00e7ao segn\u00f2 il primo gol al 13\u2019 del primo tempo con Jairzinho, trov\u00f2 il bis al 67' con Rivelino e il gol-qualificazione 12 minuti dopo con Valdomiro. Quello che accadde dopo, per\u00f2, pass\u00f2 alla storia pi\u00f9 del punteggio della gara.\nSul risultato di 3-0 per i brasiliani fu assegnata una punizione al limite dell'area difesa dagli africani; sul pallone si present\u00f2 Rivelino, uno dei migliori interpreti dei calci piazzati dell'epoca. Prima del fischio dell'arbitro, Joseph Mwepu Ilunga si stacc\u00f2 dalla barriera e calci\u00f2 il pallone lontano, sfiorando il volto di un incredulo Jairzinho. Tra le risate dei giocatori brasiliani e l'allora incomprensibile collera di Mwepu, l'arbitro ammon\u00ec quest'ultimo. La punizione non sort\u00ec alcun effetto e la partita si concluse sul 3-0. L'azione di Mwepu, apparentemente inspiegabile, era in realt\u00e0 legata ad una situazione drammatica che stavano vivendo i giocatori africani: Mobutu e i suoi uomini, a causa delle sconfitte rimediate prima dell'ultima partita del girone, minacciarono la squadra dicendo loro che se avessero perso con pi\u00f9 di tre gol di scarto non avrebbero fatto ritorno a casa, e le loro famiglie avrebbero subito un destino simile al loro.\nCrisi (1974-1990).\nEliminata nella prima fase della con un pari e due sconfitte in tre partite, la squadra congolese non riusc\u00ec a qualificarsi per il massimo torneo continentale dal 1978 al 1986, n\u00e9 prese parte alle qualificazioni mondiali per e .\nNella fin\u00ec ultima nel proprio girone con due pareggi in due partite e fu eliminata.\nRitorno ai vertici (1992-1998).\nDal 1992 al 1996 lo Zaire raggiunse per tre volte consecutive i quarti di finale della Coppa d'Africa. Nel 1992 e nel 1994 fu sconfitto dalla e nel 1996 dal Ghana.\nNel 1997 il nome del paese cambi\u00f2 in Repubblica Democratica del Congo e il soprannome dei calciatori della nazionale divenne \"simba\". L'8 giugno 1997 la nazionale esord\u00ec con il nuovo nome a Pointe-Noire, dove perse per 1-0 contro la Repubblica del Congo.\nNella la RD del Congo, guidata da Louis Watunda, ottenne un sorprendente terzo posto. Batt\u00e9 per 1-0 il quotato nei quarti di finale, prima di arrendersi al in semifinale (2-1 dopo i tempi supplementari). Nella finale per il terzo posto prevalse sui padroni di casa del in quello che si rivel\u00f2 un match rocambolesco: i congolesi andarono sotto di 3 gol, segnarono il gol del 3-1, subirono il gol del 4-1 e poi, in tre minuti, dall'86\u00ba all'89\u00ba, realizzarono tre gol e pareggiarono l'incontro, portandolo ai supplementari; dopo anche quelli, vinsero ai tiri di rigore per 4-1.\nAnni 2000.\nSi qualific\u00f2 anche per la , ma si piazz\u00f2 terza nel proprio girone e fu eliminata. Nel fu eliminata ai quarti di finale dal , mentre nel 2004 fu estromessa al primo turno, dopo aver subito tre sconfitte in altrettanti incontri di prima fase.\nNel 2006, sotto la guida del francese Claude Le Roy, la squadra fu eliminata ai quarti di finale dall'Egitto, che vinse per 4-1.\nManc\u00f2 poi la qualificazione alla , ma vinse il campionato delle nazioni africane 2009, competizione riservata a nazionali composte esclusivamente da calciatori militanti nei campionati africani.\nAnni 2010.\nNella fu eliminata dopo la prima fase, con tre pareggi. Nella si piazz\u00f2 terza, dopo aver eliminato Congo (4-2 in rimonta dopo uno svantaggio di due gol) nei quarti di finale e aver ceduto alla (3-1) in semifinale, prima di battere la dopo i tiri di rigore (0-0 dopo i tempi supplementari) nella finale di consolazione.\nNel 2016 si aggiudic\u00f2 il campionato delle nazioni africane.\nNella la RD del Congo vinse il proprio girone, ma fu eliminata ai quarti di finale dal (2-1); Junior Kabananga fu capocannoniere del torneo con 3 gol. Sfiorata la qualificazione al , a causa di una sconfitta in casa della e a un pareggio nel successivo match casalingo contro lo stesso avversario, la RD del Congo fu eliminata dalla agli ottavi di finale, perdendo ai tiri di rigore contro il . Non si qualific\u00f2 invece alla \nRosa attuale.\nLista dei giocatori convocati per la doppia sfida di qualificazione al mondiale 2022 contro il del 7 e 10 ottobre 2021.\n\"Statistiche aggiornate al 10 ottobre 2021, al termine della sfida contro il .\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "522504", "revid": "125662700", "url": "https://it.wikipedia.org/wiki?curid=522504", "title": "Nazionale di calcio dell'Iraq", "text": "La nazionale di calcio dell'Iraq (, curdo: \u06be\u06d5\u06b5\u0628\u0698\u0627\u0631\u062f\u06d5\u06cc \u062a\u06c6\u067e\u06cc \u067e\u06ce\u06cc \u0639\u06ce\u0631\u0627\u0642) \u00e8 la squadra nazionale di calcio dell'Iraq ed \u00e8 controllata dalla federazione calcistica dell'Iraq.\nSi \u00e8 laureata campione d'Asia nel 2007, quando batt\u00e9 in finale l' per 1-0. Nell'occasione la selezione irachena fu autrice di una delle imprese sportive pi\u00f9 clamorose nella storia del calcio, in considerazione della maggiore preparazione delle avversarie, che godevano di tutti i favori del pronostico, e allevi\u00f2 in parte le sofferenze di un paese martoriato dalla guerra. In Coppa d'Asia conta anche due quarti posti, ottenuti nel 1976 e nel 2015, mentre ai Giochi asiatici ha vinto la medaglia d'oro nel 1982 sconfiggendo per 1-0 il in finale.\nDal 1964 al 1988 ha vinto tre Coppe delle nazioni del Golfo, quattro Coppe arabe e la medaglia d'oro ai Giochi panarabi. Nel 2002 ha vinto la medaglia d'oro al campionato dell'Asia Occidentale, competizione in cui conta anche due secondi posti, un terzo posto e due quarti posti.\nL'Iraq ha partecipato ad una fase finale della Coppa del mondo, nel 1986, chiudendo con l'eliminazione al primo turno. Ha preso parte ad una edizione della Confederations Cup, nel 2009, dove la nazionale irachena \u00e8 stata eliminata al primo turno. Alle Olimpiadi ha raggiunto come massimo risultato i quarti di finale quando ancora si trattava di un torneo riservato alle nazionali A, mentre a livello di nazionale Under-23 il miglior traguardo olimpico \u00e8 il quarto posto raggiunto ad Atene 2004.\nNella classifica mondiale della FIFA, istituita ad agosto 1993, l'Iraq vanta quale miglior piazzamento il 39\u00ba posto dell'ottobre 2004, mentre il peggiore \u00e8 il 139\u00ba posto del luglio 1996. Occupa il 72\u00ba posto della graduatoria.\nStoria.\nEsordi.\nNel 1923 una squadra irachena nota come \"undici di Baghdad\", controllata dalla Federazione calcistica di Baghdad, inizi\u00f2 a giocare partite di calcio contro squadre dell'esercito britannico. Ben presto l'associazione calcistica di Baghdad fu sciolta.\nL'8 ottobre 1948 fu fondata la Federazione calcistica dell'Iraq, che si affili\u00f2 alla FIFA nel 1950. La nazionale irachena gioc\u00f2 la sua prima partita il 2 maggio 1951 contro l\"'undici di Bassora\", pareggiando per 1-1. L'esordio internazionale dell'Iraq avvenne in a Beirut, Libano, il 19 ottobre 1957, nella seconda edizione dei Giochi panarabi: contro il fin\u00ec 3-3, con reti irachene di Ammo Baba, Youra Eshaya e Fakhri Mohammed Salman. L'Iraq fu poi eliminato nella fase a gironi del torneo. Ammo Baba fu un discreto calciatore e poi un affermato allenatore in patria. Faceva parte di quella squadra anche Youra Eshaya, che nel 1954 divenne il primo calciatore iracheno a giocare in un campionato europeo vestendo la maglia del . Egli trascorse 18 mesi nella terza squadra e nella squadra riserve del club inglese, prima di fare ritorno in Iraq nel 1955.\nDal 1960 al 1980.\nNel 1962 l'Iraq ingaggi\u00f2 il primo commissario tecnico straniero, il rumeno Cornel Dr\u0103gu\u0219in. Vinse il suo primo trofeo mettendo in bacheca la Coppa araba 1964 organizzata in casa, con un bilancio di tre vittorie e un pareggio in quattro partite. Ai Giochi panarabi del 1965 al Cairo l'Iraq fece la sua seconda partecipazione al torneo, ma fu eliminato ancora una volta nella fase a gironi. L'anno dopo perse la finale del Torneo delle Fiere di Tripoli contro il Marocco, ma vinse anche la Coppa araba 1966 battendo in finale la per 2-1. Nel 1967 si aggiudic\u00f2 il Torneo delle Fiere di Tripoli con due vittorie e un pareggio e due anni dopo fin\u00ec quinto alla Coppa dell'Amicizia 1969 in Iran.\nNel 1972 ospit\u00f2 la Coppa delle Nazioni Palestinesi, dove raggiunse la finale e perse contro l'. Esord\u00ec in Coppa d'Asia proprio nell'edizione del 1972, ma concluse il torneo senza vittorie.\nNel marzo 1973 l'Iraq gioc\u00f2 il suo primo match di qualificazione alla Coppa del mondo. Classificatosi secondo nel gruppo 2 delle qualificazioni AFC/OFC al , a un punto dalla capolista l', non pot\u00e9 dunque accedere al turno successivo. Per il resto degli anni '70 raggiunse il secondo turno dei Giochi asiatici del 1974, perse la finale della Coppa delle Nazioni Palestinesi 1975, perse la finale della Coppa delle nazioni del Golfo 1976, si piazz\u00f2 quarto alla Coppa d'Asia 1976, perse due finali consecutive del Torneo Merdeka (1977 e 1978), si classific\u00f2 quarto ai Giochi asiatici del 1978 e . La Coppa d'Asia 1976 sarebbe stata l'unica edizione con l'Iraq presente alla fase finale per i successivi vent'anni, dato che la nazionale irachena si sarebbe ritirata dalle successive quattro edizioni del torneo.\nAnni 1980: l'epoca d'oro.\nGli anni '80 del XIX secolo furono senza dubbio l'epoca d'oro del calcio iracheno, anche se la nazionale inizi\u00f2 il decennio in modo deludente, con l'eliminazione al primo turno delle qualificazioni al Mondiale di . Nel 1981 l'Iraq vinse per la prima volta il Torneo Merdeka e ottenne la medaglia d'oro ai Giochi asiatici del 1982, mentre la nazionale B ottenne il terzo posto nella Coppa Marah Halim del 1983. Nel 1984 la squadra si aggiudic\u00f2 sia la Coppa delle nazioni del Golfo che la Coppa Merlion. Nel 1985 l'Iraq B si piazz\u00f2 quarto nel Torneo calcistico della Coppa del Presidente, in Corea del Sud. La squadra vinse poi la Coppa araba 1985 e nello stesso anno fu medaglia d'oro ai Giochi panarabi.\nL'Iraq coron\u00f2 tutti questi successi centrando la prima qualificazione ad un Mondiale. Si assicur\u00f2, infatti, un posto tra le finaliste di eliminando la nello spareggio: 0-0 a Damasco e 3-1 a Ta'if. Si tratt\u00f2 della prima e sinora unica qualificazione al Mondiale degli iracheni. Avendo terminato al sesto posto la Coppa delle nazioni del Golfo 1986 (anche se aveva perso tutte e tre le partite di misura), l'Iraq era ritenuto tra le squadre pi\u00f9 deboli del Mondiale messicano. Sconfitto per 1-0 all'esordio dal , in una partita in cui agli iracheni fu annullato un gol regolare, perse per 2-1 contro il e per 1-0 contro i padroni di casa del , uscendo pertanto al primo turno. Il solo gol dell'Iraq al Mondiale fu segnato, al 58\u00ba minuto di Iraq-Belgio, da Ahmed Radhi, secondo miglior marcatore della storia della nazionale con 62 reti, alle spalle di Hussein Saeed (autore di 78 gol).\nNegli anni a venire l'Iraq raggiunse i quarti di finale dei Giochi asiatici del 1986, vinse la Coppa delle nazioni del Golfo 1988, raggiunse i quarti di finale del Torneo calcistico della Coppa del Presidente del 1988, vinse la Coppa araba 1988, fu eliminato al primo turno delle qualificazioni al Mondiale di e vinse la Coppa della Pace e dell'Amicizia 1989.\nComplessivamente negli anni '80 l'Iraq si aggiudic\u00f2 nove competizioni e disput\u00f2 la fase finale di un Mondiale per la prima e unica volta nella propria storia della propria storia, risultati che fanno del decennio il periodo pi\u00f9 fruttuoso della storia della nazionale medio orientale.\nAnni 1990: l'epoca buia.\nRitiratasi dalla Coppa delle nazioni del Golfo 1990 dopo aver avanzato delle lamentele riguardo all'arbitro della partita contro gli , la nazionale irachena, dopo l'invasione del Kuwait di quell'anno, fu squalificata dal torneo e non vi avrebbe fatto ritorno fino al 2004. Per le stesse ragioni la squadra fu bandita anche dai Giochi asiatici e dalla Coppa araba e negli anni a seguire gioc\u00f2 solo partite amichevoli.\nNel Torneo internazionale giordano del 1992 l'Iraq fece registrare, il 18 agosto, la pi\u00f9 larga vittoria della propria storia, battendo ad Irbid per 13-0 l'. In quel torneo l'Iraq raggiunse la finale, ma fu sconfitto dalla per 2-0. Nel 1993 partecip\u00f2 alle eliminatorie del Mondiale di , dove giunse l'ultimo turno di qualificazione, giocato a Doha e concluso al quarto posto in classifica. La squadra non riusc\u00ec ad ottenere un posto nella fase finale della Coppa del mondo per due soli punti. Nell'ultima partita, pareggiando per 2-2 contro il , gli iracheni privarono i nipponici di un posto a USA '94, tanto che i media giapponesi parlarono di \"Agonia di Doha\".\nL'Iraq vinse sia la Coppa Nehru 1995 che il Torneo Merdeka 1995. Presenti alla Coppa d'Asia 1996, prima volta nel torneo dopo vent'anni, gli iracheni raggiunsero i quarti di finale, dove furono eliminati dagli a causa di un golden goal segnato da Abdulrahman Ibrahim. Nel 1996 l'Iraq occup\u00f2 la 139\u00aa posizione del ranking FIFA, il peggior piazzamento di sempre della squadra nella graduatoria mondiale.\nNel 1997 la nazionale irachena si conferm\u00f2 vincitrice della Coppa Nehru e fu impegnata nelle qualificazioni al Mondiale di , ma fu eliminata al primo turno dopo due sconfitte contro il . Ai Giochi panarabi 1999 raggiunse la finale contro la Giordania. Subiti quattro gol, a venti minuti inizi\u00f2 una rimonta che ebbe dell'incredibile, portandosi sul 4-4 nell'arco di quattordici giri di lancette. Ai tempi supplementari il punteggio non cambi\u00f2 e la Giordania vinse per 3-1 ai tiri di rigore, lasciando agli iracheni la medaglia d'argento.\nNel 1999 l'Iraq prese parte alla Coppa Internazionale dell'Amicizia, che vinse contro Emirati Arabi Uniti, e .\nQuesto periodo \u00e8 noto come epoca buia, perch\u00e9 coincise con gli anni di gestione di Uday Hussein, figlio del capo di Stato Saddam Hussein, che fu posto al vertice del comitato olimpico nazionale e della rappresentativa calcistica nazionale. Uday Hussein non esit\u00f2 ad utilizzare metodi violenti per torturare i calciatori accusati di prestazioni negative, che erano incarcerati, costretti a fare il bagno in acque non depurate, obbligati a tirare calci a palle di cemento o sottoposti al taglio integrale dei capelli.\nAnni 2000: il primo trionfo continentale.\nGli anni duemila della nazionale irachena si aprirono con il terzo posto nella prima edizione del campionato dell'Asia occidentale, nel 2000. Nella Coppa d'Asia di quell'anno l'Iraq fu eliminato ancora una volta ai quarti di finale, ma stavolta fu sconfitto per 4-1 dal Giappone.\nGiunto al secondo turno delle qualificazioni AFC al , l'Iraq perse cinque degli otto incontri disputati in questa fase, venendo dunque eliminato. Vinse per la prima volta il campionato dell'Asia occidentale nel 2002, battendo per 3-2 in finale la Giordania dopo i tempi supplementari, pur trovandosi in svantaggio di due gol. In questa partita Younis Mahmoud segn\u00f2 il suo primo gol con la nazionale in partite ufficiali proprio allo scadere dei tempi regolamentari, portando la sfida ai supplementari. Mahmoud sarebbe divenuto anni dopo il primatista di presenze con la nazionale irachena.\nL'attivit\u00e0 della nazionale prosegu\u00ec anche negli anni seguenti, nonostante la guerra che nel 2003 flagell\u00f2 il paese. Alle Olimpiadi di Atene 2004 la nazionale Under-23 sfior\u00f2 persino la conquista della medaglia: dopo aver battuto le pi\u00f9 quotate Portogallo e Costa Rica e perso con il Marocco nel girone, elimin\u00f2 la favorita Australia ai quarti, ma fu eliminata in semifinale dal Paraguay e fu sconfitta dall'Italia nella finale per il 3\u00ba posto.\nNel 2004 l'Iraq si piazz\u00f2 quarto al Campionato della federazione calcistica dell'Asia occidentale, raggiunse i quarti di finale della Coppa d'Asia 2004 e fu eliminato al secondo turno delle qualificazioni al e alla fase a gironi della Coppa delle nazioni del Golfo 2004. Nel 2004 occup\u00f2 il 39\u00ba posto della classifica mondiale della FIFA, miglior posizionamento di sempre nella graduatoria.\nAi Giochi dell'Asia occidentale del 2005, alla prima partecipazione al torneo, l'Iraq vinse la medaglia d'oro battendo in finale la ai tiri di rigore. Il portiere Noor Sabri par\u00f2 due rigori e ne segn\u00f2 uno.\nNel 2007 la squadra fu eliminata nella fase a gironi della Coppa delle nazioni del Golfo. L'eliminazione avvenne in circostanze molto controverse, dato che l'Iraq aveva cercato di stringere un accordo con l' per ottenere un pareggio che avrebbe promosso ambedue le squadre alla fase successiva. Il CT iracheno Akram Salman disse ai propri calciatori di non vincere la gara, ma i sauditi erano all'oscuro di qualsiasi accordo e vinsero la partita, eliminando gli avversari dal torneo. Qualche mese pi\u00f9 tardi l'Iraq raggiunse la finale Campionato della federazione calcistica dell'Asia occidentale 2007, ma perse per 2-1 contro l'Iran.\nNel luglio 2007 l'Iraq, guidato dal CT brasiliano Jorvan Vieira, si present\u00f2 ai nastri di partenza della Coppa d'Asia 2007. La squadra era composta sostanzialmente dagli elementi che si erano piazzati quarti alle Olimpiadi di Atene di tre anni prima e secondi ai Giochi asiatici del 2006. Questa \"generazione d'oro\" era molto promettente, ma Jorvan Vieira ebbe solo due mesi per preparare il torneo, data la scarsit\u00e0 di strutture adeguate ad accogliere i calciatori della nazionale in Iraq. La federcalcio irachena fatic\u00f2 per garantire la fornitura dei kit da gioco ai calciatori, tanto che ogni giocatore era in possesso di un solo completo, da portare con s\u00e9 ovunque andasse. A met\u00e0 torneo l'Iraq esaur\u00ec i completi ed effettu\u00f2 un ordine di emergenza, rivolgendosi ad Umbro per procurarsi un kit, che aveva un design diverso dal precedente. Nel frattempo l'Iraq non aveva potuto disputare alcun incontro in patria per ragioni di sicurezza e molti dei giocatori videro i propri familiari perire durante la guerra che continuava a dilaniare il paese. La squadra fu un esempio di coesistenza pacifica di sunniti, sciiti e curdi.\nIl cammino dell'Iraq in Coppa d'Asia inizi\u00f2 in sordina, con un pareggio per 1-1 contro la , tra le nazioni che ospitavano l'evento. Nel secondo match la squadra del CT brasiliano colse, per\u00f2, un clamoroso successo per 3-1 contro l', squadra composta da molti calciatori militanti nella Premier League inglese e indicata alla vigilia tra le favorite per la vittoria del torneo. Il gol iracheno di Nashat Akram fu pregevole dato che fu realizzato direttamente da calcio di punizione. Il pareggio nel terzo incontro con l' fu sufficiente agli iracheni per qualificarsi alla fase a eliminazione diretta. Ai quarti di finale l'Iraq elimin\u00f2 il (2-0) grazie alla doppietta di Younis Mahmoud, accedendo alla semifinale per la seconda volta nella propria storia. Qui, contro la favorita , che aveva battuto l'Iraq per 3-0 in un'amichevole di appena qualche settimana prima, la squadra di Jorvan Vieira sovvert\u00ec ancora una volta i pronostici, prevalendo ai tiri di rigore. Ancora una volta fu decisivo il portiere Noor Sabri, autore di una parata cruciale. Dopo la partita un attentato suicida a Baghdad uccise 50 tifosi iracheni che celebravano l'accesso alla finale. L'Iraq fu sul punto di ritirarsi dal torneo, ma si present\u00f2 ugualmente alla finale del 29 luglio a Giacarta contro l', che godeva dei favori del pronostico. La partita fu dominata dagli iracheni, che andarono in gol con Younis Mahmoud, il cui colpo di testa decise la partita (1-0). Per l'Iraq fu il primo storico successo nel torneo, al termine di un percorso da outsider coronato con il trionfo finale che ha pochi eguali nella storia del calcio e che fu descritto come \"una favola\" dalla stampa mondiale.\nNel 2008 l'Iraq non and\u00f2 oltre il terzo posto nel terzo turno delle qualificazioni al , al quale non si qualific\u00f2. La federcalcio decise di sciogliere la nazionale, ma torn\u00f2 sui propri passi e la present\u00f2 alla Coppa delle Nazioni del Golfo 2009, conclusa con un'eliminazione gi\u00e0 nella fase a gironi, senza vittorie. Il successo continentale del 2007 permise all'Iraq di partecipare, nel giugno 2009, alla Confederations Cup 2009, dalla quale la squadra usc\u00ec al primo turno pareggiando con e e perdendo con la .\nAnni 2010: alti e bassi.\nSotto la guida del tedesco Wolfgang Sidka, in carica dall'agosto 2010, l'Iraq fu eliminato in semifinale sia al campionato della Federazione calcistica dell'Asia occidentale 2010 che alla Coppa del Golfo 2010. Nel 2011 fall\u00ec la difesa del titolo continentale: nell'edizione della Coppa d'Asia disputata in Qatar fu eliminato dall' ai quarti di finale a causa di una rete subita al 118\u00ba minuto di gioco.\nNell'agosto 2011 Sidka fu esonerato e sostituito dalla leggenda del calcio brasiliano Zico, che ai Giochi panarabi del 2011 rimedi\u00f2 un'eliminazione nella fase a gironi, ma ottenne il terzo posto alla Coppa araba 2012.\nNel novembre 2012 Zico si dimise con la squadra al terzo posto del proprio girone di qualificazione al Mondiale. Le dimissioni fecero da preludio a due finali perse dall'Iraq, nel campionato della Federazione calcistica dell'Asia occidentale 2012 e nella Coppa del Golfo del 2013 contro gli Emirati Arabi Uniti.\nL'Iraq riusc\u00ec ad accedere al quarto turno delle qualificazioni AFC al Mondiale di , ma qui concluse il girone all'ultimo posto. Al campionato della Federazione calcistica dell'Asia occidentale 2014 partecip\u00f2 con la nazionale Under-23, che usc\u00ec nella fase a gironi. Nella Coppa del Golfo del 2014 chiuse con l'ultimo posto nel girone, risultato che port\u00f2 all'esonero del CT Hakeem Shaker e alla nomina di Radhi Shenaishil.\nMalgrado la scarsa preparazione, Shenaishil guid\u00f2 i suoi alla semifinale della Coppa d'Asia 2015, persa contro la Corea del Sud. Nella finale per il terzo posto l'Iraq fu sconfitto dagli Emirati Arabi Uniti e chiuse il torneo al quarto posto, miglior piazzamento dal 2007. Il cammino nella coppa continentale incluse anche l'eliminazione dell'Iran, costretto al pari (3-3) e poi estromesso ai tiri di rigore. Younis Mahmoud, l'eroe del trionfo del 2007, divenne il primo calciatore della storia a segnare in quattro diverse edizioni della Coppa d'Asia.\nShenaishil torn\u00f2 ad allenare il Qauar SC e al suo posto fu ingaggiato Akram Salman, che tuttavia fu immediatamente esonerato dopo aver perso per 4-0 nella Coppa Kirin 2015 contro il Giappone. Il nuovo CT Yahya Alwan riusc\u00ec a qualificare i suoi alla fase finale della Coppa d'Asia 2019, la prima allargata a 24 squadre, e al terzo turno delle eliminatorie AFC del . Ciononostante, a causa delle scarse prestazioni fornite nelle qualificazioni, fu sollevato dall'incarico e rimpiazzato con Radhi Shenaishil.\nDopo aver perso cinque delle prime sette partite del girone, nell'aprile 2017 l'Iraq fu eliminato dalla corsa al Mondiale e Radhi Shenaishil fu esonerato e sostituito da Basim Qasim, il quale guid\u00f2 gli iracheni nelle restanti partite del girone di qualificazione Mondiale e alla semifinale Coppa delle Nazioni del Golfo 2017-2018, dove la squadra fu eliminata dagli Emirati Arabi Uniti.\nIl 3 settembre 2018 la panchina dell'Iraq fu affidata, con contratto triennale, allo sloveno Sre\u010dko Katanec, che esord\u00ec il 10 settembre pareggiando per 2-2 in amichevole sul campo del . L'Iraq perse poi un'amichevole contro l', ma nelle successive quattro amichevoli ottenne due pareggi e due vittorie. L'esordio nella fase finale della Coppa d'Asia 2019 avvenne l'8 gennaio ad Abu Dhabi, dove il fu sconfitto per 3-2. Grazie al 3-0 contro lo e allo 0-0 contro l', l'Iraq ebbe accesso come seconda classificata nel girone (per una differenza reti sfavorevole rispetto agli iraniani) agli ottavi di finale, dove fu eliminato dal (1-0).\nAnni 2020: nuove speranze.\nSotto la gestione di Katanec, la nazionale irachena raggiunse il terzo turno delle eliminatorie asiatiche del con 5 vittorie in 8 partite, compreso un 2-1 ai danni dell'. Positiva fu anche la partecipazione al Coppa delle nazioni del Golfo 2019, dove la squadra raggiunse le semifinali e fu eliminata dal ai tiri di rigore. Dal 2019 al 2021 l'Iraq ottenne una striscia di imbattibilit\u00e0 di 19 partite, prima delle dimissioni di Katanec, rassegnate nel luglio 2021, lamentando stipendi non pagati da sei mesi e presentando una vertenza presso la FIFA.\nNell'agosto 2021 a Katanec subentr\u00f2 il CT olandese Dick Advocaat, che si dimise a novembre, dopo aver ottenuto 3 pari e subito 3 sconfitte in 6 partite di qualificazione al .\nRosa attuale.\nLista dei giocatori convocati per le partita di qualificazione al Campionato mondiale di calcio 2022 contro il \n\"Presenze e reti aggiornate al 1\u00ba febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "522507", "revid": "125328867", "url": "https://it.wikipedia.org/wiki?curid=522507", "title": "Nazionale di calcio degli Emirati Arabi Uniti", "text": "La nazionale di calcio degli Emirati Arabi Uniti \u00e8 la squadra di calcio nazionale degli Emirati Arabi Uniti ed \u00e8 posta sotto l'egida della Federazione calcistica degli Emirati Arabi Uniti.\nStoria.\nEsordi.\nLa nazionale emiratina gioc\u00f2 il suo primo match il 17 marzo 1972 contro il (vittoria per 1-0) a Riad, qualche mese dopo la proclamazione di indipendenza degli Emirati Arabi Uniti. Il gol decisivo fu segnato da Ahmed Chowbi. In quei giorni affront\u00f2 tre altre nazionali arabe: perse per 4-0 contro l' e per 7-0 contro il e vinse per 3-0 contro il .\nDal 1972 prese parte alla Coppa delle nazioni del Golfo, che ospit\u00f2 nel 1982, ottenendo tre terzi posti consecutivi.\nPrime partecipazioni alla Coppa d'Asia.\nQualificatasi per la fase finale della Coppa d'Asia 1980, giocata in Kuwait, la nazionale emiratina affront\u00f2 i padroni di casa (futuri vincitori del torneo), la , la e il Qatar nel gruppo B. Dopo il pareggio per 1-1 contro il Kuwait perse gli altri tre incontri, terminando il torneo al quinto posto nel suo girone e nono generale.\nGli Emirati Arabi si qualificarono anche per la Coppa d'Asia 1984 a Singapore e per la Coppa d'Asia 1988 in Qatar, edizioni in cui l'eliminazione arriv\u00f2 sempre al primo turno. Il 7 dicembre 1984 ottennero la prima vittoria nelle fasi finali del torneo, contro l', sotto la guida del CT Heshmat Mohajerani.\nNel 1984 il CT Mohajerani si dimise e fu sostituito dal brasiliano Carlos Alberto Parreira, che guid\u00f2 la squadra nella Coppa d'Asia 1988, per poi lasciare il suo posto al connazionale M\u00e1rio Zagallo.\nMondiale 1990.\nSotto la gestione Zagallo la nazionale emiratina si qualific\u00f2 per la prima volta alla fase finale di un mondiale, guadagnando l'accesso a . Prima della fase finale Parreira torn\u00f2 a guidare la nazionale al posto del dimissionario Zagallo.\nInserita in un difficile girone comprendente (poi vincitrice del torneo), e , la squadra di Parreira totalizz\u00f2 tre sconfitte in tre partite, segnando due gol e subendone undici. Perse per 2-0 contro la Colombia, per 5-1 contro la Germania Ovest e per 4-1 contro la Jugoslavia. Khalid Isma\u00efl contro la Germania Ovest mise a segno il primo gol emiratino nelle fasi finali dei mondiali.\nParreira fu esonerato dopo il mondiale.\nDue anni dopo, nella Coppa d'Asia 1992, gli Emirati Arabi Uniti ottennero il quarto posto.\nCoppa d'Asia 1996.\nLa nazionale emiratina, padrona di casa nella Coppa d'Asia 1996, si prepar\u00f2 al torneo ingaggiando il CT croato Tomislav Ivi\u0107 nel 1995. Nella fase finale fu inserita in un gruppo con Kuwait, Corea del Sud e . Dopo il pari contro i sudcoreani (1-1) arrivarono due vittorie, contro Kuwait (3-2) e Indonesia (2-0), che garantirono il primo posto nel girone con sette punti in classifica. Ai quarti di finale gli Emirati Arabi Uniti ebbero la meglio sull'Iraq (1-0 con il golden gol di Abdulrahman Ibrahim al 103\u00ba minuto di gioco) e in semifinale contro il Kuwait (1-0), qualificandosi per la prima volta per la finale. Nell'atto conclusivo del torneo si arresero all'Arabia Saudita ai tiri di rigore, ottenendo comunque un ottimo secondo posto, miglior risultato di sempre della squadra emiratina nel torneo.\nAlla FIFA Confederations Cup 1997 furono presenti anche gli Emirati Arabi vice-campioni d'Asia, dato che l'Arabia Saudita, campione d'Asia in carica, era gi\u00e0 qualificata per il torneo in quanto paese ospitante. Persero per 2-0 contro l', poi batterono il per 1-0 e furono nuovamente sconfitti (per 6-1) dalla nell'ultima partita, uscendo cos\u00ec dal torneo.\nAnni bui e Coppa del Golfo 2007.\nMalgrado le buone prestazioni nella Coppa d'Asia 1996, gli Emirati Arabi Uniti mancarono la qualificazione alla Coppa d'Asia 2000, la cui fase finale si tenne in Libano. Terminarono successivamente all'ultimo posto il girone della Coppa del Golfo 2002.\nGli anni a venire furono caratterizzati da altri insuccessi. La squadra emiratina fu eliminata al primo turno della Coppa d'Asia nelle edizioni 2004, 2007 e 2011 (edizione, quest'ultima, conclusa senza gol all'attivo).\nIn questo periodo sulla panchina emiratina sedettero, tra gli altri, Carlos Queiroz (1999), Roy Hodgson (2002-2004) e Dick Advocaat (2005). Nel 2006 fu la volta di Bruno Metsu, che aveva guidato il ai quarti di finale del . Il tecnico francese condusse gli Emirati Arabi Uniti alla vittoria della Coppa del Golfo 2007, primo titolo nella storia della nazionale.\nOttimi risultati (dal 2012).\nNel 2012 sulla panchina della squadra arriv\u00f2 Mahdi Ali, che aveva guidato la nazionale emiratina Under-23 alla sua prima partecipazione alle Olimpiadi. Lavorando con i giovani, egli seppe formare un ottimo sodalizio, in grado di vincere la Coppa del Golfo 2013.\nNella fase conclusiva della Coppa d'Asia 2015, in Australia, gli Emirati Arabi Uniti affrontarono , , . Battuto per 4-1 il Qatar all'esordio, sconfissero anche il Bahrein (2-1), qualificandosi cos\u00ec per la fase a eliminazione diretta. Nel terzo incontro del girone persero per 1-0 contro l'Iran, ma guadagnarono comunque il secondo posto in classifica. Nei quarti di finale ebbero la meglio sul ai tiri di rigore, per poi perdere per 2-0 la semifinale contro l' padrona di casa e futura vincitrice del torneo. Gli Emirati Arabi vinsero poi per 3-2 la finale per il terzo posto contro l'.\nLa squadra emiratina non riusc\u00ec poi a qualificarsi per il . Giunta seconda nel gruppo A di seconda fase delle eliminatorie AFC dietro l', si piazz\u00f2 quarta nel girone B di terza fase, pur avendo piazzato l'attaccante Ahmed Khalil in testa alla classifica dei marcatori, a pari merito con altri due giocatori. Il commissario tecnico argentino Edgardo Bauza fu dunque esonerato e rimpiazzato dall'italiano Alberto Zaccheroni.\nIn qualit\u00e0 di paese organizzatore della Coppa d'Asia 2019, gli Emirati Arabi Uniti si qualificarono d'ufficio alla fase finale del torneo. Qui vinsero il proprio girone con un pareggio (1-1 contro il ), una vittoria (2-0 contro l') e un altro pareggio (1-1 contro la ), per poi eliminare agli ottavi di finale il (3-2 dopo i tempi supplementari) e ai quarti di finale l' campione in carica (1-0), ma in semifinale subirono una clamorosa sconfitta contro il (0-4). Zaccheroni si dimise alla scadenza del contratto con la federazione.\nRosa.\nLista dei giocatori convocati per le partite di qualificazione al Campionato mondiale di calcio 2022\n\"Presenze e reti aggiornate all'11 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n \n! colspan=\"9\" align=\"left\" |\nRecord individuali.\nDati aggiornati al 29 gennaio 2019."}
{"id": "522509", "revid": "287204", "url": "https://it.wikipedia.org/wiki?curid=522509", "title": "James Stewart Jr.", "text": "Biografia.\nSuo padre, James Sr., era un pilota di motocross e insegn\u00f2 al figlio a correre fino dalla pi\u00f9 giovane et\u00e0. \"Bubba\" Stewart disput\u00f2 la sua prima gara a 4 anni e ottenne il primo sponsor a 7 anni.\nDa bambino \"Bubba\" visse con il fratello Malcolm nel motorhome familiare viaggiando per la nazione per poter gareggiare nel Supercross amatoriale, vincendo 9 titoli nazionali. \"Bubba\" divent\u00f2 professionista nel 2002, appena raggiunta l'et\u00e0 minima di 16 anni prevista dal regolamento, e fu schierato come pilota ufficiale Kawasaki nella classe 125. Mise subito in mostra delle doti non comuni, vinse numerose gare e alla fine della stagione fu nominato \"2002 Rookie of the Year\" (debuttante dell'anno). L'anno successivo arriv\u00f2 il titolo nel Supercross 125 Costa Ovest, che lo port\u00f2 ad entrare nella storia come primo pilota di motocross afroamericano a vincere un campionato tra i professionisti: per questo fu nominato tra i \"20 Teens Who Will Change the World\" (i 20 teenager che cambieranno il mondo) dalla rivista Teen People.\nNel 2004 vinse sia il titolo Supercross che quello Motocross della categoria 125. In particolare rimasero impresse le vittorie nel campionato Motocross, corso in sella alla \"vecchia\" 125 2T contro le pi\u00f9 moderne e performanti 250 4T (tranne l'ultima gara, in cui corse anch'egli con la 250 4T, vincendo agevolmente). Vinto tutto quello che c'era da vincere nella categoria pi\u00f9 piccola, Bubba era ormai pronto per il salto tra i \"grandi\".\nIl 2 aprile 2005 vinse la sua prima gara di Supercross nella classe 250, battendo avversari come Ricky Carmichael, Chad Reed e Kevin Windham. Vinse altre 2 volte quell'anno ed inizi\u00f2, di fatto, una rivalit\u00e0 con il \"Campionissimo\" Carmichael che negli anni seguenti avrebbe infiammato gli appassionati di tutto il mondo.\nNel 2006 la Kawasaki gli affid\u00f2 la nuova KXF 450 4T. Stewart lott\u00f2 fino all'ultima gara per il titolo Supercross con Carmichael e Reed, giungendo secondo nel campionato AMA e primo nel Mondiale. Anche nel National fu grande battaglia con Carmichael; in alcune gare i due rivali regalarono spettacoli incredibili, superandosi a vicenda e combattendo senza esclusione di colpi a ritmi insostenibili per tutti gli altri, ma alla fine prevalse di nuovo Carmichael. A fine stagione Stewart fu convocato in Inghilterra a correre il Motocross delle Nazioni come capitano della squadra americana (ruolo ereditato dall'infortunato Carmichael): Bubba perse lo scontro diretto con il Campione del Mondo Stefan Everts, ma condusse comunque gli USA alla vittoria finale insieme ad Ivan Tedesco e Ryan Villopoto."}
{"id": "522511", "revid": "729019", "url": "https://it.wikipedia.org/wiki?curid=522511", "title": "Paracoccidioidomicosi", "text": "La paracoccidioidomicosi, detta anche blastomicosi sudamericana o malattia di Lutz-Splendore-Almeida, \u00e8 una malattia infettiva fungina sistemica, causata da Paracoccidioides brasiliensis, che si manifesta principalmente come una polmonite ma pu\u00f2 interessare anche altri organi e tessuti.\nEziologia.\nParacoccidioides brasiliensis (detto anche \"paracocco\") \u00e8 un fungo dimorfo che si trova nell'ambiente come saprofita, su piante e nel suolo. A temperature tra 19 e 28\u00a0\u00b0C si sviluppa in forma miceliale pluricellulare (muffa) e produce colonie a lenta crescita, con sottili ife settate dotate di clamidospore, che sono le forme infettanti del fungo. Alla temperatura di 37\u00a0\u00b0C, in coltura come nei tessuti e negli essudati, cresce in forma di lievito (unicellulare), con cellule rotonde od ovali dalle quali si generano, per multipla gemmazione, i blastoconidi (cellule figlie), del diametro di 4-6 micron, a formare delle strutture che ricordano, per forma, una ruota dentata (reperto patognomonico, esclusivo della specie).\nEpidemiologia.\nLa paracoccidioidomicosi \u00e8 limitata all'America Latina, dal Messico (23\u00b0N) all'Argentina (34\u00b0S), tranne che nel Cile, nelle Guyane e nelle Antille: la maggior parte dei casi si registrano in Brasile (80%) e in misura minore in Colombia e Venezuela, soprattutto in zone rurali tropicali e sub-tropicali dal clima non troppo caldo e molto umido, costante durante l'anno. I casi che si registrano al di fuori dell'America Latina interessano comunque individui che provengono dalle zone endemiche, anche fino a 30 anni dalla loro residenza. Circa 10 milioni di persone nelle zone endemiche sono infettate dal fungo; in alcune zone ad alta endemia l'intradermoreazione contro gli antigeni del fungo (paracoccidioidina) \u00e8 positiva nel 25% degli abitanti. La malattia colpisce molto pi\u00f9 spesso i maschi delle femmine, in un rapporto di 15:1, non solo perch\u00e9 i primi pi\u00f9 sarebbero pi\u00f9 esposti all'infezione, ma soprattutto perch\u00e9 gli estrogeni svolgono un'azione protettrice, inibitrice sulla trasformazione del fungo in lievito, nell'organismo femminile infettato (nei casi di malattia giovanile, in individui prepuberi, non si nota la stessa sproporzione tra maschi e femmine). La forma acuta o sub-acuta \u00e8 pi\u00f9 rara e colpisce bimbi e giovani. La forma cronica \u00e8 pi\u00f9 comune e colpisce gli adulti sopra i 30 anni. L'infezione colpisce soprattutto i lavoratori in ambiente rurale, agricoltori (in particolare nelle piantagioni di caff\u00e8 e di tabacco) e muratori. \u00c8 stato dimostrato che in natura, oltre all'uomo, il fungo pu\u00f2 infettare solo l'armadillo (Dasypus novemcinctus) e il cane.\nModalit\u00e0 di trasmissione.\nL'infezione viene acquisita attraverso l'inalazione delle forme infettanti del fungo, le clamidospore.\nNon si ha contagio interumano, perch\u00e9 nell'organismo il fungo si trova in forma di lievito, non infettante. Raramente ci si pu\u00f2 infettare attraverso la contaminazione di ferite cutanee o di lesioni delle mucose.\nPatogenesi.\nL'infezione primaria negli individui immunocompetenti \u00e8 per lo pi\u00f9 inapparente. Il sito primario di infezione \u00e8 la mucosa orale o il polmone. Una ipotesi circa l'entrata del fungo nell'organismo \u00e8 che questa avvenga anche attraverso la membrana periodontale. Dopo l'inalazione delle clamidospore, che sono le forme infettanti del fungo, queste possono rimanere silenti per molto tempo e riattivarsi poi, in condizioni particolarmente favorevoli (stati di immunodepressione, malattie debilitanti, malnutrizione, alcolismo), trasformandosi in lieviti. Il tipo e l'entit\u00e0 della risposta immunitaria determinano la presentazione clinica della malattia. Nelle forme giovanili e adulte multifocali si hanno una scarsa risposta immunitaria cellulo-mediata (dimostrata da risposta scarsa o nulla al test di intradermoreazione) e un alto titolo anticorpale (evidentemente non protettivo), mentre le forme adulte monofocali (meno gravi) hanno una vivace risposta al test di intradermoreazione e bassi titoli anticorpali.\nIl reperto istologico delle forme acute mostra spesso cellule di paracocco che si moltiplicano in grande quantit\u00e0, senza nessuna reazione granulomatosa. che invece \u00e8 sempre presente attorno alle cellule fungine nelle forme croniche.\nClinica.\nL'infezione paracoccidioidica pu\u00f2 decorrere in modo del tutto silente o pu\u00f2 manifestarsi come malattia.\nSolo il 2% degli individui infetti sviluppano una malattia clinicamente evidente. Il periodo di incubazione pu\u00f2 variare da 1 a mese fino ad anni, ma solitamente ha lungo periodo di latenza.\nForma regressiva.\n\u00c8 la forma benigna della malattia che guarisce spontaneamente, che si presenta come una sindrome polmonare. Pu\u00f2 manifestarsi con un complesso primario (addensamento polmonare con linfoadenopatia satellite), come nel caso della tubercolosi.\nForma progressiva.\n\u00c8 la forma che evolve verso quadri clinici pi\u00f9 impegnativi. In tutti i casi si hanno segni sistemici di malattia quali astenia, malessere, calo ponderale e febbre.\na) La principale \u00e8 una linfoadenite che interessa prevalentemente le stazioni superficiali, cervicali, ma anche ascellari. Pu\u00f2 anche colpire le stazioni profonde, mediastiniche e mesenteriche e dare epato- e splenomegalia. Si possono formare tragitti fistolosi linfo-cutanei.\nb) Si pu\u00f2 avere il coinvolgimento delle mucose del tubo digerente: le lesioni sono ulcerate, infiltrate e dolenti, e interessano prevalentemente le mucose orali, ma possono colpire virtualmente tutto l'apparato gastro-enterico (fino alla mucosa anale) e anche le mucose delle alte vie respiratorie. Le lesioni possono dare disfagia, disfonia e anche la caduta dei denti. Quando le lesioni guariscono, rimangono cicatrici anche molto deturpanti.\nc) Pi\u00f9 raro ma molto grave \u00e8 il coinvolgimento osseo.\nLa forma acuta della paracoccidioidomicosi all'inizio \u00e8 spesso misconosciuta e scambiata per una malattia linfo-proliferativa o, nei casi gravi, per una sepsi.\nL'infezione pu\u00f2 disseminarsi e colpire tutti gli organi e i tessuti, ma predilige le ghiandole surrenali (15% dei casi).\nLa forma polmonare si presenta con una tosse secca o produttiva e anche con emottisi. \u00c8 una polmonite interstiziale che pu\u00f2 essere molto destruente e, quando guarisce, pu\u00f2 lasciare importanti reliquati (fibrosi polmonare, enfisema polmonare, distrofia bollosa, ipertensione polmonare), con danno polmonare cronico di tipo ostruttivo. Le lesioni cutanee, ulcerate e crostose, edematose con infiammazione dei tessuti sottocutanei, interessano il volto e gli arti. Spesso si ha il contemporaneo coinvolgimento di polmone, cute e mucose (stomatite emorragica \"moriforme\" di Aguiar-Pupo).\nLa forma cronica della paracoccidioidomicosi all'inizio \u00e8 spesso scambiata per una tubercolosi, che spesso \u00e8 compresente (10% dei casi).\nCo-infezione con HIV.\nLa co-infezione con HIV influenza in modo sostanziale la storia naturale della paracoccidioidomicosi ed\n\u00e8 responsabile di quadri atipici di malattia. L'infezione pu\u00f2 avere una riattivazione endogena, come nelle forme croniche, ma la malattia si manifesta come una forma acuta. Possono aversi contemporaneamente lesioni polmonari e muco-cutanee importanti (come nelle forme croniche) e interessamento linfonodale (come nelle forme acute). Nella maggior parte di questi casi l'immunit\u00e0 cellulo-mediata \u00e8 pesantemente compromessa (&lt;200 linfociti CD4+ /microL) e la reazione granulomatosa \u00e8 molto scarsa, con grande abbondanza di cellule fungine, che si moltiplicano in modo non pi\u00f9 controllati a partenza da focolai gi\u00e0 presenti, ma quiescenti. Molti autori discutono sull'opportunit\u00e0 di mantenere i pazienti affetti da malattia avanzata da HIV in profilassi anti-paracocco con antifungini azolici.\nDiagnosi.\nLa diagnosi \u00e8 spesso tardiva, sia per l'aspecificit\u00e0 del quadro clinico (simile a molte altre malattie), sia per la frequente difficolt\u00e0 dei pazienti in zone rurali ad accedere a strutture mediche adeguate, quindi spesso i pazienti giungono all'osservazione defedati e malnutriti.\nEsami microbiologici.\nLa diagnosi si basa sul riscontro diretto delle cellule di paracocco su campioni biologici (escreato o pus) o su pezzi bioptici. Il fungo pu\u00f2 essere isolato in coltura su terreno appropriato: la crescita del fungo in forma di lievito dai campioni biologici \u00e8 una dimostrazione dell'attivit\u00e0 della malattia. I terreni di coltura vanno conservati per almeno 6 settimane.\nEsami sierologici.\nSono utili per la diagnosi e per gli studi epidemiologici. Test di immunodiffusione su agar-gel possono rilevare la presenza di immunoglobuline (Ig) G e IgM: queste possono persistere per anni anche dopo terapia efficace, pertanto i test sierologici non consentono di verificare l'attivit\u00e0 della malattia, tuttavia la diminuzione del titolo anticorpale \u00e8 un segno di risposta alla terapia. Si pu\u00f2 avere una reazione crociata con gli antigeni di Histoplasma capsulatum. Sono disponibili test di immunofluorescenza, controimmunoelettroforesi (CIE), e enzyme-linked immunoassay (ELISA).\nIntradermoreazione.\nSi impiega la paracoccidioidina. \u00c8 un test poco utile per la diagnosi, perch\u00e9 nella maggior parte delle forme attive (le pi\u00f9 gravi) risulta negativo. \u00c8 utile per gli studi epidemiologici.\nDiagnostica per immagini.\nI quadri radiologici polmonari sono spesso molto pi\u00f9 eclatanti dei reperti clinici.\nIl radiogramma tradizionale del torace, nei casi di malattia cronica attiva, mostra addensamenti polmonari nodulari isolati o confluenti, spesso bilaterali e simmetrici, che di solito coinvolgono i campi polmonari medi e basali, tendendo a risparmiare gli apici polmonari. Spesso gli addensamenti si escavano. Raramente si ha l'allargamento dell'immagine mediastinica per linfoadenomegalia degli ili polmonari. Nei casi ad andamento cronico si ha sempre fibrosi polmonare con grossolano ispessimento dell'interstizio polmonare, comparsa di zone di enfisema polmonare e distrofia bollosa. La distruzione del parenchima polmonare pu\u00f2 evolvere in ipertensione polmonare e cuore polmonare con ipertrofia del ventricolo destro.\nNai casi di malattia acuta, i reperti polmonari sono scarsi o nulli; pi\u00f9 comune \u00e8 l'allargamento del mediastino per linfoadenomegalia ilare polmonare.\nPrognosi.\nLa mortalit\u00e0 \u00e8 alta, tra il 16 e il 25%, soprattutto nelle forme acute giovanili. In caso di guarigione, dopo adeguata terapia, gli esiti della malattia possono essere molto invalidanti, con fibrosi cicatriziale, enfisema polmonare, ipertensione polmonare, scompenso cardiaco destro, stenosi tracheale, sindrome da malassorbimento, insufficienza surrenalica (sindrome di Addison)."}
{"id": "522512", "revid": "767487", "url": "https://it.wikipedia.org/wiki?curid=522512", "title": "Piano... piano, dolce Carlotta", "text": "Piano... piano, dolce Carlotta (\"Hush... Hush, sweet Charlotte\") \u00e8 un film del 1964 diretto da Robert Aldrich e basato sul racconto \"Whatever Happened to cousin Charlotte?\" di Henry Farrell.\nFu concepito come seguito di \"Che fine ha fatto Baby Jane?\" (\"What Ever Happened to Baby Jane?\") con le due stesse protagoniste, Bette Davis e Joan Crawford; ma quando la Crawford si ammal\u00f2 di polmonite venne scritturata Olivia de Havilland, sembra su suggerimento della stessa Davis, e cambiata la sceneggiatura.\nTrama.\nLouisiana, 1927: Sam Hollis, ricco proprietario di un'immensa e lussuosa piantagione e padre dell'adolescente e adorata Carlotta, litiga furiosamente con John Mayhew, della vicina piantagione, dopo aver scoperto che ha una relazione extraconiugale con l'unica figlia e che ha progettato di fuggire con lei la sera successiva dopo un ballo in programma a casa Hollis. Durante la festa, il giovane si apparta con la ragazza, comunicandole di voler porre fine alla loro relazione, cos\u00ec come il signor Hollis gli ha imposto. Sconvolta, Carlotta minaccia di ucciderlo per poi andarsene infuriata, sbattendo la porta. Poco dopo per\u00f2 la porta si riapre lentamente, qualcuno entra nella stanza e trucida orrendamente John, mutilandolo e decapitandolo con un'accetta.\nNel 1964 Carlotta \u00e8 una donna di mezz'et\u00e0; dopo la morte di suo padre vive sola e presso di lei lavora come domestica l'acida Velma Cruther, che per\u00f2 le \u00e8 molto affezionata. Nonostante siano passati 37 anni, Carlotta porta ancora i segni dello shock subito in seguito alla morte di John e a volte, non convinta della sua scomparsa, lo cerca e lo chiama nel cuore della notte, come se fosse ancora vivo, ascoltando la melodia di un carillon che lui le aveva dedicato. Inoltre, malgrado il tempo trascorso, non \u00e8 mai stato trovato l'assassino del giovane, la cui mano e testa tagliate erano a suo tempo sparite senza lasciare traccia. Tutti comunque sospettano che il colpevole sia Carlotta, che per\u00f2 da allora ha continuamente ricevuto intimidatorie lettere anonime. Alcuni ragazzini una notte tentano addirittura di penetrare nella villa alla ricerca della testa di John.\nUn giorno la casa di Carlotta viene espropriata poich\u00e9 dovrebbe essere abbattuta per permettere la costruzione di un ponte. Ma la donna non si d\u00e0 per vinta e manda a chiamare la cugina Miriam Deering, sua unica parente. L'arrivo di Miriam fa riaffacciare tristi ricordi, poich\u00e9 era stata proprio lei a riferire alla moglie di John, Gemma, e al padre di Carlotta, della relazione proibita. Miriam infatti, all'epoca, era venuta ad abitare in casa Hollis dopo la morte del proprio padre; suo zio Sam per\u00f2 la trattava con totale indifferenza e la ragazzina aveva deciso di vendicarsi smascherando la cugina la quale, fino a quel momento, si confidava con lei raccontandole tutti i propri segreti, fra i quali la sua relazione con John.\nOsservando in Carlotta i segni di un comportamento schizofrenico, Miriam si mette in combutta con il medico di famiglia e suo ammiratore, l'alcolizzato Drew Bayliss, per cercare di far impazzire definitivamente Carlotta in modo da farla interdire per mettere le mani sui suoi soldi. Di questo diabolico piano fa le spese anche Velma, uccisa da Miriam quando la domestica scopre ci\u00f2 che stanno tramando lei e Drew. Ma sar\u00e0 proprio Carlotta a uccidere i due, lanciando loro un pesantissimo vaso gi\u00f9 dal balcone dopo aver udito quanto avevano intenzione di farle. Poco dopo la donna, ormai in completo stato confusionale, esce docilmente di casa accompagnata dai poliziotti e sale in macchina per essere condotta in un manicomio.\nProduzione.\nBette Davis e Olivia de Havilland avevano gi\u00e0 recitato insieme tre volte in \"Avventura a mezzanotte\" (1937) di Archie Mayo, \"Il conte di Essex\" (1939) di Michael Curtiz e \"In questa nostra vita\" (1942) di John Huston, ma anche Joseph Cotten aveva gi\u00e0 recitato con la Davis in \"Peccato\" (1949) di King Vidor. Cotten sar\u00e0 per la terza e ultima volta a fianco della Davis in \"Lo scopone scientifico\" (1972).\nTeatro.\nNel 2019 ne \u00e8 stato tratto un adattamento teatrale, andato in scena in prima nazionale al Teatro Angelo Musco di Catania. I protagonisti dello spettacolo diretto da Sebastiano Mancuso sono Elmo Ler nel ruolo di Carlotta Hollis e Loriana Rosto nel ruolo della cugina Miriam Deering."}
{"id": "522516", "revid": "77122", "url": "https://it.wikipedia.org/wiki?curid=522516", "title": "Girellone", "text": ""}
{"id": "522517", "revid": "1543377", "url": "https://it.wikipedia.org/wiki?curid=522517", "title": "Nazionale di calcio dell'Afghanistan", "text": "La nazionale di calcio dell'Afghanistan \u00e8 la squadra calcistica nazionale dell'Afghanistan ed \u00e8 posta sotto l'egida della Federazione calcistica dell'Afghanistan.\nLa nazionale, i cui componenti sono soprannominati \"i leoni di Khorasan\", \u00e8 stata creata nel 1933 e si \u00e8 iscritta alla FIFA nel 1948, anno durante il quale ha anche partecipato al torneo olimpico di calcio, giocando la partita di qualificazione contro Lussemburgo e perdendo per 6-0. Essa disputa le partite casalinghe nello stadio olimpico nazionale Ghazi, che \u00e8 stato costruito nel 1920 e pu\u00f2 ospitare un massimo di spettatori.\nNel 2003 ha disputato per la prima volta alle qualificazioni per il campionato mondiale di calcio, tuttavia non \u00e8 mai riuscita a qualificarsi al torneo iridato. Sempre al 2003 risale la sua prima partecipazione alla Coppa della federazione calcistica dell'Asia meridionale, competizione alla quale da allora si \u00e8 sempre qualificata. Ha partecipato per la prima volta le qualificazioni alla Coppa d'Asia valide per l'edizione disputata in Cina. Tuttavia dal 2007 al 2015 non vi ha pi\u00f9 partecipato a causa dell'istituzione dell'AFC Challenge Cup.\nDagli anni 2010 la nazionale afgana ha fornito prestazioni di rilievo: si ricordano gli ottimi secondi posti nella Coppa dell'Asia meridionale del 2011 e del 2015, la vittoria della medesima competizione nel 2013, la sfiorata qualificazione alla Coppa d'Asia 2019 e alcune larghe vittorie in amichevole.\nLa nazionale afgana occupa il 150\u00ba posto nel ranking FIFA.\nRosa attuale.\nLista dei 24 giocatori convocati per le Qualificazioni al campionato mondiale di calcio 2022 contro e .\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "522518", "revid": "438678", "url": "https://it.wikipedia.org/wiki?curid=522518", "title": "Claudio Nicolini", "text": "Si \u00e8 laureato in Fisica all'Universit\u00e0 di Padova nel 1967; gli viene, quindi, assegnato l'incarico di assistente di Fisica sperimentale all'Universit\u00e0 degli Studi di Lecce. Dal 1968 al 1970 lavora come ricercatore negli Stati Uniti al Brookhaven National Laboratory (Brown University). Rientrato in Italia, insegna Fisica sperimentale all'Universit\u00e0 di Bari, dove svolge anche il ruolo di Ricercatore R6 dell'Istituto nazionale di Fisica nucleare.\nNel 1972 ritorna negli USA, dove si specializza in Patologia, insegnando anche Patologia alla Temple University Medical School di Filadelfia. Nel 1975 viene nominato professore ordinario di Biofisica e Direttore dell'omonima Divisione del Dipartimento di Fisiologia e biofisica presso la stessa Universit\u00e0 della Pennsylvania. Nel 1978 viene nominato Direttore della Scuola internazionale di Biostruttura pura ed applicata presso il Centro \"Ettore Majorana\" di Erice. Rientrato in Italia, nel 1984, per chiara fama, \u00e8 chiamato ad insegnare Biofisica all'Universit\u00e0 di Genova dove ha fondato, nel 1990, \nSi occupa di biofisica molecolare e cellulare, in particolare della struttura e della funzione del DNA e delle macromolecole; \nAttivit\u00e0 politica.\nNel 1984, al rientro dagli Stati Uniti, .\nNel 1986 si dimette da questo incarico in opposizione all'appoggio fornito dal Governo italiano al Strategic Denfese Initiative (\"Progetto guerre stellari\"), voluta dal Presidente statunitense Ronald Reagan. Si iscrive al Partito Socialista Italiano con il quale viene candidato nel 1987 nel Collegio di Livorno per il Senato e nel Collegio di Bari-Foggia per la Camera dei deputati.\n. Nel 1992 lascia il PSI per aderire al movimento referendario del Patto Segni, candidandosi alla Camera nella Lista \"S\u00ec Referendum\" nel Collegio di Bergamo-Brescia.\nRitornato alla politica attiva, , candidandosi come capolista alle Politiche del 2001 e, nel dicembre del 2001, il I Congresso nazionale lo elegge nella segreteria nazionale; ma successivamente, non condividendone l'alleanza con la Casa delle Libert\u00e0, al II Congresso nazionale di Roma dell'aprile 2003 guida, a capo della minoranza di \"Socialismo \u00e8 libert\u00e0\", la scissione del Nuovo PSI.\nSuccessivamente aderisce allo SDI-Rosa nel Pugno e \nNel corso del 2007 lascia lo SDI per aderire al progetto del Partito Democratico con altri esponenti socialisti riuniti nel movimento Socialisti Liberal per il Partito Democratico."}
{"id": "522520", "revid": "2208340", "url": "https://it.wikipedia.org/wiki?curid=522520", "title": "Prefettura di Yamagata", "text": " \u00e8 una prefettura giapponese con circa 1,2 milioni di abitanti, che si trova nella regione di T\u014dhoku, sull'isola Honsh\u016b. Il suo capoluogo \u00e8 l'omonima citt\u00e0 Yamagata.\nConfina con le prefetture di Akita, Fukushima, Miyagi e Niigata."}
{"id": "522526", "revid": "287204", "url": "https://it.wikipedia.org/wiki?curid=522526", "title": "Magone", "text": ""}
{"id": "522527", "revid": "382588", "url": "https://it.wikipedia.org/wiki?curid=522527", "title": "The Great Gig in the Sky", "text": "The Great Gig in the Sky (\"Il grande spettacolo nel cielo\") \u00e8 la quinta traccia dell'album \"The Dark Side of the Moon\", pubblicato nel 1973 dai Pink Floyd.\nLa canzone \u00e8 divenuta celebre in tutto il mondo per il lungo assolo vocale che contiene, eseguito da Clare Torry.\nL'assolo di Clare Torry.\nClare Torry fu suggerita da Alan Parsons al gruppo, dato che aveva gi\u00e0 lavorato con lei, cos\u00ec la fece chiamare agli Abbey Road Studios.\nIl gruppo racconta che Torry fece probabilmente \"una mezza dozzina\" di registrazioni, per le quali le fu detto letteralmente: prima che registrasse.\nFurono fatte pi\u00f9 registrazioni per trovarne una che fosse soddisfacente. Nella prima registrazione Torry disse che cant\u00f2 \"Ooh-aah, baby, baby - yeah, yeah, yeah\". Il risultato non fu ritenuto soddisfacente. Nella seconda quindi Torry prov\u00f2 ad imitare uno strumento (registrazione che poi apparir\u00e0 nell'album). Ne prov\u00f2 anche una terza, in cui si ferm\u00f2 subito perch\u00e9 afferm\u00f2 di essersi accorta del fatto che stava ripetendo la registrazione precedente e in pi\u00f9 quest'ultima sembrava \"sforzata\". Quando usc\u00ec dalla sala di registrazione, la cantante si scus\u00f2, imbarazzata, per la \"performance\", mentre il gruppo e tutti i presenti rimasero stupefatti per quell'improvvisazione.\nLa cantante lasci\u00f2 lo studio convinta che non avrebbero usato la sua voce nell'album e dovette ricredersi quando, a distanza di tempo, vide il disco in un negozio e lesse il suo nome tra i riconoscimenti.\nProblemi legali.\nNel 2004 Clare Torry fece causa alla band e alla casa discografica EMI richiedendo i diritti sulla canzone, dato che avrebbe dovuto essere considerata coautrice del brano insieme a Richard Wright e non solo cantante esecutrice. Per la registrazione, infatti, fu pagata solo 30 sterline e non ricevette alcun riconoscimento successivo. Nel 2005 la Corte suprema del Regno Unito sentenzi\u00f2 a favore della cantante e tutte le edizioni successive a quell'anno contengono il nome di Torry nei riconoscimenti sia come cantante che come coautrice del brano.\nSignificato.\nUna delle domande che Roger Waters poneva agli intervistati nelle registrazioni che furono poi usate in vari punti del disco era \"Hai paura della morte?\" (lett. \"Are you frightened of dying?\").\nIl tema della canzone, la morte, \u00e8 quindi ben esplicito nel testo (gli stralci dell'intervista a Gerry Driscoll, portiere irlandese degli studi di Abbey Road) e, secondo alcuni, anche nel titolo a doppio significato.\nIl brano \u00e8 la naturale prosecuzione di \"Time\": il protagonista del testo si rende conto di aver sprecato troppo tempo nella propria vita e inevitabilmente resta spaventato all'idea di morire, spesso senza avere il tempo di realizzare tutti i progetti che ha in mente. La risposta a questo terrore \u00e8 filosofica: la paura della morte \u00e8 insensata in quanto tutti, prima o poi, se ne devono andare.\nAltre versioni.\nNei concerti dal vivo del tour 1974-1975 della band, David Gilmour suonava sia la \"lap steel guitar\" che l'organo hammond, consentendo cos\u00ec a Richard Wright di concentrarsi esclusivamente sul pianoforte. Questo sistema cambi\u00f2 con l'assunzione del tastierista Jon Carin nel 1987. La parte di Clare Torry, durante i concerti, era svolta da tre cantanti, che eseguivano ognuna una parte della canzone.\nUna cover del brano fu usata agli inizi degli anni novanta come sottofondo per una pubblicit\u00e0 mandata in onda nel Regno Unito (l'analgesico Nurofen). Per questa versione non fu coinvolta la band, ma fu richiamata Clare Torry a cantare.\nNel 2011 viene pubblicata una nuova edizione estesa di \"The Dark Side of the Moon\" in diverse configurazioni.\nNella \"Immersion Edition\" \u00e8 presente, tra le altre, una versione del 1972 del disco denominata \"early mix\", in cui \"The Great Gig in the Sky\" viene presentato in una versione strumentale priva della voce di Clare Torry e con l'aggiunta di altre voci registrate, simili ad altre gi\u00e0 presenti in diversi brani del disco. In questa versione, l'assenza della parte vocale mette in evidenza il piano e le tastiere di Richard Wright, rendendoli la parte \"solista\" del brano.\nCover.\nNell'album \"Dub Side of the Moon\" degli Easy Star All-Stars sono presenti due versioni differenti del brano: uno omonimo e l'altro \"Great Dub in the Sky\" (solo musica)."}
{"id": "522529", "revid": "124902967", "url": "https://it.wikipedia.org/wiki?curid=522529", "title": "Girotondi", "text": "Con girotondi (o girotondismo) si intende chiamare dei movimenti di cittadini costituitisi nel 2002 nelle maggiori citt\u00e0 italiane, con diverse denominazioni, in nome della difesa dei princ\u00ecpi di democrazia e legalit\u00e0. La loro nascita viene fatta risalire a Milano il 26 gennaio 2002, in occasione di una manifestazione di fronte al Palazzo di Giustizia.\nI girotondi sono generalmente considerati movimenti \"di sinistra\" per la loro forte opposizione alla politica del governo in carica all'epoca, presieduto da Silvio Berlusconi; essi hanno tuttavia manifestato forti critiche anche ai partiti di sinistra, ritenendoli troppo blandi o compiacenti verso Berlusconi; per questo sono stati oggetto di attacchi da parte di politici come Massimo D'Alema. I girotondi, tuttavia, hanno coinvolto in maniera trasversale, rispetto ad una classificazione destra-sinistra, persone sensibili ai valori base della democrazia, della costituzione, della giustizia e della libert\u00e0 di informazione.\nIl termine deriva dal fatto che il movimento inizi\u00f2 a manifestare creando girotondi attorno alle sedi di istituzioni e servizi pubblici ritenuti a rischio e dunque da difendere (diversamente dai sit-in). Si comincia con la giustizia e dunque i girotondi intorno ai Palazzi di Giustizia; poi tocca all'emittenza televisiva di Stato, dunque girotondi attorno alle sedi della Rai, ecc..\nStoria.\nAlle origini \u00e8 un moto di protesta a salvaguardia della giustizia italiana, contro gli attacchi del governo Berlusconi II, e prende ispirazione dal discorso di inaugurazione dell'anno giudiziario 2002 di Milano: il 12 gennaio 2002 il procuratore generale di Milano, Francesco Saverio Borrelli, a difesa della magistratura, afferma che \"ai guasti di un pericoloso sgretolamento della volont\u00e0 generale, al naufragio della coscienza civica nella perdita del senso del diritto, ultimo, estremo baluardo della questione morale, \u00e8 dovere della collettivit\u00e0 \"resistere, resistere, resistere\" come su una irrinunciabile linea del Piave\".\nIl 19 gennaio Marina Astrologo e Silvia Bonucci organizzano una manifestazione a Roma davanti al Ministero di Grazia e Giustizia contro le ingerenze dell'esecutivo nei confronti del potere giudiziario. In totale verranno coinvolte 80 persone circa che, a manifestazione conclusa, decidono di autocostituirsi in \"Pres\u00ecdi per la giustizia\" e di riconvocarsi nei due sabati successivi (26 gennaio e 2 febbraio). Aderiscono anche il \"Club Punto a capo\" di Arianna Montanari e il \"Club della libert\u00e0\" di Maria Giordano. Non vi \u00e8 alcun girotondo, ma di fatto \u00e8 la prima manifestazione sensibile di come certi settori dell'opinione pubblica solidarizzino con le parole di Borrelli.\nIl 24 gennaio si tiene a Firenze la \"marcia dei professori\" con Francesco Pardi, detto \"Pancho\", professore di urbanistica, e Paul Ginsborg, professore di storia contemporanea all'Universit\u00e0 di Firenze. Un corteo di 12-15.000 persone sfila per Firenze malgrado la pioggia perch\u00e9 la \"democrazia \u00e8 in pericolo\".\nDue giorni dopo, a Milano, il gruppo \"PerManoPerLaDemocrazia\" crea il primo girotondo attorno al Palazzo di Giustizia. Viene creata una catena umana di 4.000 persone che costituisce il primo girotondo italiano. Ad organizzare il tutto sono Daria Colombo (moglie di Roberto Vecchioni), Ottavia Piccolo, Marina Ingrasc\u00ec, Luigina Venturelli, Mauro Orlando, Claudio Rossoni, Simone Coggi e altri cittadini milanesi.\nLa notizia del girotondo di Milano giunge a Roma, e Silvia Bonucci decide di conoscere il gruppo \"PerManoPerLaDemocrazia\" e creare le prime forme di coordinamento.\nPoi, il 2 febbraio, la svolta. Il comitato parlamentare di centrosinistra \"La legge \u00e8 uguale per tutti\" (Tana De Zulueta, Patrizia Toia, Cinzia Dato, Loredana De Petris, Giuseppe Ayala, Marco Rizzo, Sandro Battisti e Nando Dalla Chiesa che ne \u00e8 portavoce), organizza una manifestazione a Roma in piazza Navona. Sono presenti in 4.000 e sul palco c'\u00e8 la dirigenza della coalizione di opposizione de L'Ulivo, oltre a illustri intellettuali come Paolo Sylos Labini, Massimo Fini e \"Pancho\" Pardi. A fine serata prende parola anche il regista Nanni Moretti che, a sorpresa, attacca la dirigenza nazionale dell'Ulivo. Il grido disperato di Moretti fa il giro d'Italia e trova tanta solidariet\u00e0 fra i militanti di sinistra. Nel suo grido, Moretti richiama anche la marcia dei professori di Firenze e definisce Pancho Pardi \"nuovo leader dell'Ulivo\".\nAppena 15 giorni dopo, Moretti e altre 5-7.000 persone organizzano un girotondo attorno al Palazzo di Giustizia di Roma. C'\u00e8 anche qualche politico come il segretario nazionale del Partito dei Comunisti Italiani, Oliviero Diliberto, che spiega: \"A questa manifestazione abbiamo innanzitutto partecipato come cittadini indignati per quanto sta accadendo e poi come dirigenti politici. La grande riuscita di questa iniziativa vuol dire che vi \u00e8 ancora molta voglia di combattere per una giustizia uguale per tutti e contro l'involuzione autoritaria del nostro paese\".\nIl 22 febbraio, il segretario nazionale dei Democratici di Sinistra, Piero Fassino, incontra Nanni Moretti come \"rappresentante\" dei girotondini d'Italia. Ma ormai il girotondismo ha preso coraggio e inizia ad organizzarsi. Non ha delle vere ambizioni elettorali, ma spera di essere il pungolo necessario per rivitalizzare il centrosinistra uscito sconfitto dalle elezioni politiche del 2001.\nIl giorno dopo, 23 febbraio, al PalaVobis di Milano, in 40.000, grazie al tam tam telematico innescato da Giovanni Pecora attraverso il sito internet Manipulite.it, commemorano i 10 anni dalla nascita dell'operazione Mani pulite: \u00e8 \"La giornata della legalit\u00e0\". I posti disponibili erano appena 12.000, e dunque \u00e8 un successo oltre ogni immaginazione. L'evento \u00e8 organizzato dalla rivista MicroMega diretta da Paolo Flores d'Arcais che grida: \"Tutti in piazza a dire basta a questo regime di menzogne e di bugie\". L'evento vede la partecipazione anche del premio Nobel Dario Fo e trova sostegno in tanti artisti e intellettuali di sinistra.\nIl 25 febbraio anche il presidente dei DS, Massimo D'Alema, va a Firenze a incontrare pubblicamente i professori leader dei girotondini. D'Alema \u00e8 accolto da fischi, ma poi viene applaudito.\nIl 27 febbraio \u00e8 la volta di Napoli. Nella citt\u00e0 partenopea l'associazione \"Assise per la legalit\u00e0 e la democrazia\" di Elena Coccia, con \"Iniziativa democratica forense\" di Giuliana Quattromini e il gruppo \"Millepiedi\" di Eliana Minicozzi, realizza una fiaccolata di 20.000 persone da piazza del Ges\u00f9 a piazza del Plebiscito. Vi prendono parte anche diversi rappresentanti dell'opposizione, come Antonio Bassolino, Antonio Di Pietro e Alfonso Pecoraro Scanio.\nIl 2 marzo i girotondi sono in Piazza San Giovanni a Roma per la prima grande manifestazione nazionale dell'Ulivo dopo la sconfitta elettorale.\nIl 9 marzo a Genova viene organizzata, dal locale comitato \"La legge \u00e8 uguale per tutti - piazza Navona a Genova\", una manifestazione contro le leggi di riforma del falso in bilancio e delle rogatorie internazionali cui partecipano circa 4.000 persone. Solo una settimana dopo, una seconda manifestazione, in piazza Matteotti, raccoglie nuovamente circa 4.000 persone su iniziativa del movimento \"16 marzo - Genova in piazza\" lanciato con uno striscione dagli spalti del PalaVobis.\nIl 10 marzo \u00e8 la volta della difesa della Rai, come servizio pubblico a rischio indipendenza. Vengono organizzati girotondi contemporanei in oltre 19 citt\u00e0 attorno a sedi Rai. La partecipazione \u00e8 grande e vi presenziano anche i principali esponenti del PdCI, dei Verdi e della minoranza di sinistra dei DS (cosiddetto Correntone). Nascono i \"Girotondi per la democrazia\".\nIl 16 marzo Paolo Flores d'Arcais e Nanni Moretti incontrano a Roma l'arcipelago di sigle e persone nate soprattutto il 10 marzo. Una vera assemblea di coordinamento che decide di riunirsi nuovamente il 23 marzo, in occasione della manifestazione sindacale voluta per dire 'no' alle nuove Brigate Rosse e per difendere lo Statuto dei Lavoratori.\nIl 13 aprile si fanno girotondi in tutta Italia per difendere la scuola pubblica contro la riforma del ministro Letizia Moratti, i tagli ai fondi pubblici per la ricerca scientifica e l'Universit\u00e0, e per una scuola pubblica. A Roma si manifesta davanti al Ministero dell'Istruzione, nelle altre citt\u00e0 davanti ai Provveditorati agli Studi.\nIl 20 aprile \"Bo.Bi.\" (Boicottiamo il Biscione) di Gianfranco Mascia, con \"Girotondi\" in numerose citt\u00e0 d'Italia, lancia la \"Giornata dell'Os.Te.\" (Oscuriamo la Televisione), contro la legge del conflitto di interessi di Franco Frattini che non prevede sanzioni per Berlusconi Presidente del Consiglio e proprietario di Mediaset.\nQuello stesso giorno, a Roma, Serena Dandini, Fiorella Mannoia, Paolo Flores d'Arcais e Nanni Moretti convocano al Teatro Ambra Jovinelli una manifestazione per protestare contro il cosiddetto \"editto bulgaro\", ovvero la richiesta di Berlusconi di espellere dalla Rai Enzo Biagi, Michele Santoro e Daniele Luttazzi.\nIl 23 aprile, alla Casa del Popolo di San Bartolo a Cintoia, il \"Laboratorio per la democrazia\" di Firenze tiene un incontro su libert\u00e0 e pluralismo dell'informazione con Norma Rangeri, Curzio Maltese, Michele Santoro e Sandro Ruotolo.\nIl 5 maggio si tiene a Bologna il terzo incontro di coordinamento.\nIl 31 luglio si manifesta davanti a Palazzo Madama, sede del Senato, contro l'approvazione della legge Cirami.\nIl 14 settembre \u00e8 l'apice del movimento. Viene indetta a Roma una grande manifestazione denominata \"Una festa di protesta\". La partecipazione popolare \u00e8 enorme, tant'\u00e8 vero che pochi giorni prima viene deciso di spostarla da Piazza del Popolo alla ben pi\u00f9 capiente Piazza San Giovanni, che risulter\u00e0 comunque gremita. Dal palco parlano Nanni Moretti, don Luigi Ciotti, Rita Borsellino, Gino Strada, Federico Orlando, Paolo Flores d'Arcais, Furio Colombo, Francesco Pardi, Daria Colombo, Vittorio Foa, con la partecipazione di numerosi artisti tra i quali Francesco De Gregori, Fiorella Mannoia e Roberto Vecchioni. A Nanni Moretti spetta il discorso introduttivo, nel corso del quale chiarisce: \"Noi continueremo a delegare ai partiti, ma visto che un po' ci siamo svegliati la nostra delega non sar\u00e0 sempre in bianco\".\nA gennaio del 2003, nel palazzetto dello sport di Firenze durante il primo anniversario, per acclamazione Sergio Cofferati diveniva leader della sinistra movimentista dei girotondi. Come ricordava Paolo Flores D'arcais: \"Ma i Girotondi non si danno alcuna struttura organizzativa, si illudono di poter far cambiare il PD; e Cofferati, finito il suo mandato di segretario della CGIL e tornato al lavoro alla Pirelli, accetta la richiesta di D\u2019Alema di fare il sindaco di Bologna, anzich\u00e9 candidarsi contro di lui (come aveva promesso ai Girotondi!).\" Di l\u00ec a poco, il movimento si estinguer\u00e0."}
{"id": "522542", "revid": "92723", "url": "https://it.wikipedia.org/wiki?curid=522542", "title": "Johannes Reuchlin", "text": "Biografia.\nI primi anni e gli studi.\nReuchlin nacque a Pforzheim, figlio dell'amministratore di un monastero. Rimase sempre legato alla propria citt\u00e0 natale: tenne a essere chiamato \"Phorcensis\" e nella sua opera \"De Verbo\" attribu\u00ec la propria inclinazione per la letteratura al fatto di provenire da Pforzheim.\nA 15 anni, nel 1470, si iscrisse \u2014 dopo avere frequentato la scuola di latino e di base nel monastero domenicano di St. Stephan a Pforzheim \u2014 all'Universit\u00e0 di Friburgo in Brisgovia, dove studi\u00f2 grammatica, filosofia e retorica, anche se pare che la formazione accademica gli abbia dato ben poco. La sua carriera di studioso sarebbe dipesa da ben altre circostanze.\nUna bella voce gli permise, infatti, di ottenere un posto alla corte di Carlo I, Margravio del Baden, dove quasi subito, grazie alla sua reputazione di latinista, fu scelto per accompagnare Federico, il terzo figlio del margravio all'Universit\u00e0 di Parigi. Federico, che era di tre anni pi\u00f9 giovane di Reuchlin, era destinato alla carriera ecclesiastica. Il loro rapporto non sarebbe durato a lungo, ma determin\u00f2 il resto della vita di Reuchlin.\nIn Francia Reuchlin inizi\u00f2 in effetti a studiare la lingua greca che era insegnata a Parigi soltanto dal 1470. Egli si avvicin\u00f2 a un dotto, Jean Heynlin, con il quale si iscrisse nel 1474 alla neofondata Universit\u00e0 di Basilea.\nL'attivit\u00e0 accademica.\nCon la conclusione nel 1477 della \"Magister artium\" all'Universit\u00e0 di Basilea, Reuchlin inizi\u00f2 la propria attivit\u00e0 accademica insegnando il latino, oltretutto in una versione pi\u00f9 classica rispetto a quella pi\u00f9 diffusa nelle scuole tedesche. Egli spiegava inoltre Aristotele in greco, idioma che egli continuava nel contempo a studiare sotto la guida di Andronicus Contoblacas. Fece inoltre conoscenza con il libraio Johann Amorbach, per il quale prepar\u00f2 un lessico latino (\"Vocabularius Breviloquus\") edito negli anni 1475-76, che sar\u00e0 ripubblicato pi\u00f9 volte. Ancora in una lettera del febbraio 1518 al cardinale Adriano Castellesi, in cui avrebbe descritto questi suoi primi anni di attivit\u00e0, Reuchlin confermer\u00e0 di avere sempre voluto essere \u2014 ed essersi sempre considerato \u2014 soltanto un insegnante.\nPresto per\u00f2 Reuchlin lasci\u00f2 Basilea e si rec\u00f2 con George Hieronymus a Parigi per approfondire le proprie conoscenze di greco. Egli decise, inoltre, di studiare Legge prima a Orl\u00e9ans e poi a Poitiers, dove nel luglio 1481 si laure\u00f2 ed ottenne la licenza in giurisprudenza.\nIl viaggio in Italia.\nDa Poitiers Reuchlin si rec\u00f2 nel dicembre 1481 a Tubinga con l'intenzione di insegnare presso la locale Universit\u00e0, ma alcuni suoi amici lo raccomandarono al conte Eberhard von W\u00fcrttemberg, il quale stava per intraprendere un viaggio in Italia e necessitava di un interprete. Reuchlin fu assunto per tale incarico e nel febbraio 1482 lasci\u00f2 Stoccarda per Firenze e Roma. Il viaggio dur\u00f2 soltanto alcuni mesi, fino all'aprile 1482, ma le possibilit\u00e0 di studio, considerati anche gli incontri a Roma e Firenze (soprattutto quelli presso l'Accademia medicea) con le maggiori personalit\u00e0 del Rinascimento, fra le quali Angelo Poliziano, ebbero un influsso decisivo sulla formazione di Reuchlin. A Roma dovette persino trattare con Papa Sisto IV sulla continuazione dell'attivit\u00e0 e sull'organizzazione dell'Universit\u00e0 di Tubinga, fondata nel 1477 da Eberhard.\nLa maturit\u00e0.\nIn ogni caso Reuchlin rimase legato al conte Eberhard anche dopo il loro ritorno in Germania, ricevendo un importante incarico di corte, quale consigliere e oratore. Sembra che in questo periodo Reuchlin si sia sposato, ben poco \u00e8 tuttavia noto della moglie, n\u00e9 egli lasci\u00f2 figli. In tarda et\u00e0 fu per\u00f2 per lui come un figlio Filippo Melantone, nipote di sua sorella, finch\u00e9 l'adesione di Melantone alla Riforma non li divise.\nReuchlin dovr\u00e0 peraltro pi\u00f9 volte lasciare Tubinga a causa della guerra. Egli non smetter\u00e0 mai l'attivit\u00e0 didattica, insegnando lingua greca ed ebraica a Ingolstadt. Torner\u00e0 definitivamente a Tubinga un anno prima della sua morte.\nNel 1484 Reuchlin fu promosso \"doctor legum\". \nNel 1490 Reuchlin venne di nuovo in Italia, dove conobbe Pico della Mirandola, della cui dottrina cabalistica egli divenne in seguito il principale erede, nonch\u00e9 il segretario del papa Jakob Questenberg. Nel 1492 Reuchlin si prest\u00f2 per un'ambasciata presso l'imperatore Federico III - che gli conceder\u00e0 un titolo nobiliare - a Linz. Qui Reuchlin inizi\u00f2 a studiare la lingua ebraica con il medico dell'imperatore Jakob ben Jehiel Loans, il quale diede a Reuchlin un'istruzione di base che egli avrebbe poi approfondito - tanto da divenire il primo ebraista tedesco - in occasione della terza visita a Roma nel 1498 sotto la guida di Obadja Sforno, originario di Cesena. In Italia avrebbe avuto pure la possibilit\u00e0 di acquistare una serie di opere greche e latine e conosce Aldo Manuzio. Nel frattempo la sua fama si era grandemente accresciuta soprattutto grazie alla pubblicazione, nel 1494, del \"De Verbo Mirifico\".\nL'\"esilio\" da Stoccarda.\nNel 1496 mor\u00ec Eberhard di W\u00fcrttemberg e gli avversari di Reuchlin ottennero il favore del successore del duca. L'uccisione di Hans von Hutten a opera di Ulrich von W\u00fcrttemberg lo costrinse a lasciare Stoccarda. Reuchlin fu dunque felice di accogliere l'invito di Johann von Dalberg (1445-1503), erudito vescovo di Worms e cancelliere del Principe elettore Filippo, a recarsi a Heidelberg. In questa corte rinascimentale il compito affidato a Reuchlin fu quello \u2014 oltre a seguire gli studi dei figli di Filippo \u2014 di tradurre i testi greci, sebbene Reuchlin non abbia mai ottenuto una cattedra di lingua greca o ebraica, egli fu sempre al centro degli studi di greco e di ebraico in Germania. A Heidelberg Reuchlin seguiva molti allievi privati, fra i quali il pi\u00f9 conosciuto divenne Franz von Sickingen. Egli si avvaleva, dunque, per le proprie traduzioni della collaborazione di giovani studenti, ai quali mise a disposizione un proprio manoscritto e alcuni piccoli tomi, ma non pubblic\u00f2 mai una vera e propria grammatica greca. Difese fra l'altro, in contrasto con Erasmo da Rotterdam, la pronuncia moderna del greco che aveva appreso dai suoi insegnanti e che propugn\u00f2 nel 1519 nell'opera \"Dialogus de Recta Lat. Graecique Serm. Pron.\"\nFilippo lo invi\u00f2 inoltre a Roma nel gi\u00e0 ricordato viaggio del 1498.\nReuchlin ebbe all'epoca molti contrasti con i monaci, in particolare con l'agostiniano Conrad Holzinger, del quale si fece beffe nella sua prima commedia latina \"Sergius\", una satira sui monaci indegni e sulle false reliquie.\nGli studi ebraici e l'avvocatura.\nPer anni Reuchlin fu assorbito dagli studi di ebraistica, i quali non avevano per lui soltanto un interesse filologico. Egli era interessato alla riforma della predicazione, come scrisse nel \"De arte predicandi\" (1503), un testo che divenne un vero e proprio manuale di predicazione. Egli sperava anzitutto che si conoscesse meglio la Bibbia, rifiutandosi, fra l'altro, di considerare come unica fonte la Vulgata.\nPer Reuchlin la chiave all'\"Hebraea veritas\" fu rappresentata dalla tradizione grammaticale ed esegetica medioevale rabbinica, specialmente quella di David Kimhi, e quando la padroneggi\u00f2 egli volle metterla a disposizione anche degli altri. Nel 1506 apparve \"De Rudimentis Hebraicis\"; si trattava di un'edizione costosa che quindi fu poco venduta.\nUna difficolt\u00e0 era rappresentata dalle guerre in Italia che bloccavano l'afflusso di bibbie ebraiche in Germania. Nel 1512 Reuchlin pubblic\u00f2 i salmi penitenziali con spiegazioni grammaticali. Ma gli studi lo avevano avvicinato ai sistemi mistici e mitologici dell'antichit\u00e0 e da questi alla cabala: seguendo Pico della Mirandola, riteneva di trovare nella cabala una profonda teosofia che poteva essere di grande utilit\u00e0 per la difesa della cristianit\u00e0 e la riconciliazione di fede e ragione; si trattava peraltro di una tesi comune all'epoca. Reuchlin espose le sue idee in merito nel \"De Verbo Mirifico\", e infine nel \"De Arte Cabbalistica\" (1517).\nIl macellaio Johannes Pfefferkorn (1469-1521), convertito dal giudaismo, persecutore di ebrei, pubblic\u00f2 nel 1505, quale uomo di paglia dei domenicani di Colonia, diversi scritti antigiudaici e ottenne inoltre nel 1509 un mandato dall'Imperatore Massimiliano I per potere sequestrare tutti gli scritti ebraici al fine di bruciarli: riteneva che togliere agli ebrei i loro libri sarebbe stato il metodo migliore per ottenerne la conversione.\nAl riguardo Pfefferkorn si rec\u00f2 presso Reuchlin per ottenere da questi un parere giuridico su come dare esecuzione al mandato imperiale. Reuchlin cerc\u00f2 di temporeggiare invocando la mancanza nel mandato di una serie di formalit\u00e0.\nTuttavia si scaten\u00f2 una vera controversia sulla proibizione dei libri ebraici fra Pfefferkorn da un lato e Reuchlin e altri umanisti, che si opponevano a un divieto generalizzato, dall'altro.\nNel 1510 l'imperatore inser\u00ec Reuchlin in un gruppo di esperti incaricati di dare la propria opinione sul tema della soppressione dei libri ebraici. Nella sua risposta, Reuchlin sugger\u00ec \u2014 non considerata ovviamente la Bibbia \u2014 di suddividere i libri in sei classi. Mediante tali classi mostr\u00f2 che i libri che erano irrispettosi del cristianesimo erano molto pochi e in genere ritenuti privi di valore dagli ebrei medesimi, mentre gli altri scritti erano opere o necessarie al culto ebraico, il quale era tollerato sia in base al diritto imperiale che a quello canonico, oppure contenevano materiale di valore e di interesse per gli studi, materiale che non doveva essere sacrificato per il solo motivo di una fede diversa da quella cristiana.\nReuchlin propose infine all'Imperatore di istituire per dieci anni due cattedre ebraiche in ogni universit\u00e0 tedesca, per le quali gli ebrei avrebbero dovuto fornire i libri necessari.\nGli ultimi anni.\nAl ritorno dal terzo viaggio in Italia apprese che la situazione a Stoccarda era mutata e che egli poteva dunque ritornare in quella citt\u00e0, dove aveva continuato a vivere sua moglie.\nAttorno al 1500 ottenne un prestigioso incarico giudiziario nella lega sveva, che mantenne fino a quando nel 1512 si ritir\u00f2 a vita privata, in una sua propriet\u00e0 presso Stoccarda.\nNel 1520, impoverito, fugg\u00ec dalla guerra e dalla peste a Ingolstadt, dove fu nominato da Johannes Gussubelius primo professore di lingua greca ed ebraica. \nReuchlin torn\u00f2 a Tubinga nel 1521: erano gli anni della Riforma, che per\u00f2 Reuchlin rifiut\u00f2. Egli, anzi, viveva gi\u00e0 come confratello in un ordine agostiniano a Tubinga e, in seguito, si fece ordinare sacerdote.\nGli scritti e l'attivit\u00e0 di Reuchlin.\nCon Erasmo da Rotterdam Reuchlin \u00e8 considerato l'umanista tedesco per eccellenza. Egli, influenzato dal suo vecchio commilitone olandese Rudolf Agricola, divenne il rappresentante tedesco del platonismo e del Rinascimento. Reuchlin scopr\u00ec la mistica e la teologia nella Cabala e presso i Caldei \u2014 come egli stesso scrisse nel \"De verbo mirifico\" del 1494 e nel \"De arte cabbalistica\" del 1517 \u2014 oltre che attraverso lo studio di Zaratustra e Pitagora.\nCome poeta in lingua latina Reuchlin pass\u00f2 dal dialogo al dramma e pu\u00f2 essere considerato il fondatore della scuola drammatica tedesca. A Heidelberg scrisse negli anni 1496-1497 \"Satire Sergius\" e \"Scaenica Progymnasmata (Henno)\"; quest'ultima sar\u00e0 rielaborata da Hans Sachs come rappresentazione carnevalesca. Reuchlin attinse molto a tematiche della Commedia dell'arte.\nLe sue traduzioni, edizioni e sollecitazioni favorirono la conoscenza della lingua greca. Inoltre grazie al suo studio della lingua ebraica \u2014 eccezionale per l'epoca \u2014 apr\u00ec la possibilit\u00e0 di uno studio scientifico e filologico del Vecchio Testamento. In tale ambito il suo libro \"De rudimentis hebraicis\" divenne il manuale usuale per lo studio dell'ebraico."}
{"id": "522543", "revid": "599013", "url": "https://it.wikipedia.org/wiki?curid=522543", "title": "Ben Bostrom", "text": "\u00c8 stato uno dei protagonisti del mondiale Superbike correndo con le Ducati 996 e 998.\nCarriera.\nHa vinto il campionato AMA Superbike nel 1998 e nel 1999 ottiene la prima vittoria nel campionato mondiale Superbike sul circuito di Laguna Seca.\nLa stagione 2001 lo ha consacrato come uno dei piloti pi\u00f9 rappresentativi del mondiale superbike, anche grazie alle sue 5 vittorie consecutive a met\u00e0 stagione.\nA Laguna Seca coglie i suoi successi migliori: la doppietta del 2001 \u00e8 la pi\u00f9 importante sul catino californiano, da ricordare il sorpasso ai danni di Neil Hodgson in gara 1.\nNel biennio 2003 - 2004 torna a correre nell'AMA Superbike, il campionato riservato alle derivate dalla serie negli Stati Uniti d'America, con la Honda CBR 1000 RR del team ufficiale HRC ma non raccoglie grandissimi risultati, e deve inchinarsi a Mat Mladin. Nel 2003 partecipa anche al primo campionato AMA Supermoto (ancora acerbo e caratterizzato da pochi gran premi) su Honda, vincendo il titolo nella classe 450cc.\nTorna al mondiale superbike nel 2005 su Honda CBR 1000RR con il team Renegade KOJI, ottenendo pochi punti mondiali e nessun piazzamento di rilievo.\nLa stagione 2006 lo vede impegnato nell'AMA con la Ducati 999.\nNel 2007 ha corso nell'AMA Superstock in sella alla Yamaha YZF-R1 ottenendo un buon secondo posto finale dietro la Suzuki guidata da Ben Spies.\nNel 2008 ha partecipato al campionato AMA Supersport sulla R6 ufficiale, classificandosi primo nella classifica finale.\nIn tale stagione ha vinto la gara inaugurale a Daytona precedendo il compagno di team di solo 1 centesimo di secondo.\nNel 2011 viene chiamato dal team LCR per correre in MotoGP come wildcard il Gran Premio degli Stati Uniti d'America a Laguna Seca."}
{"id": "522544", "revid": "61024", "url": "https://it.wikipedia.org/wiki?curid=522544", "title": "Johann Reichlin", "text": ""}
{"id": "522546", "revid": "33689", "url": "https://it.wikipedia.org/wiki?curid=522546", "title": "Jorge Luis Burruchaga", "text": ""}
{"id": "522548", "revid": "1106276", "url": "https://it.wikipedia.org/wiki?curid=522548", "title": "Rubino", "text": "Il rubino \u00e8 la pi\u00f9 nobile variet\u00e0 monocristallina dell'ossido di alluminio (Al2O3), un minerale noto come corindone, fortemente allocromatico. Presenta durezza 9 nella Scala di Mohs.\nPropriet\u00e0.\nSi presenta di colore rosso vivace, dovuto a inclusioni di cromo, ma pu\u00f2 assumere varie tonalit\u00e0 di questo colore, che vanno dal rosso pi\u00f9 vivo, anche detto \"sangue di piccione\", al rosato (tipico di rocce metamorfiche generatesi per metamorfismo di contatto di sedimenti alluminiferi e di marmi dolomitici). Data l'elevata durezza, una delle giaciture tipiche \u00e8 quella secondaria in depositi alluvionali.\nLe sue dimensioni solitamente non sono eccezionali e sono molto legate alla trasparenza; per questo si ritengono eccezionali i rubini limpidi che superano i 10 carati.\nSempre in base alla qualit\u00e0, si utilizzano varie tipologie di taglio.\nTaglio.\nLe migliori gemme sono solitamente tagliate \"a faccette\", mentre al decrescere della trasparenza si passa alla forma di \"cabochon\"; questa modalit\u00e0 di taglio \u00e8, inoltre, la migliore per mettere in risalto, laddove presente, il fenomeno dell'asterismo (rubino stellato) o del gatteggiamento (rubino occhio di gatto).\nStoria.\nIl rubino \u00e8 una gemma molto rara e nell'antichit\u00e0 altre gemme di colore rosso vennero spesso scambiate per rubini, finch\u00e9 i moderni mezzi gemmologici non permisero un'analisi pi\u00f9 accurata del tipo di cristallo; anche al giorno d'oggi, sia per la sua limitata produzione, sia per la grande bellezza, pu\u00f2 capitare che per rubino venga spacciata un'altra gemma, utilizzando altri minerali come lo spinello (Rubino balascio), variet\u00e0 di granato come l'almandino e il piropo (Rubino di Boemia), lo zircone rosso, il topazio (Rubino del Brasile) e la tormalina (Rubino di Siberia).\nUltimamente molte analisi sono state eseguite anche su gioielli antichi e uno dei pi\u00f9 famosi errori fu riscontrato nei gioielli della corona britannica, con il Rubino del principe nero e il \"Rubino del Timur\", entrambi riconosciuti come spinelli.\nGiacimenti.\nFamosi sono i giacimenti presenti in Tanzania, Madagascar, Cina, Sri Lanka, Thailandia e Vietnam, tuttavia quelli ritenuti di massimo pregio provengono dalle miniere di Mogok in Birmania (cfr. G. Linsell, \"op. cit.\" p.\u00a0231).\nProduzione sintetica.\nIl rubino \u00e8 una gemma la cui sintesi industriale ha una delle storie pi\u00f9 articolate, essendo la prima gemma a essere stata riprodotta in laboratorio.\nMetodo Verneuil.\nLa prima sintesi artificiale avvenne ad opera del francese Auguste Verneuil che nel 1902 brevett\u00f2 un metodo per la produzione artificiale del rubino.\nIl metodo di Verneuil consiste nel fondere una polvere finissima della stessa composizione della gemma che si vuole ottenere (nel caso del rubino 98% Al2O3 e 2% Cr2O3) attraverso una fiamma di ossidrogeno a 2000\u00a0\u00b0C, che cade depositandosi pi\u00f9 in basso su un portacampione freddo in costante rotazione. Il raffreddamento del materiale porta alla formazione del cristallo seppure in una forma inusuale in natura, quella di un bastoncello (detto \"boule\") di pochi centimetri di diametro e 5\u201310\u00a0cm di lunghezza. Le gemme prodotte da \"boules\" sono riconoscibili anche dopo il taglio per le loro linee curve di accrescimento interne visibili al microscopio.\nMetodo Czochrlaski.\nIn questo metodo la miscela di ossidi di cromo e alluminio viene fusa in un crogiolo di platino e iridio sulla cui superficie viene fatto scendere un cristallo naturale o artificiale di un centimetro di lato. Questo viene poi lentamente sollevato in modo che per aderenza trascini con s\u00e9 il materiale fuso. Quest'ultimo raffreddandosi mantiene lo stesso orientamento del reticolo primitivo portando alla formazione di un monocristallo di dimensioni anche dell'ordine dei 10\u00a0cm di diametro e 40\u00a0cm di lunghezza.\nMetodo Kashan.\nSi basa sulla miscela di ossidi con un prodotto chimico a basso punto di fusione che non reagisce con il materiale che compone il rubino finale, ma ne facilita il moto e quindi l'interazione e la crescita dei cristalli. Una volta raffreddata la miscela il solvente libero viene eliminato tramite azione di opportuni acidi, eccetto quello rimasto intrappolato come bolla nel reticolo cristallino, responsabile dello scarto di fabbricazione. Kashan ha prodotto anche rubini di 10 carati con questo metodo, che \u00e8 il metodo di elezione per la produzione dei rubini sintetici usati in gioielleria."}
{"id": "522550", "revid": "277947", "url": "https://it.wikipedia.org/wiki?curid=522550", "title": "De architectura", "text": "De architectura (\"Sull'architettura\") \u00e8 un trattato latino scritto da Marco Vitruvio Pollione intorno al 15 a.C. \u00c8 l'unico testo sull'architettura giunto integro dall'antichit\u00e0 e divenne il fondamento teorico dell'architettura occidentale, dal Rinascimento fino alla fine del XIX secolo.\nL'opera costituisce inoltre una delle fonti principali della moderna conoscenza sui metodi costruttivi degli antichi romani, come pure della progettazione di strutture, sia grandi (acquedotti, edifici, bagni, porti) che piccole (macchine, strumenti di misurazione, utensili).\nIl trattato attraverso i secoli.\nL'opera fu scritta probabilmente intorno al 15 a.C., negli anni in cui l'imperatore Augusto, a cui era dedicato il trattato, progettava un rinnovamento generale dell'edilizia pubblica. L'influenza di Vitruvio nell'antichit\u00e0 sembra sia stata tuttavia molto limitata, cos\u00ec come le opere realizzate da Vitruvio stesso, che nel trattato si attribuisce solo la basilica di Fano.\nIl trattato \u00e8 sopravvissuto grazie ad un'unica copia, priva delle illustrazioni che, probabilmente, corredavano l'opera, proveniente dalle isole britanniche e portata da Alcuino alla corte di Carlo Magno, dove suscit\u00f2 un interesse esclusivamente filologico (per esempio in Eginardo). Copiato in vari esemplari a partire dalla copia originaria oggi persa, pare che il trattato non abbia esercitato alcuna influenza sull'architettura per tutto il Medioevo, sebbene un manoscritto del \"De Architectura\" a Oxford rechi glosse a margine per mano di Petrarca, e sebbene Boccaccio ne possedesse una copia. Altre copie sono documentate, anche in Italia, a fine Trecento. Perde credito, pertanto, il mito della riscoperta nel 1414 a Montecassino da parte di Poggio Bracciolini, che comunque deve averne rinvenuta una copia nelle sue ricerche, forse in area tedesca, contribuendo comunque alla sua diffusione e riscoperta culturale.\nNel XV secolo, infatti, la conoscenza e l'interesse per Vitruvio crebbero sempre di pi\u00f9, soprattutto per merito di Lorenzo Ghiberti (che ne attinge per i suoi \"Commentari\"), Leon Battista Alberti (che ne fa una sorta di rilettura critica e creativa nel \"De re aedificatoria\"), Francesco di Giorgio Martini (a cui dobbiamo la prima, parziale, traduzione in lingua volgare, rimasta manoscritta), Raffaello (che la fece tradurre da Fabio Calvo per poterla studiare direttamente).\nTra XV e XVI secolo il trattato fu pubblicato varie volte a cominciare dall'edizione \"principe\" curata da Sulpicio da Veroli detta \"sulpiciana\" (Roma, 1490 tipo di G. Herolt, 2 volumi in-folio).\nGrande importanza ebbe l'edizione di fra' Giovanni Giocondo che nel 1511 pubblic\u00f2 a Venezia, per i tipi di Giovanni Tacuino, la prima edizione illustrata del trattato, poi ristampata in successive edizioni. Fra' Giocondo aggiunge 136 disegni, riprodotti in xilografia, che riguardano sia aspetti architettonici sia aspetti tecnici, come le macchine di cantiere, tentando di ricostruire le illustrazioni che dovevano probabilmente arricchire l'opera originaria e comunque importanti per interpretare il senso stesso di molte parti del trattato. La grande importanza di questa edizione, oltre all'accuratezza filologica e tecnica che solo la competenza di Giocondo, letteraria e tecnica allo stesso tempo, poteva avere, era dovuta all'apparato iconografico che per l'opera vitruvina rappresenta la chiave di lettura essenziale.\nIllustrata con numerose illustrazioni e commentata fu l'edizione curata da Cesare Cesariano che fu la prima tradotta in volgare italiano (1521). Un'altra importante edizione fu quella del 1556 curata da Daniele Barbaro con illustrazioni di Andrea Palladio. Il XVI secolo conta comunque ben quattro edizioni in latino e nove in italiano.\nNel 1547 fu pubblicata la prima traduzione francese di Jean Martin.\nGuillaume Philandrier fu l'autore della prima edizione critica in Francia del testo latino (Lione, 1552, tipi di Jean de Tournes).\nStruttura.\nL'opera \u00e8 suddivisa in dieci diversi libri, a ciascuno dei quali \u00e8 preposta una prefazione (o proemio), cos\u00ec ripartiti:\nArgomenti.\nIn questo trattato, Vitruvio d\u00e0 all'architettura il titolo di scienza, ma non si limita a questo: anzi, la eleva al primato, in quanto contiene praticamente tutte le altre forme di conoscenza.\nNella fattispecie, l'architetto deve avere nozioni di:\nL'architettura \u00e8 imitazione della natura, l'edificio deve inserirsi armoniosamente nell'ambiente naturale. L'architetto deve possedere una vasta cultura generale, anche filosofica (il modello del \"De oratore\" di Cicerone \u00e8 presente in Vitruvio), oltre alla conoscenza dell'acustica per la costruzione di teatri ed edifici simili, dell'ottica per l'illuminazione degli edifici, della medicina per l'igiene delle aree edificabili.\nVitruvio, nei proemi, mira anche a conferire all'architetto prestigio culturale e sociale solitamente negato ai tecnici antichi.\nLa lingua utilizzata da Vitruvio, che gi\u00e0 apparve \"oscura\" agli studiosi rinascimentali, fu severamente giudicata dai filologi ottocenteschi, a confronto con il contemporaneo latino classico del periodo ciceroniano. Si tratta in effetti di un linguaggio poco letterario e disadorno, ricco di elementi colloquiali e tecnicismi anche di origine greca; una sorta di latino specialistico e \"volgare\", anticipatore di future evoluzioni linguistiche.\nNei proemi lo stile diventa per\u00f2 pi\u00f9 elegante e retorico.\nLe componenti dell'architettura.\nDa questo passo vitruviano tratto dal libro primo, nel XVII secolo fu tratta, da Claude Perrault, una famosa semplificazione del trattato in un'incisiva e fortunata formula (\"triade vitruviana\") per cui l'architettura deve soddisfare tre categorie:\nQuesta formula condensa efficacemente il trattato vitruviano che per\u00f2 contiene una visione teorica pi\u00f9 complessa e non cos\u00ec strettamente coerente."}
{"id": "522558", "revid": "124123", "url": "https://it.wikipedia.org/wiki?curid=522558", "title": "Ernesto Calzavara", "text": "Origini.\nNel 1931 si laurea in Giurisprudenza a Padova (aveva studiato un anno all'Universit\u00e0 di Roma); due anni dopo si trasferisce a Milano dove intraprende con successo la carriera di avvocato. La sua prima opera \u00e8 una pubblicazione giuridica, edita pi\u00f9 volte, \"I capisaldi del codice civile\", Vallardi, Milano, 1942.\nIl legame con la terra natale rimane molto forte: a Treviso il suo punto fermo \u00e8 la casa paterna, una bella villetta veneta del Settecento situata ai confini tra citt\u00e0 e campagna, dove egli torna ogni volta che pu\u00f2. E sar\u00e0 la Marca Trevigiana lo spunto e lo sbocco naturale di quella che fin dal principio si rivela la sua forte vena poetica, che lo porter\u00e0 a dire: \u201cL'avvocato deve mantenere il poeta\u201d.\nPubblica e cura la riedizione di un antico testo poetico della Marca Trevigiana: Anselmino da Montebelluna, \"El planto de la Verzene Maria\", All'Insegna del Pesce d'Oro, Milano, 1950 (seconda edizione nel 1996, con prefazione di Cesare Segre).\nPoesia.\nLe prime prove poetiche risalgono alla seconda met\u00e0 degli anni \u201840. Sono poesie in lingua, tre \"plaquettes\" pubblicate privatamente e fuori commercio in edizione numerata di cento esemplari: \"Il tempo non passa\", Milano, Tipografia Maserati, 1946; \"I fiori di carta\", Milano, Tipografia Omnia, 1947; \"Il nuovo mondo\", Milano, Tipografia Omnia, 1948.\nLa poesia in lingua si esaurir\u00e0 quasi interamente con queste prime esperienze, per lasciare spazio ad una pi\u00f9 feconda produzione in dialetto, una \u201csvolta\u201d che risale agli anni sessanta. Si tratta, come ha precisato Cesare Segre, della sua \u201cseconda nascita\u201d. Per la prima volta in Italia le tecniche e le poetiche della moderna poesia in lingua fanno irruzione nella tradizione della poesia dialettale: escono \"Poesie dialettali\", Treviso, Libreria Canova, 1960; \"e. Parole mate Parole p\u00f2vare\", Milano, All'insegna del pesce d'oro, 1966.\nLa sperimentazione e la ricerca formale si approfondiscono con le raccolte successive: \"Come se Infralogie\", prefazione di Cesare Segre, Milano, All'insegna del pesce d'oro, 1974; \"Cembalo scrivano. Esercizi per dattilogrammi\", Milano, All'insegna del pesce d'oro, 1977; \"Analfabeto\", Milano, Societ\u00e0 di poesia, 1979; \"Le ave parole\", introduzione di Stefano Agosti, Milano, Garzanti, 1984. \nNel 1990 Calzavara ha raccolto il meglio della sua produzione aggiungendovi otto poesie inedite, scritte tra il 1980 e il 1987: \"Ombre sui veri. Poesie in lingua e in dialetto trevigiano (1946-1987)\", introduzione di Cesare Segre, Milano, Garzanti, 1989, 1990, 2001 (all'ultima ristampa \u00e8 annesso il cd \"Marco Paolini legge Ernesto Calzavara\").\nLa sua ultima opera \u00e8 \"Rio terr\u00e0 dei pensieri\", a cura di Massimo Rizzante, prefazione di Cesare Segre, Milano, All'insegna del pesce d'oro, 1996, originale e composito collage di poesia, aforismi e note critiche.\n\u00c8 scomparso pochi giorni prima del suo novantatreesimo compleanno nella casa del nipote a Stra, in provincia di Venezia, il 19 agosto 2000."}
{"id": "522560", "revid": "1305772", "url": "https://it.wikipedia.org/wiki?curid=522560", "title": "Giovanni Fava", "text": ""}
{"id": "522562", "revid": "2014155", "url": "https://it.wikipedia.org/wiki?curid=522562", "title": "Mehmet I", "text": "Biografia.\nGuerra di successione ottomana.\nMehmet (o Mehemmet) \u00c7elebi\nera l'ultimo dei quattro figli del sultano Bayezid I. Partecip\u00f2 alla disastrosa sconfitta dell'esercito ottomano contro i Tartari nella battaglia di Ancyra del 1402; il padre venne fatto prigioniero da Tamerlano e mor\u00ec in cattivit\u00e0 l'anno seguente. I suoi figli riuscirono a fuggire, ma l'Impero ottomano precipit\u00f2 nel caos e nelle lotte fratricide per la successione (\u00e8 il periodo del cosiddetto Interregno ottomano). Mehmet riusc\u00ec ad impadronirsi dell'Asia Minore, mentre Solimano si stabil\u00ec in Europa, dove ottenne il riconoscimento come legittimo sultano dall'imperatore bizantino Manuele II Paleologo (1391-1425), grazie al trattato di Gallipoli del maggio 1403. Nel 1411 il fratello Musa \u00c7elebi si impossess\u00f2 dei domini europei uccidendo Solimano, diventando il nuovo contendente di Mehmet. Ma l'errore di Musa fu quello di revocare l'amicizia che il fratello Solimano aveva con Manuele e fargli guerra: per questo Manuele si dichiar\u00f2 pronto a riconoscere Mehmet quale vero sultano, se in cambio questi gli avesse confermato i vantaggi territoriali ottenuti da Solimano nel trattato di Gallipoli. Mehmet I, capendo che non avrebbe potuto vincere la guerra civile senza l'aiuto dei Bizantini, accett\u00f2, e il 5 luglio 1413 si scontr\u00f2 a \"Chamurli\" (odierna Samokov, nell'attuale Bulgaria occidentale) contro Musa, che venne sconfitto e ucciso.\nDopo undici anni di guerra, Mehmet riunific\u00f2 l'impero ottomano, facendosi incoronare ad Adrianopoli sultano dei Turchi Ottomani: doveva quella sua vittoria a Manuele. Mehmet mand\u00f2 un emissario a dare la notizia della sua vittoria a Manuele, ordinandogli di dire:\nNell'Impero ottomano i problemi non erano finiti: apparve infatti un nuovo pretendente al trono che diceva di essere Mustaf\u00e0, il fratello maggiore di Mehmet. L'impostore riusc\u00ec a organizzare un esercito e a diventare una minaccia reale per Mehmet; la guerra civile era ricominciata ma non era destinata a durare molto, dal momento che il sultano riusc\u00ec a sedare in fretta la rivolta. Mustaf\u00e0 venne salvato dai Veneziani e portato a Tessalonica, presso la corte di Andronico Paleologo, che lo prese sotto la sua protezione. Mehmet si lament\u00f2 di ci\u00f2 con Manuele, che condann\u00f2 Mustaf\u00e0 al carcere a vita, pena che sarebbe stata scontata nell'isola di Lemno. L'imperatore bizantino ancora una volta era stato molto abile, perch\u00e9, condannando il ribelle al carcere a vita nell'impero bizantino, lo salvava da morte certa, che non avrebbe potuto evitare se fosse caduto nelle mani di Mehmet: in tal modo Manuele aveva in mano un possibile pretendente al trono dei sultani.\nRegno.\nDurante il suo regno l'impero ottomano venne risollevarlo e preparato alla vigorosa spinta espansionistica della met\u00e0 del XV secolo, egli trasfer\u00ec la capitale da Bursa ad Adrianopoli, conquist\u00f2 alcuni territori dell'Albania, l'emirato turco di Candaro\u011flu e il regno cristiano di Cilicia.\nMehmet I fu inoltre un mecenate e grande amante dell'arte e della letteratura. Venne seppellito a Bursa in un mausoleo chiamato \"Ye\u015fil T\u00fcrbe\" fatto costruire da lui stesso accanto alla moschea di \"Ye\u015fil Camii\", eretta sempre dietro suo ordine, che, dalle stupende decorazioni in ceramica verde, \u00e8 detta la \"Moschea Verde\", uno dei pi\u00f9 begli esempi di architettura ottomana. Accanto alla moschea e al mausoleo a lui dedicato, Mehmet fond\u00f2 una scuola e un refettorio per i poveri. Fece inoltre completare la vasta e imponente moschea di Bursa, iniziata al tempo di suo nonno Murad I, la cui costruzione era stata interrotta nei tempi turbolenti che erano seguiti.\nIl 21 maggio 1421 mor\u00ec Mehmet I, gli successe il figlio Murad II (1421-1444; 1446-1451)."}
{"id": "522567", "revid": "767487", "url": "https://it.wikipedia.org/wiki?curid=522567", "title": "Alfio Cantarella", "text": "Biografia.\nDi origini siciliane, da ragazzo si trasferisce a Milano, dove approda nel mondo dello spettacolo nel 1958. Nel 1960 entra a far parte dei \"Marinos\", primo nucleo di quello che in seguito diverr\u00e0 il complesso dell'Equipe 84.\nCantarella fonda questo gruppo storico della musica italiana nel 1964 insieme a Victor Sogliani, Franco Ceccarelli e Maurizio Vandelli, diventandone il batterista.\nIl 19 febbraio 1970 viene trovato in possesso di sostanze stupefacenti in seguito a un blitz della polizia nella sua abitazione in via Solferino; viene arrestato e costretto alla sospensione delle esibizioni. Dopo aver risolto i suoi problemi, nel 1973 rientra a pieno titolo nella formazione.\nQuando la band conclude il suo percorso musicale nel 1978, Cantarella interrompe l'attivit\u00e0 di batterista ma rimane nel mondo dello spettacolo e inizia una lunghissima carriera in qualit\u00e0 di manager e produttore musicale.\nNegli anni ottanta produce i lavori di Zucchero Fornaciari e Sergio Caputo e le tourn\u00e9e, come responsabile generale del booking, di artisti come Franco Battiato, Alice, Eugenio Finardi, i Pooh, Miguel Bos\u00e9, i Rockets, Giuni Russo, Anna Oxa, Matia Bazar, Mango.\nDal 1994, costituisce la \"Tutto Musica\" con sede a Villafranca di Verona e prosegue l'attivit\u00e0 di produttore e organizzatore di eventi musicali.\nL'esperienza, la conoscenza del mercato e dell'ambiente dello spettacolo unito all'amore per la musica ha portato la societ\u00e0 a sviluppare una lunga serie di attivit\u00e0 sia nel campo dell'organizzazione che della produzione.\nInnumerevoli sono i concerti che ha organizzato sia in Italia che all'Estero. Alcuni degli artisti con i quali la societ\u00e0 ha collaborato sono: Lucio Dalla, Vasco Rossi, Zucchero, Beppe Grillo, Maurizio Vandelli, i Ricchi e Poveri, le Orme, I Deep Purple, i Dik Dik, I New Trolls, I Pooh, Shel Shapiro, Francesco Guccini, i Camaleonti, i Nomadi, Nino Frassica, Fiorella Mannoia, Bobby Solo, Cesare Cremonini, Amii Stewart, Ron, Enrico Ruggeri, Luca Barbarossa, Banco del Mutuo Soccorso, Francesco De Gregori, Gino Paoli, 883, Patty Pravo, Antonella Ruggiero, PFM, Iron Maiden, L\u00f9napop, Keith Emerson, Pitura Freska, Elio e le Storie Tese.\nHa prodotto manifestazioni musicali all'insegna della musica anni sessanta, come \"Beat Italia Tour\", con appuntamenti a Trento, Modena, Parma, Venezia, Asti, Mantova, Pordenone, Torino avendo inserito come guest star Spencer Davis Group; continua a produrre spettacoli di grande successo come Verona Beat a Verona, all'interno della quale oltre a tutti i nomi importanti degli anni sessanta sono stati inseriti artisti come i Procol Harum, gli Yardbirds, Creedence Clearwater Revisited e la rassegna \"Estate Insieme\" per conto della Banca Popolare di Verona."}
{"id": "522569", "revid": "1448629", "url": "https://it.wikipedia.org/wiki?curid=522569", "title": "Poirot a Styles Court", "text": "Poirot a Styles Court (titolo originale \"The Mysterious Affair at Styles\", tradotto in Italia anche col titolo Poirot e il mistero di Styles Court) \u00e8 il primo romanzo poliziesco di Agatha Christie, scritto nel 1916 durante la Prima guerra mondiale, quando la futura scrittrice prestava la sua opera come infermiera. \nNel romanzo fa la sua prima apparizione il celebre personaggio Hercule Poirot, un ex funzionario della polizia belga ormai ritiratosi dall'attivit\u00e0 e rifugiatosi in Inghilterra a causa della Grande Guerra. Egli sta soggiornando vicino alla casa di Emily Inglethorp, che lo sta aiutando ad inserirsi nell'ambiente. Il suo amico Arthur Hastings arriva nella casa come ospite. Quando la donna viene uccisa, Poirot usa le sue doti investigative per risolvere il mistero del delitto.\nGenesi dell'opera e pubblicazione.\n\"Poirot a Styles Court\" nasce per una fortunata scommessa, essendo stata l'autrice sfidata dalla sorella maggiore a scrivere un libro giallo che fosse pubblicabile. \nAgatha Christie termin\u00f2 la stesura del romanzo - redatto per la maggior parte a Dartmoor - nel 1916, ma lo invi\u00f2 senza successo a Hodder and Stoughton e \"Methuen\"; dopo aver tenuto per mesi il manoscritto, l'editore londinese \"John Lane\", cofondatore della casa editrice \"Bodley Head\", decise finalmente di pubblicare il libro, a patto che fossero apportate lievi modifiche al capitolo 12. Le condizioni imposte da Lane erano per\u00f2 quasi da contratto-capestro: soltanto 25 sterline di anticipo e l'esclusione dagli utili prima della vendita delle 2000 copie. Il romanzo comunque ebbe un buon successo di pubblico quando John Lane lo stamp\u00f2 negli USA nell'ottobre 1920, per pubblicarlo il 21 gennaio 1921 in Gran Bretagna per i tipi della sua The Bodley Head.\nTrama.\nLa storia \u00e8 ambientata in Inghilterra durante la Prima Guerra Mondiale, a Styles Court, un maniero nella campagna dell'Essex (ambientazione anche di Sipario, l'ultimo caso di Poirot). La casa in cui Agatha Christie viveva con il primo marito, il colonnello Archibald Christie, si chiamava Styles.\nIl capitano Arthur Hastings \u00e8 in soggiorno a Styles Court, dietro invito del suo amico John Cavendish. Una notte, gli abitanti di Styles trovano la proprietaria della villa, nonch\u00e9 matrigna di John, Emily Inglethorp, moribonda a causa di un avvelenamento da stricnina, nella sua camera da letto, chiusa a chiave dall'interno. Hastings pensa di rivolgersi al suo amico Hercule Poirot, rifugiatosi con alcuni connazionali in Inghilterra per sfuggire alla guerra, e residente nel villaggio vicino, Style St. Mary. Il celebre investigatore comincia ad indagare.\nPoirot ricostruisce gli avvenimenti che hanno portato alla morte della signora. Il giorno in cui \u00e8 stata uccisa, Emily Inglethorp \u00e8 stata sentita litigare con qualcuno, probabilmente il marito, Alfred, o il suo figliastro, John. Pi\u00f9 tardi, la donna \u00e8 apparsa nervosa e, apparentemente, ha compilato un nuovo testamento \u2013 che nessuno \u00e8 per\u00f2 riuscito a trovare. Ha mangiato poco a cena e si \u00e8 ritirata presto nella propria camera, con una valigetta contenente delle carte importanti. La valigetta \u00e8 stata forzata pi\u00f9 tardi da qualcuno che ha rubato un documento. Alfred Inglethorp ha lasciato Styles presto la sera ed ha pernottato nel villaggio vicino, quindi non era presente al momento dell'avvelenamento. Nessuno riesce a spiegarsi come e quando sia stata somministrata la stricnina.\nAll'inizio, il primo sospettato \u00e8 proprio Alfred, dato che \u00e8 quello che ha tratto maggior beneficio dalla morte di Emily e, visto che \u00e8 molto pi\u00f9 giovane della donna, la famiglia Cavendish l'ha sempre considerato un arrampicatore sociale. Evelyn Howard, la dama di compagnia di Emily, sembra odiarlo pi\u00f9 di tutti. Il suo comportamento, poi, \u00e8 sospetto: ha acquistato al villaggio una dose di stricnina prima che Emily fosse avvelenata e, sebbene neghi di averlo fatto, rifiuta di produrre un alibi. La polizia sta per arrestarlo, ma Poirot interviene dimostrando che Inglethorp non poteva ottenere il veleno.\nLa polizia di Scotland Yard allora arresta il figliastro pi\u00f9 vecchio di Emily Inglethorp, John Cavendish. Le prove contro di lui sono schiaccianti: la firma per l'acquisto della stricnina \u00e8 di sua mano, nella sua stanza viene ritrovata una fiala contenente il veleno e, inoltre, e all'interno di Styles vengono ritrovati una barba e un pince-nez identici a quelli di Alfred.\nAlla fine del romanzo Poirot dimostra l'innocenza di John Cavendish e la colpevolezza di Alfred Inglethorp, che ha organizzato il tutto con l'aiuto di Evelyn Howard, sua cugina nonch\u00e9 amante, quindi solo in apparenza la sua nemica giurata. La coppia ha avvelenato Emily aggiungendo un agente precipitante, il bromuro, al tonico che l'anziana prendeva tutte le sere, in modo che i componenti innocui della stricnina, che erano gi\u00e0 presenti nel farmaco, si depositassero sul fondo della bottiglietta. Cos\u00ec, l'ultima dose della medicina sarebbe stata letale, in quanto contenente tutta la stricnina dell'intera confezione.\nIl piano prevedeva che Alfred fosse incriminato con delle false prove, che potevano essere facilmente confutate in tribunale. Una volta assolto, grazie al principio del Ne bis in idem, non avrebbe potuto essere processato per lo stesso reato una seconda volta, anche se fossero state trovate delle vere prove contro di lui. Alfred aveva forzato la valigetta di Emily per recuperare una lettera che indicava le intenzioni dell'uomo verso la moglie e che la donna aveva trovato.\nTemi narrativi.\nTema legale.\nIl principio per cui non sia possibile processare due volte una persona per lo stesso reato (\"Ne bis in idem\" o \"double jeopardy\" in inglese) \u00e8 valido nella maggior parte degli ordinamenti giudiziari, incluso quello anglosassone, dove \u00e8 stato parzialmente abolito nel 2003. Secondo Julian Symons, all'epoca in cui la Christie scrisse il libro non si erano ancora verificati in Gran Bretagna casi in cui il principio fosse stato deliberatamente utilizzato come escamotage per evitare una condanna.\nTuttavia, nel 1931, un elettricista di nome Frederick Field tent\u00f2 di scampare alla giustizia adottando proprio questo sistema. Field neg\u00f2 di aver assassinato una prostituta, Norah Upchurch, ma dopo due anni si costitu\u00ec e fu processato; tuttavia al processo ritratt\u00f2, e siccome non esistevano prove della sua colpevolezza oltre alla sua confessione, Field fu assolto, e inizi\u00f2 a vantarsi pubblicamente di aver ucciso effettivamente la Upchurch ma di non doverne scontare alcuna conseguenza, visto che non poteva essere nuovamente processato per quel reato. Dopo altri due anni, Field uccise un'altra prostituta e tent\u00f2 nuovamente la via dell'escamotage giudiziario, ma stavolta la polizia, che lo teneva d'occhio, raccolse prove schiaccianti, e l'elettricista fu condannato all'impiccagione.\nIl medesimo tema di stampo legale \u00e8 alla base di numerose opere, come:\nTema biochimico.\nL'idea di concentrare tutto il principio attivo di un medicinale in un'unica somministrazione oltre che ingegnosa \u00e8 anche verosimile. Alcuni anni dopo la pubblicazione del romanzo, un atto criminoso venne realizzato proprio con questo sistema."}
