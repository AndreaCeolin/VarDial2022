{"id": "615815", "revid": "123981487", "url": "https://it.wikipedia.org/wiki?curid=615815", "title": "Cologno Nord", "text": "La stazione di Cologno Nord \u00e8 una stazione della linea M2 della metropolitana di Milano, capolinea del ramo Cascina Gobba-Cologno Nord. \u00c8 posta nel territorio comunale di Cologno Monzese.\nStoria.\nLa stazione di Cologno Nord (nelle prime fasi progettuali denominata \"Bettolino\") fu costruita come parte del cosiddetto \"ramo Cologno\" della linea 2, attivato il 7 giugno 1981.\nIl 9 luglio 2010 sono iniziati i lavori di ristrutturazione e ammodernamento della stazione. In particolare sono stati apportati miglioramenti nella segnaletica e inseriti quattro ascensori, due posti all'esterno e due all'interno della struttura, in modo da favorire soprattutto i disabili. Sono stati inoltre ampliati e risagomati anche i marciapiedi esterni alla stazione e il parcheggio di corrispondenza, ora integrato con un'area riservata alla sosta dei disabili e collegata alla stazione con attraversamenti ad altezza marciapiedi, con lo scopo di rendere pi\u00f9 comodo e sicuro il passaggio da dentro a fuori e viceversa. Inoltre \u00e8 stato creato un sistema di guide a terra per i non vedenti e un pannello tattile per le indicazioni.\nIl progetto \u00e8 costato circa euro, ed \u00e8 stato interamente finanziato dalla Provincia di Milano.\nI lavori sono terminati il 18 dicembre 2011.\nLa stazione esula dall'area urbana milanese ed \u00e8 quindi regolata dalla tariffa extraurbana; dal 15 luglio 2019, con l'entrata in vigore del nuovo sistema tariffario STIBM, la stazione \u00e8 raggiungibile con il biglietto ordinario.\nLa stazione \u00e8 servita da 3 binari e le banchine sono connesse tra loro grazie a un sovrappasso pedonale, una caratteristica comune a gran parte delle stazioni in superficie della M2.\nProlungamenti futuri.\nL\u2019apertura del ramo di Cologno della M2 coincise nel 1981 con la dismissione della tranvia Milano-Vimercate, che attraversava Cologno Monzese lungo Via Milano. Data l\u2019elevata affluenza della tranvia interurbana fu prevista da subito la futura estensione della linea fino a Vimercate. Si tratta di un progetto che richiama in molti sensi a ci\u00f2 che era successo al ramo di Gessate negli anni \u201860, e che ha sempre incontrato l\u2019appoggio dei comuni brianzoli interessati; ad oggi tuttavia il prolungamento non \u00e8 stato realizzato, soprattutto a causa della notevole portata economica del progetto. Nel 2014 il costo del progetto era stato stimato in 750 milioni di euro, e l\u2019analisi costi - benefici non aveva ritenuto l\u2019opera capace di compensare questa spesa. Ad oggi il prolungamento per Vimercate rimane un obiettivo a lungo termine, mentre \u00e8 allo studio l\u2019estensione della linea da Cologno Nord a Brugherio, in superficie e senza fermate intermedie.\nServizi.\nLa stazione dispone di:\nAlla stazione della metropolitana \u00e8 annesso un capolinea NET - Nord Est Trasporti"}
{"id": "615816", "revid": "73146", "url": "https://it.wikipedia.org/wiki?curid=615816", "title": "Western Blot", "text": ""}
{"id": "615817", "revid": "729019", "url": "https://it.wikipedia.org/wiki?curid=615817", "title": "Cologno Centro", "text": "La stazione di Cologno Centro \u00e8 una stazione della linea M2 della metropolitana di Milano. \u00c8 posta sulla tratta extraurbana Cascina Gobba-Cologno Nord, nel territorio comunale di Cologno Monzese.\nStoria.\nLa stazione di Cologno Centro (nelle prime fasi progettuali denominata semplicemente \"Cologno\") fu costruita come parte del cosiddetto \"ramo Cologno\" della linea 2, attivato il 7 giugno 1981.\nLa stazione esula dall'area urbana milanese ed \u00e8 quindi regolata dalla tariffa extraurbana; dal 15 luglio 2019, con l'entrata in vigore del nuovo sistema tariffario STIBM, la stazione \u00e8 raggiungibile con il biglietto ordinario.\nSi tratta di una stazione in viadotto, la cui struttura \u00e8 pressoch\u00e9 identica alla vicina Cologno Sud.\nServizi.\nLa stazione dispone di:"}
{"id": "615819", "revid": "729019", "url": "https://it.wikipedia.org/wiki?curid=615819", "title": "Cologno Sud", "text": "La stazione di Cologno Sud \u00e8 una stazione della linea M2 della metropolitana di Milano. \u00c8 posta sulla tratta extraurbana Cascina Gobba-Cologno Nord, nel territorio comunale di Cologno Monzese.\nStoria.\nLa stazione di Cologno Sud (nelle prime fasi progettuali denominata \"Metallino\") fu costruita come parte del cosiddetto \"ramo Cologno\" della linea 2, attivato il 7 giugno 1981, data la vicinanza della stazione al Comune di Vimodrone serve anche quella localit\u00e0.\nLa stazione esula dall'area urbana milanese ed \u00e8 quindi regolata dalla tariffa extraurbana; dal 15 luglio 2019, con l'entrata in vigore del nuovo sistema tariffario STIBM, la stazione \u00e8 raggiungibile con il biglietto ordinario.\nSi tratta di una stazione in viadotto, la cui struttura \u00e8 pressoch\u00e9 identica alla vicina Cologno Centro.\nServizi.\nLa stazione dispone di:"}
{"id": "615822", "revid": "93556", "url": "https://it.wikipedia.org/wiki?curid=615822", "title": "Politica della Serbia", "text": "La Serbia \u00e8 una Repubblica democratica parlamentare multipartitica.\nIl potere legislativo \u00e8 esercitato dal Parlamento, quello esecutivo dal Governo, e quello giudiziario dalla Magistratura che \u00e8 indipendente dalle forze politiche.\nA capo dello Stato c'\u00e8 il Presidente della Repubblica.\nPresidenza della Repubblica.\nIl Presidente della Repubblica di Serbia \u00e8 il rappresentante della Nazione in Patria e all'estero. I suoi compiti, secondo la Costituzione, sono la promulgazioni delle Leggi, la nomina del capo del Governo designato dal Parlamento, l'accreditamento dei diplomatici in Serbia e la nomina degli ambasciatori serbi all'estero. Il suo un mandato \u00e8 di cinque anni.\nIl capo dello Stato conferisce le onorificenze della Repubblica e concede la grazia ai condannati. \u00c8 il capo delle Forze armate.\nL'attuale presidente della Repubblica di Serbia \u00e8 Aleksandar Vu\u010di\u0107 (\u0410\u043b\u0435\u043a\u0441\u0430\u043d\u0434\u0430\u0440 \u0412\u0443\u0447\u0438\u045b), in carica dal 31 maggio 2017.\nA coadiuvare il Presidente della Repubblica nei rapporti coi cittadini, \u00e8 stata istituita nel 2004, la \"Cancelleria Popolare del Presidente della Repubblica\" (\"Narodna kancelarija predsednika Republike\", \"\u041d\u0430\u0440\u043e\u0434\u043d\u0430 \u043a\u0430\u043d\u0446\u0435\u043b\u0430\u0440\u0438\u0458\u0430 \u043f\u0440\u0435\u0434\u0441\u0435\u0434\u043d\u0438\u043a\u0430 \u0420\u0435\u043f\u0443\u0431\u043b\u0438\u043a\u0435\"), un'istituzione che permette alla cittadinanza di interagire direttamente col capo dello Stato.\nRamo legislativo.\nIl Parlamento serbo \u00e8 un'istituzione monocamerale: l'Assemblea Nazionale della Repubblica di Serbia (\"\u041d\u0430\u0440\u043e\u0434\u043d\u0430 \u0441\u043a\u0443\u043f\u0448\u0442\u0438\u043d\u0430 \u0420\u0435\u043f\u0443\u0431\u043b\u0438\u043a\u0435 \u0421\u0440\u0431\u0438\u0458\u0435\", \"Narodna skup\u0161tina Republike Srbije\") \u00e8 costituita da 250 deputati. I membri dell'Assemblea sono eletti dal Popolo a suffragio universale ogni 5 anni.\nSecondo la Costituzione, al Parlamento competono la creazione di leggi, le modifiche costituzionali, i cambiamenti nei confini nazionali, l'indizione dei referendum, la ratifica dei trattati internazionali, la proclamazione dello stato di guerra, l'approvazione delle Province autonome e del bilancio dello Stato e l'elezione del Governo che \u00e8 sottoposto alla fiducia dell'Assemblea Nazionale.\nIn capo al Parlamento ci sono anche la nomina dei giudici della Corte costituzionale, delle Corti di Giustizia, del Governatore della Banca nazionale, e del Difensore civico.\nRamo esecutivo.\nIl potere esecutivo spetta al Governo (\"\u0412\u043b\u0430\u0434\u0430 \u0421\u0440\u0431\u0438\u0458\u0435\", \"Vlada Srbije\") che \u00e8 formato dal Primo ministro (\"\u041f\u0440\u0435\u0434\u0441\u0435\u0434\u043d\u0438\u043a \u0412\u043b\u0430\u0434\u0435\", \"Predsednik Vlade\") e dai Ministri (\"\u041c\u0438\u043d\u0438\u0441\u0442\u0440\u0438\").\nIl Capo del Governo \u00e8 proposto per la nomina al Presidente della Repubblica dal Parlamento. Dopo la nomina e la formazione del Governo, il Parlamento vota la fiducia all'esecutivo.\nIl Governo indica le linee guida della politica nazionale, d\u00e0 attuazione alle leggi fatte dal Parlamento e coordina il lavoro della Pubblica amministrazione.\nL'attuale Primo ministro della Serbia \u00e8 Ana Brnabi\u0107 (\u0410\u043d\u0430 \u0411\u0440\u043d\u0430\u0431\u0438\u045b), in carica dal 29 giugno 2017 dopo l'elezione del primo ministro Aleksandar Vu\u010di\u0107 a presidente della Repubblica.\nPolitica interna.\nLa vita politica pluralista della Serbia si \u00e8 aperta con le elezioni del 1992, che segnano la continuit\u00e0 del predominio di Slobodan Milo\u0161evi\u0107 e del suo Partito Socialista di Serbia (SPS), erede della Lega dei Comunisti Jugoslavi.\nDopo la sconfitta di Milo\u0161evi\u0107 nelle elezioni presidenziali in Jugoslavia del 2000, alle successive elezioni parlamentari in Serbia del 2000 trionf\u00f2 la coalizione Opposizione Democratica di Serbia (DOS), composta da Partito Democratico (DS), Partito Democratico di Serbia (DSS) e da varie altre forze di minor seguito, che ha governato il Paese. Tuttavia, nel corso del tempo, le tensioni all'interno dei vari partiti che formavano la coalizione sono aumentate, fino all'uscita dal governo del DSS di Vojislav Ko\u0161tunica, di tendenza conservatrice. L'esecutivo venne retto da quel momento dai riformisti del DS di Zoran \u0110in\u0111i\u0107, che venne assassinato nel marzo 2003.\nLe elezioni parlamentari del 2003.\nLe elezioni parlamentari del 2003 videro il crollo del Partito Socialista di Serbia e la scomparsa di molte forze minori, a vantaggio del Partito Radicale Serbo (SRS) di Vojislav \u0160e\u0161elj, che \u00e8 divenuto il primo partito. Tuttavia, i quattro partiti filo-occidentali (DS, G17+, DSS, SPO-NS) ottennero la met\u00e0 dei voti e la maggioranza assoluta dei seggi.\nNei primi mesi del 2004, il DSS ha formato un nuovo Governo di minoranza, con l'appoggio del G17 Plus, una formazione politica liberale costituita soprattutto da economisti e guidata da Miroljub Labus, il Movimento del Rinnovamento Serbo (SPO) di Vuk Dra\u0161kovi\u0107 e il partito Nuova Serbia (NS) di Velimir Ili\u0107. Divenne primo ministro Vojislav Ko\u0161tunica, leader del Partito Democratico di Serbia, mentre Dra\u0161kovi\u0107 venne nominato ministro degli affari esteri. Il governo di Ko\u0161tunica ha goduto dell'appoggio esterno del (SPS).\nLe elezioni presidenziali del 2004.\nLe elezioni presidenziali del 2004, tenutesi dopo che tre elezioni erano state invalidate per mancanza di quorum, videro la vittoria di Boris Tadi\u0107, del Partito Democratico (DS), che divenne presidente della Serbia.\nNei giorni del 28 e 29 ottobre 2006 si \u00e8 svolto un referendum per la ratifica di una nuova costituzione, gi\u00e0 approvata a larga maggioranza dal parlamento serbo.\nLe elezioni parlamentari del 2007.\nLe elezioni parlamentari del 2007 hanno visto la crescita del Partito Democratico (DS) e la tenuta degli altri partiti democratici, bench\u00e9 i nazionalisti del Partito Radicale Serbo (SRS) si siano confermati come prima forza politica del Paese.\nIl 14 maggio, dopo mesi di difficili trattative, si \u00e8 formato un nuovo esecutivo, guidato ancora da Ko\u0161tunica (DSS), sostenuto da una coalizione che comprende sia i riformisti di centrosinistra (DS), sia i nazional-conservatori e liberali di centrodestra (Partito Democratico di Serbia (DSS) e G17 Plus). Il Partito Democratico, pur rinunciando a indicare come primo ministro un proprio esponente, controlla nel nuovo esecutivo ben 13 ministeri, compresi Affari Esteri e Difesa.\nLe elezioni presidenziali del 2008.\nLe elezioni presidenziali del 2008 hanno visto la conferma di Boris Tadi\u0107, che ha sconfitto al ballottaggio Tomislav Nikoli\u0107, esponente del Partito Radicale Serbo, seppur di strettissima misura.\nDue settimane dopo, a seguito della proclamazione di indipendenza da parte del Kosovo, il governo serbo retto dall'ex presidente Vojislav Ko\u0161tunica entra in una crisi interna, dovuta principalmente al disaccordo tra DS e DSS sulla via da perseguire verso l'integrazione europea dopo il riconoscimento del Kosovo da parte della maggioranza degli Stati dell'UE. Mentre i DSS di Ko\u0161tunica ritenevano prioritario l'obiettivo del mantenimento dell'integrit\u00e0 territoriale serba, i DS (seppur contrari all'indipendenza) ritenevano quello del Kosovo un problema secondario rispetto all'integrazione nelle strutture europee.\nLe elezioni parlamentari del 2008.\nLe elezioni parlamentari del 2008 si sono caratterizzate da un sostanziale pareggio tra blocco europeista (con la coalizione \"Per una Serbia Europea\" sostenuta dal presidente Tadi\u0107, al 39%) e conservatore (con il SRS al 28% ed i DSS di Ko\u0161tunica all'11%); dove il Partito Socialista Serbo (SPS, partito che fu di Milo\u0161evi\u0107) con un inaspettato 8% giocava un ruolo di ago della bilancia.\nDopo ben due mesi di colloqui con il presidente della Repubblica, l'8 luglio 2008 viene nominato un nuovo governo di coalizione tra partiti europeisti (tra cui DS, G17+) e SPS; con l'appoggio esterno dei liberali di \u010cedomir Jovanovi\u0107. Mirko Cvetkovi\u0107, gi\u00e0 ministro delle finanze nel precedente governo Ko\u0161tunica, venne designato come primo ministro.\nLe elezioni generali del 2012.\nDopo essersi dimesso, il presidente Tadic ha indetto nuove elezioni parlamentari e presidenziali il 6 maggio 2012. Alle elezioni parlamentari al primo posto \u00e8 arrivata la coalizione di centro-destra guidata dal Partito Progressista Serbo (SNS) di Tomislav Nikoli\u0107 (che aveva abbandonato SRS nel 2008), che ha formato una coalizione col Partito Socialista di Serbia (SPS), con le Regioni Unite di Serbia (URS) e altri. Come premier \u00e8 stato nominato il leader di SPS Ivica Da\u010di\u0107.\nAlle elezioni presidenziali, invece, dopo aver passato il primo turno, si sono nuovamente sfidati Boris Tadi\u0107 candidato del DS e Tomislav Nikoli\u0107 candidato del SNS. Nel secondo turno, il 20 maggio, Tomislav Nikoli\u0107 \u00e8 riuscito a battere il suo rivale dopo tre competizioni elettorali, diventando nuovo capo di stato del paese.\nLe elezioni anticipate del 2014.\nLa fine dell'accordo tra SNS e SPS ha posto fine al governo di Da\u010di\u0107 e il 16 marzo 2014 si sono tenute le elezioni parlamentari. Esse hanno visto la vittoria del SNS e l'elezione del suo leader Aleksandar Vu\u010di\u0107 come nuovo primo ministro.\nLe elezioni anticipate del 2016.\nIl 24 aprile 2016 si sono tenute nuovamente le elezioni parlamentari insieme a quelle locali. Esse hanno visto di nuovo la vittoria del SNS e la conferma Aleksandar Vu\u010di\u0107 come primo ministro.\nPolitica estera.\nLa politica estera della Repubblica Federale di Jugoslavia era caratterizzata fondamentalmente dal desiderio di consolidare la sua posizione politica e geopolitica tramite il sostegno della popolazione di etnia serba residente nell'area balcanica. La campagna nazionalista serba sostenne e sfrutt\u00f2 l'espansione di violenti conflitti etnici in Bosnia Erzegovina, Croazia e nel Kosovo.\nPoco prima dell'inizio dei bombardamenti NATO nella primavera del 1999 la maggioranza dei Paesi occidentali interruppe le relazioni diplomatiche con la Repubblica. Dall'ottobre del 2000 gran parte delle ambasciate sono state riaperte e la Serbia, in quanto successore della Repubblica Federale di Jugoslavia, ha riottenuto il suo posto come membro di varie organizzazioni internazionali come le Nazioni Unite; partecipa inoltre a progetti del Fondo Monetario Internazionale e della Banca Mondiale.\nDall'ottobre 2000 la Serbia ha pressoch\u00e9 eliminato la sua retorica nazionalista e ha stabilizzato le relazioni bilaterali con i paesi confinanti. Nel 2002 la Repubblica Federale di Jugoslavia ha risolto le dispute di confine con la Macedonia e ha riallacciato relazioni diplomatiche complete con la Croazia.\nSempre nel 2002 la Repubblica Federale di Jugoslavia ha costituito una commissione per coordinare la cooperazione con il Tribunale penale internazionale per l'ex-Jugoslavia (ICTY) e ha iniziato a emettere ordini di arresto per persone accusate di crimini di guerra rifugiate entro i confini della repubblica. L'assassinio del Primo Ministro Zoran \u0110in\u0111i\u0107 e la successiva lotta alla criminalit\u00e0 organizzata hanno provocato il trasferimento a L'Aia di molti accusati.\nLa dichiarazione d'indipendenza degli albanesi nella regione del Kosovo e il riconoscimento di essa da parte di molti stati della comunit\u00e0 internazionale ha generato tensioni e molti problemi nella politica estera della Repubblica di Serbia. Anche le relazioni con l'Unione Europea si sono raffreddate per un periodo. Tuttavia l'istituzione di una piattaforma per la normalizzazione dei rapporto tra Belgrado e Pri\u0161tina ha contribuito ad allentare la tensione diplomatica.\nLa Serbia negli ultimi anni si \u00e8 avvicinata molto anche alla NATO, stipulando diversi accordi di cooperazione con l'Alleanza Atlantica, senza per\u00f2 esserne membro effettivo. Le relazioni con la Russia sono da sempre amichevoli. I paesi UE con i quali la Serbia ha le relazioni pi\u00f9 strette sono l'Austria e la Germania, anche a causa del grande numero di cittadini serbi che vi vivono. I rapporti con la Croazia si sono raffreddati da quando a Zagabria sono saliti al potere i conservatori e anche a causa di alcuni problemi (giurisdizione universale per i crimini sul territorio dell'ex Jugoslavia, definizione dei confini sul Danubio, rappresentanza croata nel parlamento serbo e questione delle persone scomparse durante i conflitti degli anni Novanta), la cui risoluzione viene posta dalla Croazia come condizione per il proseguimento dei negoziati UE.\nL'integrazione europea.\nNel 2003 la Serbia \u00e8 stata ammessa al Consiglio d'Europa. Ha inoltre espresso il desiderio di aderire al programma di Partenariato per la pace della NATO. Sia la NATO, sia l'Unione Europea hanno posto come condizione per la collaborazione la piena cooperazione da parte della Serbia con il Tribunale penale internazionale per l'ex-Jugoslavia. Dal 2004 in poi diversi indiziati si sono costituiti al tribunale internazionale, e la Serbia sembra aver dato prova di una certa volont\u00e0 di collaborazione.\nNel settembre 2007 la Serbia e l'Unione europea hanno concluso i colloqui sul testo dell'Accordo di Stabilizzazione e Associazione, primo passo verso l'integrazione europea. L'accordo \u00e8 stato firmato il 29 aprile 2008 (dopo due anni e mezzo di negoziati). La piena applicazione dell'Accordo \u00e8 stata vincolata alla collaborazione con il Tribunale dell'Aja, e in particolare all'arresto e alla consegna dei latitanti ancora liberi.\nTra questi spiccano gli arresti di Stojan \u017dupljanin (latitante dal 2001) nel giugno 2008, di Radovan Karad\u017ei\u0107 nel luglio 2008, di Ratko Mladi\u0107 nel maggio 2011 e di Goran Had\u017ei\u0107. Quest'ultimo, catturato il 20 luglio 2011 a pochi chilometri da Novi Sad in Voivodina, era l'ultimo criminale di guerra serbo ricercato dall'ICTY rimasto in fuga.\nNel maggio 2008 inoltre i partiti filoeuropeisti hanno vinto le elezioni, circostanza che verosimilmente favorir\u00e0 il processo di integrazione del Paese.\nIl 30 novembre 2009 l'Unione europea ha ufficialmente abolito i visti per i cittadini della Repubblica di Serbia, sbloccando de facto e de iure, dopo pi\u00f9 di un anno, l'Accordo di Associazione e Stabilizzazione. Dal 19 dicembre 2009 i cittadini della Repubblica di Serbia provvisti del nuovo passaporto biometrico possono viaggiare liberamente nei paesi dell'Area Schengen.\nIl 26 maggio 2011, dopo l'arresto di Ratko Mladic, una nota dell'Alto rappresentante dell'UE per la politica estera e di sicurezza Catherine Ashton, afferma che l'arresto \u00e8 \"un importante passo in avanti per la Serbia e per la giustizia internazionale\".\nCon Pristina e Belgrado avviate sulla strada della normalizzazione dei rapporti, il 2 marzo 2012 la Serbia ottiene lo status di paese candidato all'ingresso nell'Unione europea con negoziati di adesione aperti ufficialmente il giorno 14 dicembre 2015. Attualmente la Repubblica di Serbia ha aperto 4 dei 34 capitoli previsti nel suo processo di adesione all'Unione Europea, ma non ne ha ancora chiuso nessuno. La recente apertura dei capitoli 23 e 24 \u00e8 stata per un breve periodo bloccata dalla Croazia la quale chiede a Belgrado una maggiore rappresentanza nel parlamento serbo della minoranza croata in Serbia e una modifica della legge sulla giurisdizione universale per i crimini perpetrati durante la guerra civile jugoslava, vista come una minaccia da molti esponenti dell'esercito croato."}
{"id": "615823", "revid": "729019", "url": "https://it.wikipedia.org/wiki?curid=615823", "title": "Oskhosh HEMTT", "text": "L'HEMTT (\"Heavy Expanded Mobility Tactical Truck\"), ovvero autocarro tattico pesante ad elevata mobilit\u00e0 prodotto dalla Oshkosh Corporation, \u00e8 il risultato della necessit\u00e0 statunitense di costituire una elevata capacit\u00e0 di trasporto pesante su ruote, ad elevata mobilit\u00e0. Questo poich\u00e9 l'unico mezzo precedente della categoria, il M520 GOER, venne prodotto in soli 920 esemplari. L'M997, versione base da carico generico dell'HEMTT, \u00e8 stata ordinata in oltre 5.000 esemplari, i primi sono stati schierati nel 1982 e alla met\u00e0 degli anni '80 erano gi\u00e0 in servizio in numerosi teatri operativi, nonostante i problemi originali.\nTutti i mezzi hanno un argano e una gru per il carico e lo scarico. Le varianti principali includono un'autocisterna, un trattore d'artiglieria e un mezzo per le riparazioni, che ha una piattaforma di carico tra il secondo e il terzo asse di ruote, per trasportare i pezzi di ricambio."}
{"id": "615825", "revid": "287204", "url": "https://it.wikipedia.org/wiki?curid=615825", "title": "Aegir", "text": ""}
{"id": "615826", "revid": "729019", "url": "https://it.wikipedia.org/wiki?curid=615826", "title": "Guerre mitridatiche", "text": "Per guerre mitridatiche si intende una serie di conflitti tra la Repubblica romana ed il Ponto che si combatterono tra l'88 e il 63 a.C. Prendono il loro nome da Mitridate VI che all'epoca era il re del Ponto e grande nemico di Roma. Cos\u00ec Appiano di Alessandria ce le riassume, osservandole da parte dello sconfitto:\nContesto storico.\nAppena salito al trono del regno del Ponto nel 111 a.C., Mitridate VI mise in atto subito (fin dal 110 a.C.) una politica espansionistica nell'area del Mar Nero, conquistando tutte le regioni da Sinope alle foci del Danubio, compresa la Colchide, il Chersoneso Taurico e la Cimmeria (attuale Crimea), e poi sottomettendo le vicine popolazioni scitiche e dei sarmati Roxolani. In seguito, il giovane re volse il suo interesse verso la penisola anatolica, dove la potenza romana era, per\u00f2, in costante crescita. Sapeva che uno scontro con quest'ultima sarebbe risultato mortale per una delle due parti.\nAlleatosi nel 104 a.C. con il re di Bitinia Nicomede III, partecip\u00f2 alla spartizione della Paflagonia (regione che si trovava tra i due regni), ma pochi anni pi\u00f9 tardi, le crescenti mire espansionistiche portarono Mitridate a scontrarsi con il nuovo alleato per il controllo del regno di Cappadocia (100 a.C. circa). Mitridate, seppure fosse riuscito a sconfiggere Nicomede in alcune decisive battaglie, costrinse il sovrano del Regno di Bitinia a richiedere l'intervento dell'alleato romano, in almeno tre circostanze: \nContemporaneamente, sul \"fronte\" romano, il malcontento dei popoli italici aveva portato ad una loro sollevazione generale nel 91 a.C., degenerata in guerra aperta al potere centrale romano (dal 91 all'88 a.C.). Gi\u00e0 dal tempo dei Gracchi, gli Italici avevano avanzato proposte d'estensione del diritto di cittadinanza anche a loro, fino ad allora federati, ma senza successo. La situazione si avvi\u00f2 al punto di rottura quando, nel 95 a.C., Lucio Licinio Crasso e Quinto Muzio Scevola proposero una legge che istituiva un tribunale giudicante per chi avesse ottenuto la cittadinanza romana in modo abusivo (\"Lex Licinia Mucia\"). Questa legge non fece altro che accrescere il malcontento soprattutto verso i ceti italici pi\u00f9 abbienti, che miravano alla partecipazione diretta del governo repubblicano. Fu cos\u00ec che Marco Livio Druso si schier\u00f2 a favore della causa italica avanzando proposte di legge che ne estendessero la cittadinanza, ma la proposta, poco gradita sia ai senatori che agli equiti, trov\u00f2 nel console Lucio Marcio Filippo il pi\u00f9 tenace oppositore, il quale la fece dichiarare illegale, tanto da non essere neppure votata. Nel novembre del 91 a.C., alcuni seguaci estremisti di Marcio Filippo mandarono un sicario ad assassinare Druso. Questa fu la scintilla che degener\u00f2 in \"guerra civile\". In un clima tanto avvelenato a Roma, Mitridate non pot\u00e9 che approfittarne, pronto ad intervenire sul fronte orientale, lontano dai torbidi dell'Urbs, tanto pi\u00f9 che le armate romane erano per la maggior parte concentrate in Italia, impegnate a sopprimere, a fatica, la grande rivolta delle genti italiche.\nFasi della guerra.\nPrima guerra mitridatica.\nLa prima guerra mitridatica inizi\u00f2 a causa dell'espansionismo da parte di Mitridate (verso la fine dell'89 a.C.). Le ostilit\u00e0 si erano aperte con due vittorie del sovrano del Ponto sulle forze alleate dei Romani, prima del re di Bitinia, Nicomede IV, e poi dello stesso inviato romano Manio Aquilio, a capo di una delegazione in Asia Minore. L'anno successivo Mitridate decise di continuare nel suo progetto di occupazione dell'intera penisola anatolica, ripartendo dalla Frigia: pass\u00f2 dalla Frigia alla Misia, e tocc\u00f2 quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, che sottomisero la Licia, la Panfilia e il resto della Ionia.\nA Laodicea sul fiume Lico, dove la citt\u00e0 stava ancora resistendo grazie al contributo del proconsole Quinto Oppio, Mitridate fece questo annuncio sotto le mura della citt\u00e0:\nDopo questo annuncio, gli abitanti di Laodicea lasciarono liberi i mercenari, e inviarono Oppio con i suoi littori a Mitridate, il quale per\u00f2 decise di risparmiare il generale romano.\nNon molto tempo dopo Mitridate, riusc\u00ec a catturare anche Manio Aquilio, che egli riteneva il principale responsabile di questa guerra. Il sovrano pontico trasform\u00f2 Oppio in un suo schiavo domestico per alcuni anni, volendo in questo modo (tipicamente persiano) umiliare il potere di Roma, mentre uccise Aquilio facendogli bere dell'oro fuso, riferimento all'avidit\u00e0 dimostrata da lui e, soprattutto, da suo padre come governatore della provincia dell'Asia romana.\nSembra che a questo punto, la maggior parte delle citt\u00e0 dell'Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi rimase invece fedele a Roma.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (ossia gli \"Optimates\" e i \"Populares\") e una guerra sociale che non era stata del tutto condotta a termine. Si procedette quindi a decretare a quale dei due consoli sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nPreso possesso della maggior parte dell'Asia Minore, Mitridate dispose che tutti coloro, liberi o meno, che parlavano una lingua italica fossero barbaramente trucidati, non solo quindi i pochi soldati romani rimasti a presidio delle guarnigioni locali. Furono massacrati 80.000 tra cittadini romani e non nelle due ex-province romane d'Asia e Cilicia (episodio noto come \"Vespri asiatici\").\nLa situazione precipit\u00f2 ulteriormente quando, a seguito delle ribellioni nella provincia asiatica, insorse anche l'Acaia. Il governo della stessa Atene fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nNel corso dell'inverno dell'88/87 a.C., la flotta pontica, sotto la guida dell'ammiraglio Archelao, invadeva infatti Delo (che si era ribellata ad Atene) e restituiva tutte le sue roccaforti agli Ateniesi. In questo modo Mitridate port\u00f2 a se stesso nuove alleanze: oltre che tra gli Achei, a lui si univano anche Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio). Allo stesso tempo, Metrofane, che era stato inviato da Mitridate con un altro esercito, devast\u00f2 i territori dell'Eubea e quello di Demetriade e Magnesia, che si erano rifiutate di seguire il re del Ponto. Il grosso delle armate romane non pot\u00e9 per\u00f2 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nE mentre Silla stava ancora addestrando ed arruolando l'esercito, per recarsi in Oriente a combattere Mitridate VI, Mario, avendo ancora l'ambizione di essere lui a guidare l'esercito romano contro il re del Ponto, era riuscito a convincere il tribuno Publio Sulpicio Rufo a convocare una seduta straordinaria del Senato per annullare la precedente decisione di affidare il comando a Silla. Quest'ultimo, appresa la notizia, prese una decisione grave e senza precedenti: scelse le 6 legioni a lui pi\u00f9 fedeli e le condusse verso Roma stessa. Nessun generale, in precedenza, aveva mai osato violare con l'esercito il perimetro della citt\u00e0 (il cosiddetto pomerio). Dopo avere preso opportuni provvedimenti compiendo una prima strage dei suoi oppositori, Rufo torn\u00f2 a Capua, pronto ad imbarcarsi con l'esercito per l'imminente campagna militare, e pass\u00f2 quindi in Grecia con 5 legioni.\nL'arrivo di Silla in Grecia port\u00f2 alla caduta di Atene nel marzo dell'86 a.C. Il generale romano vendic\u00f2 cos\u00ec l'eccidio asiatico di Mitridate, compiuto su italici e cittadini romani, compiendo un'autentica strage nella capitale achea; proib\u00ec invece l'incendio della citt\u00e0, permise per\u00f2 ai suoi legionari di saccheggiarla, e di vendere il resto della popolazione come schiavi il giorno seguente. Catturato Aristione, chiese alla citt\u00e0, come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli.\nPoco dopo fu la volta del porto di Atene del Pireo. Da qui Archelao decise di fuggire in Tessaglia, attraverso la Beozia, dove port\u00f2 ci\u00f2 che era rimasto della sua iniziale armata, radunandosi presso le Termopili con quella del generale di origine tracia, Dromichete (o Tassile secondo Plutarco).\nCon l'arrivo di Silla in Grecia nell'87 a.C., le sorti della guerra contro Mitridate erano quindi cambiate a favore dei Romani. Espugnate Atene e Il Pireo, il comandante romano ottenne due successi determinanti ai fini della guerra, prima nella battaglia di Cheronea, dove secondo Tito Livio caddero ben 100.000 armati del Ponto, e poi nella battaglia di Orcomeno.\nContemporaneamente, agli inizi dell'85 a.C., il prefetto della cavalleria Flavio Fimbria, dopo aver ucciso il proprio proconsole Lucio Valerio Flacco a Nicomedia, prese il comando di un secondo esercito romano, quindi si diresse anch'egli contro le armate di Mitridate, in Asia, uscendone pi\u00f9 volte vincitore e riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto, Silla avanzava dalla Macedonia, massacrando i Traci che sulla sua strada gli si erano opposti.\nDopo una serie di trattative iniziali, Mitridate e Silla si incontrarono a Dardano, dove si accordarono per un trattato di pace: Mitridate si sarebbe ritirato da tutti i domini antecedenti la guerra, ma sarebbe considerato di nuovo \"amico del popolo romano\". Questo espediente permise a Silla di tornare nell'Urbe a risolvere i suoi problemi personali, interni alla Repubblica romana.\nSeconda guerra mitridatica.\nLa seconda guerra mitridatica si combatt\u00e9 dall'83 all'81 a.C. L'esercito romano era comandato da Lucio Licinio Murena, ufficiale di Silla. Stavolta la guerra ebbe esito negativo per i Romani, i quali furono sconfitti dalle truppe pontiche di Mitridate. In seguito a tali eventi Silla ordin\u00f2 al proprio generale il ritiro dai territori nemici, mentre questa vittoria rafforz\u00f2 il convincimento nel re asiatico che i romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui, il re prese le mosse per una nuova politica espansionistica in chiave anti-romana.\nAttorno all'80 a.C., il re del Ponto decise di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, l'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente, il re Ariobarzane I di Cappadocia mand\u00f2 nuovi ambasciatori per lamentarsi che la maggior parte dei suoi territori non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.), invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Venuto a conoscenza della morte del dittatore romano, Mitridate persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e, oltre ad un grosso bottino, trascin\u00f2 via con s\u00e9 dalla regione anche 300.000 persone, che poi port\u00f2 nel suo paese, stabilendole insieme ad altre nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani, istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (Sertorio ad Occidente e Mitridate a Oriente) avrebbe portato ad ampliare i loro domini sui paesi confinanti, in Asia come in Spagna.\nAllettato da tale proposta, Mitridate invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario, oltre a due altri consiglieri, Magio e Fannio Lucio, per assisterlo militarmente e diplomaticamente.\nTerza guerra mitridatica.\nAttorno all'80 a.C. il re del Ponto era deciso a tornare a sottomettere tutte le popolazioni libere che gravitavano attorno al Ponto Eusino. Contemporaneamente il re Ariobarzane I, inviava ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per stabilire tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (forse il \"Mario\" di Plutarco), oltre a due altri consiglieri, Magio e Fannio Lucio, per assisterlo militarmente e diplomaticamente.\nLa terza fase della guerra fu certamente la pi\u00f9 lunga e risolutiva (dal 75 al 63 a.C.), che vide coinvolti, dalla parte romana generali come Lucio Licinio Lucullo (che aveva prestato servizio come prefetto della flotta sotto Lucio Cornelio Silla durante la prima fase della guerra) e Gneo Pompeo Magno, dall'altra ancora Mitridate VI ed il genero Tigrane II d'Armenia.\nPrima fase: offensiva di Mitridate e campagne di Lucullo (74-67 a.C.).\nLe operazioni militari cominciarono nella primavera del 74 a.C., quando Mitridate si affrett\u00f2 a marciare contro la Paflagonia con i suoi generali, al comando del suo esercito. Egli accusava i Romani della loro avidit\u00e0 di potere e lussuria \"al punto da aver schiavizzato l'Italia e Roma stessa\", oltre al mancato rispetto del trattato precedente ed ancora in corso, affermando che essi non erano disposti a firmare, poich\u00e9 stavano gi\u00e0 pensando di violarlo di nuovo.\nPoco dopo Mitridate invase la Bitinia, divenuta da poco provincia romana, in seguito alla morte del suo re, Nicomede IV, che non aveva figli e perci\u00f2 decise di lasciare il suo regno in eredit\u00e0 ai Romani. L'allora governatore provinciale, Marco Aurelio Cotta, fugg\u00ec a Calcedonia. E cos\u00ec la Bitinia torn\u00f2 nuovamente sotto il dominio di Mitridate. E mentre Mitridate assediava Calcedonia, i Romani scelsero come generale, per questa nuova fase della guerra contro il re del Ponto, il console Lucio Licinio Lucullo. Giunto in Asia, raggiunse Mitridate, che aveva abbandonato l'assedio e si era accampato nei pressi di Cizico. La citt\u00e0 fu posta sotto assedio, ma poich\u00e9 il proconsole romano era venuto a conoscenza dai disertori che i rifornimenti dell'esercito del re giungevano sia via terra, sia via mare, decise di \"tagliare\" quelli del nemico. Tanto che Lucullo disse ai suoi amici e collaboratori che \"avrebbe battuto il nemico, senza combattere\". E mentre era in atto l'assedio a Cizico da parte di Mitridate, con Lucullo certamente non spettatore inerte, sul finire dell'autunno un certo Eumaco, generale del re del Ponto, invase la Frigia ed uccise una grande moltitudine di cittadini romani, comprese mogli e figli; poi soggiog\u00f2 anche le popolazioni della Pisidia, dell'Isauria e della Cilicia. Infine Deiotaro, uno dei Tetrarchi della Galazia, guid\u00f2 i suoi contro il generale pontico, uccidendo molti dei suoi armati.\nQuando giunse l'inverno (73-72 a.C.), l'esercito di Mitridate, privato dei suoi approvvigionamenti via mare, si trov\u00f2 a dover soffrire la fame, tanto che alcuni soldati perirono poich\u00e9 troppo indeboliti, tanto che Mitridate cominci\u00f2 a pensare di abbandonare l'assedio, decidendo di fuggire una notte e dirigendosi con la sua flotta a Pario, mentre il suo esercito lo avrebbe seguito via terra a Lampsaco. Molti persero, per\u00f2, la vita attraversando \"Aesepus\" ed il Granico, che allora era in piena e sotto l'attacco delle forze romane di Lucio Licinio Lucullo, che li aveva inseguiti, mentre gli abitanti di Cizico riuscirono a scampare all'assedio di Mitridate, riuscendo anche a depredare il campo di Mitridate, massacrando i malati ed i feriti rimasti.\nE mentre Lucullo era stato impegnato ad assediare la citt\u00e0 di Cizico, era riuscito a raccogliere una flotta della provincia asiatica e l'aveva distribuita tra i suoi legati, i quali erano riusciti ad occupare Apamea, Prusia, Nicea, ecc. Poco dopo il generale romano, raggiungeva le forze nemiche di Mario (o Vario), Alessandro e Dionisio in un'isola vicino a Lemnos e le batteva. Fatto ci\u00f2, Lucullo decise di dirigersi in Bitinia.\nFrattanto Mitridate, salpato per il Ponto, fu colpito da una terribile tempesta nella quale per poco non perse la vita, insieme a 10.000 uomini e sessanta navi. Fu salvato dai pirati, e subito dopo invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto.\nCon la primavera del 72 a.C., Lucullo lasci\u00f2 a Murena il compito di portare a termine l'assedio di Amiso, e marci\u00f2 attraverso le montagne contro Mitridate. Raggiunta Cabira, qui si ebbe un nuovo scontro dove anche questa volta Lucullo ebbe la meglio. Anche questa volta Mitridate si diede alla fuga di notte. Tito Livio parla addirittura di pi\u00f9 di 60.000 soldati pontici uccisi nel corso di questa battaglia. I soldati romani, per\u00f2, vedendo vasi d'oro e d'argento in abbondanza, oltre a vestiti molto costosi, non si curarono degli ordini. Addirittura un gruppo di soldati che aveva catturato lo stesso Mitridate, vedendo un mulo carico d'oro del suo seguito, impegnati a dividersi il bottino, permisero al re del Ponto di fuggire e recarsi a \"Comana\".\nIntanto il re, raggiunta Comana, trov\u00f2 rifugio presso Tigrane II d'Armenia, insieme a 2.000 cavalieri. Sembra per\u00f2 che il re armeno non lo ammise alla sua presenza per lungo tempo, pur offrendogli una delle sue residenze imperiali.\nNel 71 a.C. Lucullo marci\u00f2 contro le ultime resistenze nemiche, soggiogando Caldei e Tibareni ed occupando l'Armenia Minore. Contemporaneamente inviava a Tigrane, il cognato, Appio Claudio per chiedere la consegna di Mitridate.\nNel 70 a.C. la citt\u00e0 di Sinope continu\u00f2 a resistere con forza al generale romano, fino a quando non capitol\u00f2 definitivamente e di suoi abitanti fuggirono via mare. Lucullo occupata, la citt\u00e0 la rese libera e la ripopol\u00f2. Dopo questa impresa, Lucullo si diresse su Amiso, dove era in corso l'assedio della citt\u00e0 da parte del suo legato, Murena. Ma il generale che ne difendeva le sue mura, Callimaco, prima di abbandonare la citt\u00e0, le diede fuoco, sia per privare gli assalitori del bottino, sia per facilitarsi la fuga. Contemporaneamente Lucullo entr\u00f2 in rapporti di amicizia ed alleanza con uno dei figli di Mitridate, un certo Macare.\nPortate a termine le operazioni militari, decise di riorganizzare le province asiatiche ed amministrare la giustizia. Plutarco, racconta che, scoperto che gli abitanti della provincia si trovavano in condizioni assai gravose, addirittura alcuni erano stati ridotti in schiavit\u00f9 dagli esattori fiscali o dagli usurai a cui avevano chiesto dei debiti, decise di porvi rimedio, liberando la popolazione asiatica da una simile condizione di \"schiavit\u00f9\". Gli usurari per\u00f2, non accettando le condizioni di Lucullo, sollevarono la questione a Roma stessa contro il proconsole romano. Corruppero alcuni tribuni affinch\u00e9 procedessero contro di lui, essendo uomini di grande influenza, che avevano numerosi debitori tra i politici romani. Lucullo, tuttavia, non solo era amato dalla popolazione che aveva beneficato del suo aiuto, addirittura, le altre province limitrofe chiesero di averlo, anch'esse, come amministratore e loro governatore.\nE mentre Lucullo, amministrava la giustizia ad Efeso, Appio torn\u00f2 da Antiochia, con il responso negativo di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra.\nNel 69 a.C. Lucullo, si diresse con sole due legioni e 500 cavalieri contro Tigrane, che si era rifiutato di consegnargli Mitridate. Sembra che i suoi soldati seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, poi il Tigri ai confini dell'Armenia, e giunse nei pressi della capitale, Tigranocerta.\nE mentre Sestilio poneva sotto assedio la citt\u00e0 Lucullo affrontava in battaglia Tigrane e lo batteva, seppure con forze nettamente inferiori. Plutarco racconta che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e lo rincuor\u00f2 affinch\u00e9 assemblassero insieme una nuova armata; Poi fu la volta della citt\u00e0 di Tigranocerta che cadde anch'essa in mano romana.\nDurante l'inverno del 69-68 a.C., molti sovrani orientali vennero a fare omaggio a Lucullo dopo la vittoria di Tigranocerta, chiedendogli alleanza ed amicizia. Agli inizi del nuovo anno Tigrane II e Mitridate VI attraversarono l'Armenia raccogliendo una nuova armata, ed il comando generale fu affidato questa volta all'ex-re del Ponto, proprio perch\u00e9 Tigrane pensava che i disastri precedenti gli avevano sufficientemente insegnato ad essere prudente.\nMandarono, inoltre, dei messaggeri al re dei Parti, per sollecitarne un concreto aiuto (paventando anche future campagne dei Romani contro gli stessi, in caso di successo contro Armeni e Pontici), ma Lucullo, che a sua volta aveva provveduto ad inviarne dei suoi, si accorse del doppio gioco del sovrano partico Fraate III (che sembra avesse promesso la sua alleanza a Tigrane, in cambio della cessione della Mesopotamia), e decise di marciare contro lo stesso, lasciando perdere per il momento Mitridate e Tigrane, ma il rischio di un ammutinamento generale delle truppe romane, stanche di questa lunga guerra, costrinsero il proconsole romano a rinunciare alla campagna partica, tornando a concentrarsi sul nemico armeno.\nIntanto Mitridate e Tigrane avevano raccolto insieme un nuovo gigantesco esercito. Un nuovo scontro era inevitabile e fu combattuto questa volta non molto distante dalla seconda capitale del regno d'Armenia, Artaxata. Anche in questa circostanza i Romani ebbero la meglio sull'alleanza armeno-pontica, e Livio avrebbe detto riguardo a questa battaglia, secondo quanto tramandatoci da Plutarco, che se nella prima battaglia contro Tigrane furono uccisi pi\u00f9 nemici armeni, in questa seconda furono per\u00f2 uccisi, fatti prigionieri e resi schiavi un numero maggiore di pi\u00f9 alti dignitari.\nLucullo incoraggiato da questa vittoria, era deciso ad avanzare ulteriormente verso l'interno e sottomettere l'intero regno armeno. Ma, contrariamente a quanto ci si poteva attendere, il clima di quel paese nel periodo dell'equinozio d'autunno, era gi\u00e0 molto rigido, tanto che alcuni territori risultavano gi\u00e0 interamente coperti di neve, generando un grande disagio nelle truppe. Di conseguenza, i legionari cominciarono a lamentarsi delle continue difficolt\u00e0 che incontravano giornalmente, prima inviando al proconsole delegazioni affinch\u00e9 desistesse da questa nuova impresa militare in un periodo tanto freddo, poi, non ricevendo adeguate risposte, tenendo tumultuose assemblee, fino a ribellarsi apertamente agli ordini del loro comandante. Lucullo fu cos\u00ec costretto, ancora una volta, a tornare indietro. E cos\u00ec torn\u00f2 ad attraversare il \"Taurus\" e, questa volta, discese nel paese chiamato Migdonia, dove assedi\u00f2 ed occup\u00f2 la fiorente citt\u00e0 di Nisibis.\nLa fortuna ed il consenso presso le sue truppe ormai vacillavano da troppo tempo per Lucullo, tanto che certe lamentele sulle recenti campagne militari condotte in Oriente, senza un preventivo appoggio del Senato, giunsero anche a Roma, dove fu deciso di sostituire il proconsole romano nel comando della sua provincia, e di mandare in congedo buona parte dei suoi soldati. Lucullo si trovava cos\u00ec ad essere esonerato, per aver scontentato non solo le sue truppe, ma anche per essersi inimicato la potente fazione di usurai e pubblicani d'Asia. Frattanto Tigrane provvedette a ritirarsi all'interno del proprio regno, riconquistandone alcune parti in precedenza perdute mentre Mitridate si affrett\u00f2 a riconquistare anch'egli parte degli antichi territori del Ponto e dell'Armenia Minore, entrambi approfittando dei dissidi interni sul comando dei Romani.\nTrascorso l'inverno (del 68-67 a.C.), Mitridate torn\u00f2 a scontrarsi con i Romani, riuscendo a batterli pesantemente presso Zela ed ottenendo cos\u00ec di poter occupare ancora gli antichi possedimenti. Contemporaneamente l'altro Mitridate I di Media Atropatene, genero di Tigrane, piomb\u00f2 anch'egli sui Romani e ne fece una grande strage. Secondo quando ci racconta Appiano, mentre Lucullo era ormai accampato non molto distante da Mitridate, il proconsole d'Asia gli invi\u00f2 alcuni messaggeri per informarlo che, poich\u00e9 lo stesso aveva prolungato inutilmente la guerra, Roma lo esautorava dal comando e dava l'ordine perentorio ai suoi soldati di dissociarsi ed abbandonarlo. Quando questa informazione raggiunse l'esercito, le legioni furono tutte sciolte. Nella versione di Livio, Plutarco e Cassio Dione fu invece a causa di una nuova sedizione tra i soldati, che Lucullo non pot\u00e9 continuare a combattere contro Mitridate e Tigrane, poich\u00e9 abbandonato dalle proprie truppe.\nVenuto a conoscenza di questi fatti, Mitridate decise di invadere nuovamente la Cappadocia, riuscendo a conquistare quasi tutti i suoi vecchi domini.\nSeconda fase: il comando romano passa da Lucullo a Pompeo (66-63 a.C.).\nE mentre Lucullo era ancora impegnato con Mitridate e Tigrane II, Gneo Pompeo Magno riusciva a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria disciplina ed abilit\u00e0 organizzativa (nel 67 a.C.). La \"Cilicia\" vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come generale, anche in mare, con forti capacit\u00e0 logistiche.\nFu allora incaricato Pompeo di condurre una nuova guerra in Oriente contro Mitridate VI (nel 66 a.C.), grazie alla lex Manilia, proposta dal tribuno della plebe Gaio Manilio, ed appoggiata politicamente da Cesare e Cicerone. Questo comando gli affidava la riorganizzazione dell'intero bacino del Mediterraneo orientale, con un potere illimitato mai prima d'ora conferito a nessuno, ed attribuendogli a tutte le forze militari al di l\u00e0 dei confini dell'Italia romana.\nFu il secondo comando sostenuto da Cesare a favore di Pompeo. Plutarco racconta anche che, una volta assunto il comando delle operazioni in Oriente, Pompeo per prima cosa invi\u00f2 a Mitridate un certo Metrofane, con il compito di presentare al re del Ponto favorevoli proposte, ma rimase inascoltato; sembra infatti che Mitridate contava di farsi alleato il re dei Parti, Fraate III, che per\u00f2 si era gi\u00e0 accordato con Pompeo alle medesime condizioni, ed aveva ricevuto il consiglio dal proconsole romano, di assalire l'Armenia di Tigrane (Gordiene).\nPompeo, avendo capito che era necessario continuare la guerra contro Mitridate, comp\u00ec i necessari preparativi, e giunto in Galazia, incontrava Lucullo sulla via del ritorno. L'incontro tra i due generali, malgrado le apparenze, fu carico di tensione, come ci raccontano Plutarco e Cassio Dione Cocceiano. Raccolto quindi il suo esercito, marci\u00f2 nei territori ancora appartenenti a Mitridate. Dione aggiunge che Mitridate, poich\u00e9 inizialmente disponeva di un numero di armati inferiore a quello di Pompeo, si diede al saccheggio, obbligando Pompeo a corrergli dietro, oltre a cercare in ogni modo di bloccargli i rifornimenti. Alla fine Pompeo riusc\u00ec nel suo intento di intercettare l'armata mitridatica. Si racconta, infatti, che una notte, postosi in agguato in un luogo favorevole, organizz\u00f2 un'improvvisa sortita nell'accampamento nemico del re del Ponto, facendone grande strage. Incoraggiato da questa prima vittoria, il proconsole romano, invi\u00f2 alcuni dei suoi uomini alla ricerca di nuovi approvvigionamenti. Non molto tempo dopo, Mitridate fu nuovamente battuto, questa volta in modo pressoch\u00e9 definitivo, nella battaglia di Nicopoli al Lico.\nAncora una volta Mitridate fu costretto alla fuga, prima provando ad essere ricevuto dal genero Tigrane attraversando territori impervi e rocciosi con poche truppe ad assisterlo, ma poich\u00e9 Tigrane sospettava che suo figlio, chiamato anche lui Tigrane, gli si fosse rivoltato contro per istigazione del nonno Mitriadate, non solo Mitridate non fu ricevuto, ma i suoi messaggeri furono arrestati ed imprigionati. Poi decise di dirigersi nella Colchide, e poi lungo la costa pontica, raggiungere la Scizia, fino al Mar d'Azov (Meotide) e poi al regno del Bosforo. Qui egli aveva intenzione di sottrarre il regno al figlio traditore, Macare (ora alleatosi ai Romani), per poi tornare ad attaccare i Romani, questa volta dall'Europa, mentre il grosso delle armate era ancora concentrato in Asia Minore, e tra di loro c'era il canale del Bosforo. Raggiunti questi territori, riusc\u00ec a far uccidere il figlio, insieme a tutti quegli amici che aveva lasciato in posizioni di potere nel Ponto e lo avevano tradito, al contrario lasci\u00f2 liberi tutti gli amici del figlio, poich\u00e9 si erano comportati in quel modo per il rapporto di amicizia che avevano avuto con Macare.\nFrattanto Pompeo marciava contro l'Armenia, deciso a portare la guerra contro Tigrane II che aveva prestato aiuto a Mitridate. Era ormai prossimo alla residenza reale di \"Artaxata\", ma il re armeno non aveva nessuna intenzione di continuare le ostilit\u00e0, tanto pi\u00f9 che era in lotta con il figlio, anch'egli Tigrane di nome.\nSi racconta, infatti, che il giovane Tigrane si rifugi\u00f2 presso Pompeo come supplice, sebbene fosse nipote di Mitridate, poich\u00e9 la reputazione del proconsole romano presso i barbari era grande, per giustizia e magnanimit\u00e0. Dione aggiunge che Pompeo lo prese come guida e marci\u00f2 contro l'Armenia ed il vecchio Tigrane, il quale, fiducioso anch'egli che avrebbe ottenuto il perdono da Pompeo, decise di arrendersi e denunci\u00f2 il comportamento del figlio traditore. Il giorno seguente dopo averli ascoltati, Pompeo perdon\u00f2 a Tigrane padre ci\u00f2 che aveva fatto contro Roma, e lo riconcili\u00f2 con il figlio. Quest'ultimo lo pose a capo della Sofene e della Gordiene; al padre lasci\u00f2 la sola Armenia, con la promessa che alla sua morte avrebbe lasciato tutto in eredit\u00e0 al figlio. Chiese, quindi, a Tigrane come condizioni di pace:\nMa poich\u00e9 il figlio, desiderando di venire in possesso di tutto il tesoro cerc\u00f2 di appropriarsene, e sembra anche abbia attentato ancora una volta alla vita del padre, Pompeo lo fece arrestare, lo invi\u00f2 a Roma per il suo trionfo ed in seguito lo fece uccidere. Fu, quindi, trovato un accordo tra la Repubblica ed il regno dei Parti, secondo il quale, il fiume Eufrate avrebbe costituito, d'ora in poi, il confine tra i due stati. Ad Ariobarzane diede indietro, ancora una volta, la Cappadocia, aggiungendo ora la Sofene e la Gordiene, oltre alla citt\u00e0 di Castabala ed altre della Cilicia. Poco dopo Ariobarzane affid\u00f2 il suo regno al figlio, quando era ancora in vita. E prima che terminasse l'anno, Pompeo pass\u00f2 attraverso i monti del Tauro e condusse una guerra sia contro Antioco I di Commagene, costringendolo a chiedere la pace, sia contro Dario di Media, che mise in fuga, perch\u00e9 aveva prestato aiuto ad Antioco o a Tigrane prima di lui. Divise, quindi, l'esercito in tre parti e svern\u00f2 nella regione dell'Anaitide, presso il fiume \"Cyrus\".\nL'anno successivo (65 a.C.) vide il generale romano, ormai deciso ad inseguire Mitridate attraverso la Colchide, impegnato contro le popolazioni caucasiche di Albani ed Iberi.\nSi racconta infatti che Orose, re degli Albani (amico di Tigrane-figlio e timoroso della potenza dei Romani) e Artoce, re degli Iberi, misero in campo ben 70.000 armati per fronteggiarlo in tre differenti agguati, uno dei quali presso il fiume \"Cyrus\", che si getta poi nel mar Caspio. Orose voleva colpire i Romani durante la festa dei Saturnalia, mentre erano ancora divisi in tre differenti armate, ma gli and\u00f2 male ovunque, e fu costretto a ritirarsi. Tra gli ostaggi e i prigionieri furono trovati anche numerose donne, che sembra avessero subito delle ferite, tanto quanto gli uomini. Appiano di Alessandria sostiene che poteva trattarsi delle Amazzoni, se non altro poich\u00e9 il loro paese d'origine non era molto distante.\nFu quindi la volta di Artoce, re degli Iberi (che abitavano su entrambe le sponde del \"Cyrus\", ed avevano come vicini sia gli Albani, sia gli Armeni), temendo che Pompeo potesse invadere anche il suo regno, invi\u00f2 al proconsole romano degli ambasciatori, in apparenza con amicizia, mentre egli stesso si apprestava ad attaccarlo. Avendo Pompeo saputo delle reali intenzioni del re iberico, decise di anticiparne i piani e pass\u00f2 al contrattacco. Artoce, terrorizzato dall'improvvisa avanzata, non prov\u00f2 neppure a dispiegare l'esercito, forte di 40.000 armati. Al contrario decise di ritirarsi rapidamente oltre il fiume. Padrone del passo, muovendo da qui, conquist\u00f2 l'intera regione al di qua del fiume.\nSottomessi pertanto anche gli Iberi, Pompeo pens\u00f2 di rivolgere le sue mire ad occidente, dove scorreva il fiume Fasi, pensando di passare nella Colchide, discendendo questo fiume e poi raggiungendo Mitridate nel Bosforo Cimmerio, ma gli Albani si rivoltarono nuovamente, costringendolo a perder tempo prezioso ed interrompere l'inseguimento al re del Ponto in modo definitivo. Dopo questi fatti, Pompeo concluse trattati di alleanza con altre popolazioni limitrofe del Caucaso, fino al Mar Caspio.\nE mentre Pompeo era intento a stipulare nuovi trattati di amicizia con le popolazioni caucasiche, vennero da lui alcuni ambasciatori del re dei Parti, allo scopo di rinnovare il trattato esistente, considerando che i vari luogotenenti del generale romano avevano sottomesso le restanti regioni di Armenia e Ponto, e Gabinio si era spinto oltre l'Eufrate fino al Tigri, generando grande apprensione nel sovrano partico Fraate III, al quale Pompeo sembra richiese la Conduene, ovvero la regione per la quale Fraate e Tigrane stavano litigando. Non ricevendo, per\u00f2 risposta da Fraate, invi\u00f2 il suo legato Lucio Afranio a prenderne possesso (respingendo le forze partiche fino ad \"Arbela\"), per poi concederlo a Tigrane.\nFraate, pur temendo Pompeo, avendo dallo stesso ricevuto un'ambasciata nella quale era abolita la formula di \"Re dei re\" a vantaggio del semplice \"Re\", si sdegn\u00f2 a tal punto, quasi fosse stato privato della sua dignit\u00e0 regale, da minacciare lo stesso generale romano di non oltrepassare pi\u00f9 l'Eufrate. E poich\u00e9 Pompeo non di dava alcuna risposta, Fraate marci\u00f2 contro Tigrane II, accompagnato dal figlio di quest'ultimo. E se in un primo momento perse il primo scontro, nel successivo risult\u00f2 vincitore. Fu cos\u00ec che Tigrane padre chiam\u00f2 Pompeo in suo aiuto, mentre Fraate invi\u00f2 ambasciatori al generale romano, muovendo gravi accuse al rivale, come pure agli stessi Romani. Ci\u00f2 indusse Pompeo a riflettere, preferendo non intervenire in questa contesa, per evitare che a causa della brama di conquista, potesse perdere quelle appena fatte a causa della potenza militare partica, tanto pi\u00f9 che Mitridate non era stato ancora sconfitto definitivamente. Pompeo accamp\u00f2, quindi, come scusa ai suoi che lo spingevano ad una nuova avventura militare, che non pensava di combattere i Parti senza un decreto del Senato. Fu cos\u00ec che il generale romano si offr\u00ec invece di fare da pacere tra i due contendenti, inviando loro tre arbitri, poich\u00e9 riteneva si trattasse di una mera questione di confini tra i due regni. Fraate e Tigrane II accettarono la proposta di Pompeo e si riconciliarono, poich\u00e9 entrambi sapevano che una sconfitta, o l'annientamento di uno dei due, avrebbe solo favorito i Romani. Erano consapevoli che solo la loro sopravvivenza o una comune e futura alleanza avrebbe potuto fermare l'avanzata romana in Oriente. E cos\u00ec Pompeo, dopo questi accordi, pot\u00e9 ritirarsi in Aspide durante l'inverno.\nNel 64 a.C. Pompeo ridusse in suo potere anche l'Aspide, oltre a ricevere doni ed ambasciatori di dodici principi o re barbari. Fece, quindi, da arbitro e regol\u00f2 gli affari di diversi principi e re, che allo stesso si erano rivolti. Diede, quindi, una sistemazione alla Celesiria ed alla Fenicia, che da poco si erano liberate dei loro re, ed avevano subito danni da Arabi e Tigrane.\nRaggiunse quindi i territori della Cilicia che non erano ancora sotto il dominio romano e li occup\u00f2. Frattanto il suo \"legatus\" Afranio aveva sottomesso gli Arabi della zona di \"Amanus\". L'obbiettivo strategico generale era quello di raggiungere il Mar Rosso, occupando sulla strada tutti i territori compresi tra questo mare e quello d'Ircania. La stessa cosa fece con i territori della vicina Siria fino all'Eufrate (compresa la \"Coele\", la \"Phoenicia\", la \"Palestina\", l'Idumea e l\"Iturea\"), non solo non attribuendoli ad Antioco XIII (figlio di Antioco X), ma organizzandoli in provincia romana. E non che ci\u00f2 fosse dovuto a qualche comportamento sbagliato di Antioco, ma semplicemente poich\u00e9, avendo battuto Tigrane, che a suo tempo aveva sottratto questi territori ai Seleucidi, ora appartenevano alla Repubblica romana.\nIntanto Mitridate, che non voleva darsi per vinto, concep\u00ec il disegno strategico di invadere insieme agli alleati galli l'Italia, passando prima attraverso la Scizia e poi seguendo il Danubio superiore. sperando poi, che molte delle popolazioni italiche, si alleassero a lui in odio ai Romani, come era accaduto durante la seconda guerra punica ad Annibale, dopo che i Romani avevano mosso guerra contro di lui in Spagna. Sapeva, inoltre, che quasi tutta l'Italia si era ribellata ai Romani in due occasioni negli ultimi trent'anni: al tempo della guerra sociale del 90-88 a.C. e nella recente guerra servile del gladiatore Spartaco, degli anni 73-71 a.C. L'idea per\u00f2 non piacque ai suoi soldati, per la grandezza dell'operazione e per la distanza da compiere della spedizione.\nAbbandonato cos\u00ec da molti dei suoi, divenne sempre pi\u00f9 sospettoso, fino a punirne alcuni, altri facendoli arrestare. Si spinse fino a far sgozzare alcuni dei suoi stessi figli. Si racconta infatti che mise a morte il pi\u00f9 giovane dei suoi figli, Sifare, a causa di un litigio con la madre del ragazzo, la quale voleva proteggerlo, poich\u00e9 aveva barattato con lo stesso Pompeo i tesori di Mitridate in cambio della salvezza del figlio. Nel 63 a.C. il figlio Farnace, che Mitridate aveva designato come suo successore, preoccupato per la spedizione paterna in Italia che gli avrebbe definitivamente negato il perdono da parte dei Romani (con un possibile ritorno sul trono del Ponto), organizz\u00f2 una congiura contro il padre, che per\u00f2 fu scoperta. Tutti i congiurati furono messi a morte, tranne il figlio che invece fu perdonato. Ma quest'ultimo temendo la collera paterna, lo trad\u00ec nuovamente, tanto che Mitridate, prima uccise le mogli e i figli rimasti, poi tent\u00f2 di uccidersi con del veleno, a cui risult\u00f2 per\u00f2 immune. Alla fine si diede, secondo Appiano e Livio, la morte grazie ad un generale dei Galli di nome Bituito, che lo aiut\u00f2 a trafiggersi con la spada. Secondo Dione fu invece ucciso dai soldati del figlio Farnace. Questa fu la fine del re del Ponto, che combatt\u00e9 Roma per quasi trent'anni, e delle tre guerre chiamate \"Mitridatiche\".\nConseguenze.\nReazioni immediate.\nQuando i Romani vennero a sapere della morte di Mitridate, proclamarono numerosi festeggiamenti, considerandolo un nemico che tanti problemi aveva dato alla Repubblica romana. Farnace, il figlio, invi\u00f2 il cadavere del padre a Pompeo presso Sinope con una trireme, insieme con le persone che avevano catturato Manio, oltre a molti ostaggi, greci e barbari, e chiese che gli fosse consentito di governare il regno paterno del Ponto, oppure il solo Bosforo, che suo fratello Macare, aveva ricevuto in dono da Mitridate.\nFarnace, avendo evitato all'Italia nuovi problemi, venne dichiarato ufficialmente \"amico e alleato dei Romani\", e gli fu donato il regno del Bosforo, esclusa \"Phanagoria\", i cui abitanti rimasero liberi e indipendenti, poich\u00e9 erano stati i primi a resistere a Mitridate e avevano contribuito ad innescare la rivolta in tante altre citt\u00e0 e genti, causandone il suo crollo finale.\nDecise quindi di riorganizzare l'Oriente romano e le alleanze che vi gravitavano attorno (si veda Regno cliente). A Tigrane II lasci\u00f2 l'Armenia; a Farnace il Bosforo; ad Ariobarzane la Cappadocia ed alcuni territori limitrofi; ad Antioco di Commagene aggiunse Seleucia e parti della Mesopotamia che aveva conquistato; a Deiotaro, tetrarca della Galazia, aggiunse i territori dell'Armenia Minore, confinanti con la Cappadocia; fece di Attalo il principe di Paflagonia e di Aristarco quello della Colchide; nomin\u00f2 Archelao sacerdote della dea venerata a Comana; ed infine fece di Castore di Phanagoria, un fedele alleato e amico del popolo romano.\nIl proconsole romano decise, inoltre, di fondare alcune nuove citt\u00e0, come Nicopoli al Lico in Armenia Minore, chiamata cos\u00ec in ricordo della vittoria ottenuta su Mitridate; poi \"Eupatoria\", costruita dal re pontico ed intitolata a se stesso, ma poi distrutta perch\u00e9 aveva ospitato i Romani, che Pompeo ricostru\u00ec e rinomin\u00f2 \"Magnopolis\". In Cappadocia ricostru\u00ec \"Mazaca\", che era stata completamente distrutta dalla guerra. Restaur\u00f2 poi molte altre citt\u00e0 in molte regioni, che erano state distrutte o danneggiate, nel Ponto, in Palestina, Siria Coele ed in Cilicia, dove aveva combattuto la maggior parte dei pirati, e dove la citt\u00e0, in precedenza chiamata Soli, fu ribattezzata \"Pompeiopolis\".\nCon l'inverno del 63-62 a.C. Pompeo distribu\u00ec \"donativa\" all'esercito pari a 1.500 dracme attiche per ciascun soldato, ed in proporzione agli ufficiali, il tutto per un costo complessivo di 16.000 talenti. Poi si rec\u00f2 ad Efeso, dove s'imbarc\u00f2 per l'Italia e per Roma (autunno del 62 a.C.). Sbarcato a Brindisi conged\u00f2 i suoi soldati e li rimand\u00f2 alle loro case. Mentre si avvicinava alla capitale fu accolto da continue processioni di gente di ogni et\u00e0, compresi i senatori, tutti ammirati per la sua incredibile vittoria conseguita contro un nemico tanto temibile ed irriducibile come Mitridate, ed, allo stesso tempo, avendo portato cos\u00ec tante nazioni ad essere poste sotto il controllo romano, estendendo i confini repubblicani fino all'Eufrate. Per questi successi il Senato gli decret\u00f2 il meritato trionfo il 29 settembre del 61 a.C.\nImpatto sulla storia.\nPompeo non solo era riuscito a distruggere Mitridate nel 63 a.C., ma anche a battere il re armeno Tigrane l'armeno, con cui in seguito fiss\u00f2 dei trattati: impose una riorganizzazione generale ai re delle nuove province orientali, tenendo intelligentemente conto dei fattori geografici e politici connessi alla creazione di una nuova frontiera di Roma in oriente. Le ultime campagne militari avevano cos\u00ec ridotto il Ponto, la Cilicia campestre e la Siria (\"Fenicia\", \"Coele\" e \"Palestina\") a nuove province romane, mentre Gerusalemme era stata conquistata. La provincia d'Asia era stata a sue volta ampliata, sembra aggiungendo Frigia, parte della Misia a essa adiacente, Lidia, Caria e Ionia. Il Ponto fu quindi aggregato alla Bitinia, venendo cos\u00ec a formare un'unica provincia. A ci\u00f2 si aggiungeva un nuovo sistema di \"clientele\" che comprendevano l'Armenia di Tigrane II, il Bosforo di Farnace, la Cappadocia, Commagene, Galazia, Paflagonia, fino alla Colchide."}
{"id": "615829", "revid": "1699816", "url": "https://it.wikipedia.org/wiki?curid=615829", "title": "Cascina Gobba", "text": "La stazione di Cascina Gobba \u00e8 una stazione della linea M2 della metropolitana di Milano. Prende il nome dalla \"Cascina Gobba\", una piccola localit\u00e0 rurale posta nei pressi.\nStoria.\nLa stazione venne attivata il 5 maggio 1968, come parte del primo tratto delle linee celeri dell'Adda, che andava da questa stazione a Gorgonzola. Secondo il progetto delle linee celeri l\u2019edificio attuale sostitu\u00ec la vecchia stazione tranviaria situata al termine di Via Padova e risalente al 1879; presumendo una linea di continuit\u00e0 fra i due impianti si pu\u00f2 considerare Cascina Gobba la pi\u00f9 antica stazione non ferroviaria del trasporto pubblico milanese.\nInizialmente la stazione (cos\u00ec come l'intera linea) era servita esclusivamente dai tram per Vaprio e per Cassano; dal 28 settembre 1969 la tratta urbana fu servita anche dai treni della linea 2 della metropolitana, della quale Cascina Gobba (ultima stazione nel territorio di Milano) divenne capolinea.\nL'esercizio tranviario sulle linee celeri dell'Adda continu\u00f2 fino al 4 dicembre 1972, quando venne sostituito dall'esercizio metropolitano; pertanto da tale data la stazione di Cascina Gobba fu servita esclusivamente dai convogli metropolitani.\nDal 7 giugno 1981, con l'attivazione della diramazione per Cologno Monzese, divenne stazione di diramazione, ma non perse il ruolo di capolinea, in quanto ancora alcune corse vengono qui limitate durante le ore di morbida.\nDal 1999 la stazione \u00e8 un nodo di interscambio con la metropolitana automatica (MeLA) da e per l'ospedale San Raffaele.\nStrutture e impianti.\nLa stazione \u00e8 situata in via Padova, all'altezza dell'antica Cascina Gobba, all'interno del territorio del comune di Milano. \u00c8 posta su di un viadotto lungo circa 290 m che scavalca via Rizzoli, il fiume Lambro, la tangenziale e la SS 11. \u00c8 la pi\u00f9 grande stazione in viadotto della rete metropolitana, avendo un'area complessiva di 3600 mq, l'atrio di 900 mq, il fronte di 92 mq&lt;ref name = \"Ceron/Farn\u00e91015\"&gt;&lt;/ref&gt;.\nIl viadotto si compone di due viadotti paralleli ospitanti 2 binari ciascuno, ognuno largo 8.78 m e con campate di luce di 15 m. L'edificio di stazione prende complessivamente 6 campate (90 m) con 3 banchine, la luce sul Lambro \u00e8 di 28.60 m con travate in cemento armato precompresso, fra le prime applicazioni in Italia. Sotto i binari \u00e8 presente un mezzanino che ospita i locali tecnici e per il pubblico.\nLa stazione \u00e8 situata all'interno dell'area urbana della metropolitana milanese ed \u00e8 l'ultima stazione in cui vale il biglietto ordinario urbano.\nCascina Gobba \u00e8 l'unica stazione della metropolitana milanese a quattro binari. Precedentemente, anche nella stazione di Garibaldi FS della linea M2 erano presenti quattro binari: uno \u00e8 stato rimosso e un altro \u00e8 inutilizzato; cos\u00ec pure nella stazione di Gorgonzola.\nServizi.\nLa stazione dispone di:\nInterscambi.\nLa stazione permette i seguenti interscambi:"}
{"id": "615830", "revid": "599013", "url": "https://it.wikipedia.org/wiki?curid=615830", "title": "Hatem Ben Arfa", "text": "Caratteristiche tecniche.\nMancino, dotato di un buon controllo di palla, possiede una grande tecnica e una buona velocit\u00e0. Ha giocato gran parte della sua carriera come centrocampista offensivo o seconda punta ma \u00e8 stato spesso schierato anche come ala o esterno di centrocampo. Peculiarit\u00e0 che lo contraddistingue sono le sue finte palla al piede, che gli permettono di essere un pericoloso dribblatore. Spesso si rende protagonista di azioni in solitaria.\nCarriera.\nClub.\nGiovanili.\nBen Arfa \u00e8 cresciuto nelle giovanili del Clairefontaine prima e del Lione poi, da cui \u00e8 stato acquistato nel 2002 e che l'ha fatto crescere prima di portarlo in prima squadra nel 2004. Il suo talento era gi\u00e0 visibile fin da giovanissimo ma l'esser cresciuto accanto a calciatori del calibro di Malouda, Juninho e Govou lo ha fatto maturare in pochissimo tempo.\nOlympique Lione.\nHa debuttato in Ligue 1 il 6 agosto 2004 contro il Nizza (0-1 per il Lione). La crescita durante l'era Houllier \u00e8 difficile a causa di contrasti con l'allenatore ed il presidente Jean-Michel Aulas. Nella stagione 2007-2008 con Alain Perrin in panchina Ben Arfa si rilancia diventando titolare e realizzando una serie di buone prestazioni. Mette a segno anche la sua prima doppietta in Ligue 1. Nei primi di novembre segna anche i suoi primi due gol in Champions League.\nOlympique Marsiglia.\n2008-2009.\nIl 25 giugno 2008 \u00e8 stato acquistato dal Marsiglia firmando un contratto quadriennale. Nonostante l'ufficialit\u00e0 data dai club sorgono problemi sul trasferimento e il Lione comunica che il giocatore deve fare ritorno nella sua vecchia squadra. Il giocatore si rifiuta dichiarando di aver fatto una scelta di cuore accettando il trasferimento all'Olympique Marsiglia e di non voler tornare indietro. A seguito di un incontro tenutosi il 01-07-2008 sotto l'egida della LFP (Ligue Football Professionnel) a cui hanno preso parte Jean-Michel Aulas (presidente del Lione), Pape Diouf (presidente del Marsiglia) e il giocatore stesso i problemi vengono risolti e la LFP approva il trasferimento del giocatore.\nEric Gerets gli d\u00e0 una nuova posizione in campo, quella del numero 10, vale a dire a ridosso degli attaccanti. Lo fa giocare sia dietro un solo attaccante in un 4-2-3-1 o dietro due punte in un 4-3-1-2, ci\u00f2 non esclude il suo impiego come ala. Dopo un buon inizio di campionato tuttavia riemergono i problemi caratteriali del passato, infatti, dopo aver gi\u00e0 avuto dei diverbi prima con Djibril Ciss\u00e9 per un intervento ritenuto troppo duro durante un allenamento nel pre-stagione (cosa che gi\u00e0 gli era gi\u00e0 accaduta nel Lione con S\u00e9bastien Squillaci) e poi con Modeste M'Bami durante il riscaldamento pre-partita di Marsiglia-Liverpool, si rifiuta di entrare in campo a partita iniziata contro il Paris Saint-Germain sostenendo di aver subito un infortunio, tuttavia la situazione rientra dopo le scuse del giocatore. Dopo questo incidente Ben Arfa ritorna a mostrare sul campo il suo grande talento mettendo a segno una buona prestazione contro il Saint-Etienne (un gol e due assist) e contro il PSV Eindhoven (due assist). Contro il Grenoble segna il primo gol dell'Olympique Marsiglia al quarto minuto, partita vinta dal Marsiglia per 3-0 grazie ai gol di Bakari Kone e Benoit Cheyrou. Termina quindi la sua stagione, alternando l'essere titolare e riserva.\n2009-2010.\nNonostante un soddisfacente pre-stagione, e un inizio di stagione da titolare sotto la guida del nuovo allenatore Didier Deschamps, le sue performance a poco a poco calano e gli vengono preferiti Bakari Kon\u00e9 e Mathieu Valbuena. Nell'ottobre 2009 non si presenta ad un allenamento con la scusa di aver perso l'aereo. Il mese successivo ha un diverbio con Deschamps. Le sue prestazioni di inizio 2010 sono molto pi\u00f9 convincenti. In Europa League grazie ad un suo gol di testa (il primo della sua carriera) contro i portoghesi del Benfica, l'Olympique Marsiglia riesce a strappare un pareggio (1-1 all'andata). Nel match di ritorno entra nei tempi supplementare con il Benfica che conduce 2-1, dopo appena 20 secondi dal suo ingresso in campo rifila un pestone ad un giocatore avversario che gli vale il rosso.\nGrazie a delle buone prestazioni vince il titolo di miglior giocatore UNFP di febbraio. Il 27 marzo 2010 in finale di Coppa di Lega contro il Bordeaux \u00e8 autore di un passaggio decisivo. Al termine della stagione il Marsiglia vince il campionato, per lui \u00e8 il quinto personale in carriera dopo i 4 vinti col Lione. Questa stagione ha permesso a Ben Arfa di dimostrare che in qualsiasi momento \u00e8 capace di modificare l'aspetto di una partita con i suoi lampi di genio, ci\u00f2 nonostante, il numero di minuti giocati non \u00e8 sufficiente per rivendicare un ruolo primario nel team dell'OM.\nNewcastle.\nIl 28 agosto 2010 passa, con la formula del prestito oneroso, agli inglesi del Newcastle, neopromossi in Premier League.\nIl suo primo gol con la nuova maglia arriva il 18 settembre 2010, con un tiro da venticinque metri in una partita contro l'Everton. Due settimane dopo \u00e8 vittima di un terribile infortunio a causa di un tackle di Nigel de Jong, che gli provoca una doppia frattura di tibia e perone della gamba sinistra. Uscito in barella e con la maschera d'ossigeno, \u00e8 stato trasportato immediatamente all'ospedale. Il 5 gennaio 2011 \u00e8 stato riscattato dal Newcastle per 6 milioni di euro.\nPrestito all'Hull City.\nIl 1\u00ba settembre 2014 viene ceduto in prestito all'Hull City, con cui disputa 9 partite senza mai andare a segno. Il 3 gennaio 2015 i \"Tigers\" decidono di terminare il prestito ed il giocatore fa quindi ritorno al Newcastle. Nello stesso giorno rescinde il suo contratto con i \"Magpies\" e firma un biennale con il Nizza, tuttavia il 14 gennaio la FIFA blocca il trasferimento poich\u00e9, da regolamento, un giocatore non pu\u00f2 militare in tre squadre diverse nell'arco della stessa stagione.\nNizza.\nIl 27 maggio 2015 il Nizza annuncia l'ingaggio di Ben Arfa a partire dal 1\u00ba luglio 2015. Il campionato 2015-2016 \u00e8 molto positivo per il giocatore, che diventa il leader della squadra e il beniamino dei tifosi grazie ad una serie di ottime prestazioni con numerosi gol e assist. Il 27 settembre 2015 realizza una rete prodigiosa ai danni del Saint-Etienne, superando in dribbling cinque avversari. Il 10 aprile 2016 segna una tripletta nella partita vinta 3-0 contro il Rennes. Il Nizza conclude la stagione al terzo posto in classifica, qualificandosi per il preliminare della Champions League, e Ben Arfa totalizza 17 gol personali. Al termine della stagione rimane svincolato.\nParis Saint-Germain.\nIl 1\u00ba luglio 2016 viene ingaggiato dal Paris Saint-Germain, firmando con i campioni di Francia un contratto biennale. Sceglie di indossare la maglia numero 21. Esordisce con la maglia dei parigini nella Supercoppa di Francia giocata a Klagenfurt contro il Lione, dove realizza il suo primo gol nel 4-1 con cui il PSG conquista il trofeo. Nonostante il buon impatto con la nuova maglia, Ben Arfa \u00e8 presto escluso dalla formazione titolare dopo essere entrato in rotta di collisione con l'allenatore Emery. Chiude la prima stagione a Parigi raccogliendo 23 presenze in campionato e andando a segno 5 volte in Coppa di Francia.\nNella stagione 2017-2018 i rapporti con Emery peggiorano ulteriormente, al punto che Ben Arfa non sar\u00e0 mai convocato e si allener\u00e0 con la squadra riserve fino a maggio. Terminata la stagione, rescinde il contratto con il PSG.\nRennes.\nIl 2 settembre 2018 firma un contratto con il . A seguito di un percorso in Europa League che ha visto la squadra bretone superare il turno ed eliminare il Betis e battere l'Arsenal 3-1 in casa, Ben Arfa alza il suo sedicesimo trofeo: la Coppa di Francia, eliminando in semifinale il Lione e in finale il PSG ai calci di rigore.\nReal Valladolid, Bordeaux e Lille.\nRimasto svincolato per qualche mese, il 28 gennaio 2020 si trasferisce al , dove colleziona solo 5 presenze in campionato.\nTerminato il contratto con gli spagnoli, resta di nuovo svincolato prima di firmare il 7 ottobre 2020 con il . A fine anno lascia i girondini.\nIl 19 gennaio 2022 firma con il .\nNazionale.\nBen Arfa ha giocato in tutte le selezioni giovanili della Francia in cui milita insieme ad altre grandi speranze del calcio francese della sua generazione, come Samir Nasri, J\u00e9r\u00e9my M\u00e9nez e Karim Benzema.\nViene convocato per la prima volta in nazionale maggiore il 10 ottobre 2007 dall'allenatore Raymond Domenech a seguito del forfait di Louis Saha per le partite contro le Isole Faroer e la Lituania nelle qualificazioni per Euro 2008. Fa il suo esordio il 13 ottobre contro le Isole Faroer sostituendo Franck Rib\u00e9ry al 64\u00ba andando anche a segno.\nViene scelto nei 30 preconvocati per Euro 2008, ma non viene confermato nella selezione finale. Subisce la stessa sorte anche per il mondiale Sud Africa 2010. Nel 2012 gioca diverse partite con la nazionale transalpina, ma poi non viene pi\u00f9 convocato sino al novembre 2015, pi\u00f9 di tre anni dopo, quando torna a rivestire la maglia della nazionale, scendendo in campo nelle due amichevoli contro Germania e Inghilterra.\nNonostante avesse disputato una buona stagione con il Nizza, non viene convocato per Euro 2016.\nStatistiche.\nPresenze e reti nei club.\n\"Statistiche aggiornate al 4 aprile 2021.\""}
{"id": "615831", "revid": "729019", "url": "https://it.wikipedia.org/wiki?curid=615831", "title": "Crescenzago (metropolitana di Milano)", "text": "La stazione di Crescenzago \u00e8 una stazione della linea M2 della metropolitana di Milano. Prende il nome dall'omonimo quartiere.\nStoria.\nLa stazione venne attivata il 26 maggio 1969 sul tracciato in superficie lungo via Palmanova, all'epoca servito esclusivamente dai tram delle linee per Vaprio e per Cassano (linee celeri dell'Adda).\nIl successivo 28 settembre venne attivata la prima tratta (da Caiazzo a Cascina Gobba) della linea 2 della metropolitana, e pertanto la stazione di Crescenzago venne servita anche dai convogli metropolitani.\nL'esercizio tranviario sulle linee celeri dell'Adda continu\u00f2 fino al 4 dicembre 1972, quando venne sostituito dall'esercizio metropolitano; pertanto da tale data la stazione di Crescenzago fu servita esclusivamente dai convogli metropolitani.\nStrutture e impianti.\nLa stazione \u00e8 situata in via Angelo Rizzoli e via Palmanova, all'interno del territorio del comune di Milano. Si tratta di una stazione di superficie dotata di un'unica banchina a isola.\nServizi.\nLa stazione dispone di:"}
{"id": "615838", "revid": "6923", "url": "https://it.wikipedia.org/wiki?curid=615838", "title": "Tommaso Masini", "text": "Biografia.\nNon si conosce molto sulla sua vita, se non che era nato nel borgo di Peretola e che era figlio di un ortolano, anche se affermava di essere il figlio illegittimo di un nobile; in effetti alcuni lo avrebbero identificato con Tommaso Masini, figlio naturale di Bernardo Rucellai. Si sa tuttavia che nell'anno 1482 il Masini, con Atalante Migliorotti (un musico, che in seguito avrebbe operato presso la corte di Isabella d'Este), uscito da Firenze in compagnia di Leonardo Da Vinci, con il quale aveva stretto amicizia e lo scort\u00f2 nel viaggio che li condusse tutti e tre presso la corte sforzesca di Milano, ove Zoroastro fu impiegato come meccanico e \"mago\".\nNel 1505 Tommaso era di nuovo a Firenze con Leonardo, come preparatore dei colori per l'affresco \"La battaglia di Anghiari\", e in quegli anni Masini avrebbe collaudato la \"macchina per volare\" ideata da Leonardo. Egli avrebbe accettato di lanciarsi dal Monte Ceceri, presso Fiesole, con l'attrezzo ideato da Leonardo. La macchina avrebbe planato per 1000 metri prima di atterrare bruscamente in localit\u00e0 Camerata. Il \"pilota\" Masini riport\u00f2 una frattura alle gambe. nel Codice sul volo degli uccelli.\nAltri scrittori raccontano che Tommaso Masini fosse vegetariano (e abbia trasmesso a Leonardo questa caratteristica) e che si dilettasse di scienze occulte. Non si hanno ulteriori informazioni, salvo che fu ancora a Firenze intorno al 1530 e che mor\u00ec a Roma, sembra per colera.\nUna descrizione \u00e8 fornita da Scipione Ammirato in uno dei suoi \"Ritratti\".\nNella chiesa di Sant'Agata dei Goti era presente una lapide in suo ricordo.\nIl personaggio del Lasca.\nSi ritiene che il Masini fosse l'ispiratore del personaggio \"Zoroastro\" delle novelle di Anton Francesco Grazzini detto il Lasca."}
{"id": "615843", "revid": "729019", "url": "https://it.wikipedia.org/wiki?curid=615843", "title": "M520 GOER", "text": "L'M520 GOER, realizzato negli anni sessanta per le esigenze dell'esercito statunitense, era un mezzo di trasporto straordinario, derivato da modelli civili che avevano suscitato molto interesse nelle forze armate USA. Entr\u00f2 in servizio poco tempo prima dell'inizio della Guerra del Vietnam.\nTra le sue caratteristiche il fatto di avere solo 4 ruote, ma di grande diametro. Queste ultime non sono solo una caratteristica singolare per un veicolo da 18 tonnellate, ma sono anche molto vicine ai parafanghi: questa particolarit\u00e0 \u00e8 dovuta al fatto che non hanno sospensioni, ma assorbono esse stesse le asperit\u00e0 del terreno. Inoltre il veicolo era suddiviso in una motrice e un rimorchio, ciascuno a biga, ed era dotato di un sistema di trasmissione che consentiva di trasmettere potenza alle ruote posteriori, anche se la motrice girava di 60 gradi o ruota di 20. Si trattava inoltre di un veicolo anfibio.\nVenne molto impiegato in Vietnam, ma solo dopo la fine della guerra ne vennero ordinati un consistente numero, oltre un migliaio, comunque non molti in quanto assai costosi rispetto ai mezzi normali da circa 7 tonnellate.\nLe varianti principali includevano un'autocisterna e un mezzo per le riparazioni."}
{"id": "615844", "revid": "4869124", "url": "https://it.wikipedia.org/wiki?curid=615844", "title": "Zoroastro da Peretola", "text": ""}
{"id": "615851", "revid": "1745361", "url": "https://it.wikipedia.org/wiki?curid=615851", "title": "Bearlake", "text": "Bearlake era il chipset Intel pensato per la seconda generazione dei processori a 4 core Core 2 Quad e Core 2 Extreme, basati su core Yorkfield, e in generale per tutte le CPU a 45 nm e quelle con bus a 1333\u00a0MHz. Venne presentato alla fiera Computex di Taipei il 5 giugno 2007.\nLe varie versioni di Bearlake costituivano i successori, dell'i965 (Broadwater) e dell'i975 presentati tra la fine del 2005 e la met\u00e0 del 2006.\nNome commerciale.\nIl nome commerciale di questo chipset avrebbe dovuto essere i985x o i995x, invece a met\u00e0 ottobre 2006, Intel ha scelto di allontanarsi dalla tradizionale nomenclatura a 3 cifre dei propri chipset, passando ad una a 2 cifre precedute da una lettera che va a contraddistinguere la tipologia di chipset e quindi il suo posizionamento nel mercato: ad evidenziare che tutte le varianti facevano parte della famiglia Bearlake, la prima delle due cifre era sempre il numero \"3\".\nQueste le versioni di chipset Bearlake, o serie 3, che vennero presentate:\nSuccessivamente arrivarono anche i seguenti modelli:\nA gennaio 2007 era stato annunciato l'arrivo anche di una nuova versione ancor pi\u00f9 economica:\nMentre a settembre 2007 era stato annunciato anche l'arrivo di una versione ancora pi\u00f9 estrema della X38:\nCaratteristiche tecniche.\nOgni variante di Bearlake era caratterizzata da funzionalit\u00e0 peculiari ma, in generale, la novit\u00e0 pi\u00f9 evidente introdotta con questa famiglia di chipset era il supporto alle RAM di tipo DDR3 (a partire dallo standard a 1066\u00a0MHz) per un massimo di 8 GB, naturalmente in configurazione dual channel, accompagnata dal bus a 1333\u00a0MHz per il processore, necessario per le nuove caratteristiche introdotte con la CPU Yorkfield. Per mantenere la compatibilit\u00e0 con il passato comunque, alcuni modelli di questo chipset supportavano anche la memoria DDR2. Il socket abbinato invece rimaneva l'ormai maturo 775 mentre il processo produttivo era quello a 90 nm mai utilizzato prima da Intel per i suoi chipset; in questo modo il produttore riusc\u00ec ad ottenere un chip di ben 45 milioni di transistor (pi\u00f9 dei 42 della prima generazione di Pentium 4 Willamette), ma mantenendo un consumo di circa 14,5 W.\nContinuava, da parte di Intel, il supporto a configurazioni multi GPU con 2 slot PCI Express 16x elettrici per schede video e il debutto delle specifiche PCI Express 2.0. Ancora una volta, al pari di quanto fatto con le precedenti soluzioni i965 e i975, la tecnologia multi GPU supportata da questa piattaforma chipset era la CrossFire di ATI Technologies/AMD. Non era invece previsto alcun supporto per la tecnologia concorrente, vale a dire, lo SLI di NVidia.\nIl comparto audio era il solito Intel High Definition Audio, conosciuto anche attraverso il nome in codice Azalia, ed era curato dal nuovo southbridge ICH9, ed era capace di gestire i formati stereo LPCM, oppure AC3 a 5.1 canali a 96\u00a0kHz. Il southbridge era in grado di gestire anche 6 porte SATA per il collegamento delle periferiche e aumentava ulteriormente il numero di porte USB 2.0 che i produttori di schede madri potevano integrare nei propri prodotti, portandolo a ben 12.\nLa comunicazione tra northbridge e southbridge era ancora la cosiddetta Direct Media Interface (DMI) da 2 GB/s presente anche nei precedenti i965 e i975.\nIntel dichiar\u00f2 subito che i nuovi chipset non avrebbero pi\u00f9 supportato i processori basati sull'architettura NetBurst, ovvero i Pentium 4 e Pentium D, a causa delle nuove specifiche che delineate per le circuiterie di alimentazione destinate alle schede madri dotate di questi chipset. Ai produttori di schede madri veniva per\u00f2 lasciata la possibilit\u00e0 di abilitare il supporto ai sopracitati processori al di fuori per\u00f2 dei termini di garanzia fornita da Intel.\nCaratteristiche peculiari delle varie versioni.\nX38 e X48.\nX38.\nLa soluzione X38 venne presentata il 10 ottobre 2007 come evoluzione del i975 Express in commercio da novembre 2005, e andava a rappresentare la soluzione adatta per la fascia alta del mercato; essa supportava in particolare 2 slot PCI Express 2.0 con connessioni x16 elettriche ed era l'unica a supportare le DDR3-1333 (compreso il supporto dei moduli ECC); gli altri slot PCI Express (quattro slot x1 e uno x4) rimanevano invece dello standard 1.1. A causa di queste alte prestazioni il suo consumo massimo era leggermente pi\u00f9 alto rispetto alle altre soluzioni Bearlake, circa 20 W.\nX38 implementava anche 2 nuove tecnologie chiamate Intel Extreme Memory (XMP) e Intel Extreme Tuning Utility. La prima \u00e8 simile alla Nvidia SLI Memory, introdotta con il chipset nForce4, in grado di sfruttare alcuni particolari banchi di memoria RAM (in questo caso solo DDR3) ad alte prestazioni. Per mezzo della seconda tecnologia invece viene fornita all'utente una particolare interfaccia utilizzabile dal sistema operativo attraverso cui dialogare direttamente con il BIOS della scheda madre e poter quindi agire sui settaggi pi\u00f9 profondi del sistema (tra cui anche quelli per l'overclock) senza dover riavviare il sistema, e attraverso un'utility software certamente pi\u00f9 semplice e intuitiva di quanto possa essere la scarna interfaccia di un tradizionale BIOS.\nX48.\nA settembre 2007 venne annunciata anche una versione ancora pi\u00f9 potente, X48, che \u00e8 poi arrivata sul mercato nel primo trimestre 2008 in abbinamento al processore Core 2 Extreme QX9770 (basato su core Yorkfield). Le differenze rispetto alla soluzione X38 erano limitate ad alcune funzionalit\u00e0 implementate al fine di ottenere sia pi\u00f9 elevate prestazioni velocistiche complessive che margini di overcloccabilit\u00e0 pi\u00f9 alti, grazie anche all'introduzione del supporto ufficiale alla frequenza di BUS a 1600\u00a0MHz (utilizzata proprio dal Core 2 Extreme QX9770) e alle DDR3-1600, ma non era compatibile n\u00e9 con le memorie DDR2, n\u00e9 con i moduli DDR3 ECC. Il supporto alle DDR3-1600 era tuttavia limitato a 2 soli slot e i moduli installati dovevano essere compatibili con la tecnologia Intel Extreme Memory (XMP) per poter sfruttare la nuova frequenza di clock, altrimenti sarebbero stati forzati a funzionare a 1333\u00a0MHz. I requisiti imposti da Intel prevedevano anche un voltaggio dei moduli pari a 1,8 V (al posto del valore predefinito di 1,5 V) e timings di accesso pari a 8-8-8 e quindi identici a quelli indicati per le memorie DDR3-1333.\nEra pienamente compatibile con il \"fratello minore\" e questo consentiva ai produttori di schede madri di poterlo inserire nelle proprie motherboard senza dover stravolgere i propri progetti. Tutte queste caratteristiche ovviamente lo ponevano in una fascia di prezzo decisamente elevata, superiore a quella gi\u00e0 alta del modello X38.\nA fine 2007 era stato annunciato che tale modello, inizialmente previsto per gennaio 2008, sarebbe stato posticipato di uno o due mesi, per consentire ai produttori di schede madri di esaurire le scorte del modello precedente. Successivamente, agli inizi di febbraio 2008, Intel ha confermato l'arrivo di X48 a met\u00e0 marzo.\nP35 Express e P31.\nP35 Express.\nIl P35 Express era la versione \"standard\" della famiglia Bearlake, e costituiva la naturale evoluzione dell'i965P. Si trattava in ogni caso di una soluzione di fascia medio-alta, in grado di offrire la maggior parte delle caratteristiche principali sopra citate. Tra queste si possono ricordare il supporto al BUS fino a 1333\u00a0MHz, oltre che al controller per la RAM sia di tipo DDR2 che DDR3 (in genere i produttori lasciavano all'utente la scelta del tipo di RAM mettendo a disposizione slot per entrambi i tipi); infine per quanto riguarda l'espandibilit\u00e0 del sistema, il P35 consentiva di avere configurazioni x16/x4 per i 2 slot PCI Express al posto di quella x16/x16 delle versioni top di gamma X38/X48.\nP31.\nIl P31 era una versione molto economica del P35, nata sulla scia del G31, illustrato pi\u00f9 avanti. Per contenere i costi erano state tagliate diverse caratteristiche e il southbridge ICH9 era stato sostituito dal pi\u00f9 maturo ICH7, in modo da consentire la produzione di schede madri molto economiche. La RAM supportata era solo quella di tipo DDR2 a 800\u00a0MHz in quantitativo massimo di 4 GB, e l'espandibilit\u00e0 del sistema era leggermente ridotta rispetto a quanto possibile con il \"fratello maggiore\" a causa del minore numero di porte USB 2.0 (fino a 6), SATA (fino a 4), e slot PCI Express x1 (fino a 4).\nG35, G33 e G31.\nG35.\nG35 era la versione con sottosistema grafico integrato del P35 e andava quindi a sostituire l'i965G. Il nuovo comparto grafico, denominato GMA X3500 (successore del GMA X3000 integrato nell'i965G), era il pi\u00f9 potente di tutti quelli integrati nella famiglia Bearlake. Esso forniva supporto alle DirectX 10, utilizzando unit\u00e0 pixel shader funzionanti a 165\u00a0MHz, e dando la possibilit\u00e0 di riprodurre anche i flussi video in alta definizione (risoluzione di 1920x1080 a 24 bit). Inizialmente era previsto anche il supporto alla protezione HDCP e alla connessione HDMI, cos\u00ec da permettere la visualizzazione dei flussi video protetti dei supporti Blu-ray e HD DVD (sebbene quest'ultimo standard sia stato successivamente abbandonato); HDCP e HDMI sono infatti requisiti essenziali per poter visualizzare flussi video protetti ad alta risoluzione, in mancanza dei quali i video vengono gestiti a risoluzione standard con una conseguente diminuzione della qualit\u00e0 complessiva.\nSuccessivamente per\u00f2, a fine gennaio 2007, si \u00e8 saputo che tale supporto era stato eliminato insieme alla compatibilit\u00e0 con i moduli RAM DDR3. Intel consentiva ai produttori di schede madri di ovviare al problema della mancata riproduzione dei supporti Blu-ray e HD DVD, proponendo una scheda esterna che forniva connessione HDMI sempre sfruttando il chip video integrato.\nAltre limitazioni riguardavano il southbridge, che nel chipset G35 non era il preventivato ICH9, ma il pi\u00f9 tradizionale ICH8, in modo da avere compatibilit\u00e0 pin-to-pin con il precedente chipset i965 e consentirne la semplice sostituzione nei progetti delle schede madri gi\u00e0 sviluppate da parte dei produttori. A beneficiare di queste lacune erano quindi proprio i produttori di schede madri, che potevano riadattare i propri design alla nuova piattaforma chipset semplicemente sostituendo il northbridge.\nG33.\nLa versione G33 andava a sostituire l'i945G nella stessa fascia di mercato e, a differenza del modello pi\u00f9 potente G35, non implementava il core grafico GMA X3500, ma il pi\u00f9 semplice GMA 3100 (da non confondere con il GMA X3100 integrato nella variante mobile dell'i965, vale a dire l'i965GM, meglio conosciuto con il nome in codice di Crestline, e alla base delle piattaforme Centrino Duo e Centrino Pro Santa Rosa).\nIl GMA 3100 era limitato ad un supporto DirectX 9 e adottava, come ormai consuetudine, la tecnologia Intel Clear Video per l'ottimizzazione dei filmati ad alta definizione. Per quanto riguardava l'accelerazione hardware essa era limitata al solo formato MPEG-2, mentre non era disponibile per il formato VC-1 (presente nel G35). Tale limitazione non significava ovviamente che un sistema basato su tale chipset non potesse riprodurre contenuti video ad alta definizione in formato VC-1, ma semplicemente che la decodifica di tali flussi video era possibile solo via software, ovvero totalmente a carico della CPU.\nIn ogni caso, per certi versi il G33 era anche migliore del G35 dato che veniva abbinato al southbridge ICH9, con le conseguenti maggiori possibilit\u00e0 di espansione offerte da tale versione, e inoltre era presente anche il supporto per la memoria RAM DDR3. Si trattava di 2 caratteristiche che, come detto sopra, dovevano essere presenti anche nel G35, permettendo quindi di differenziare maggiormente i livelli di queste 2 versioni di chipset, ma successivamente Intel ha annunciato di averle eliminate dal modello principale.\nG31.\nG31, annunciato per la prima volta a fine gennaio 2007, era una versione ancor pi\u00f9 semplificata del G33, grazie anche all'adozione del southbridge ICH7 al posto dell'ICH9. Si trattava dello stesso approccio che Intel utilizzava anche per le differenziare le versioni sprovviste del comparto grafico (P35 e P31), e consentiva di conseguenza grande libert\u00e0 da parte dei produttori nella scelta del modello di chipset da integrare nei propri prodotti.\nRispetto al G33 vi erano inoltre limitazioni per quanto riguarda l'accelerazione hardware e un supporto molto pi\u00f9 contenuto per quanto riguarda l'alta definizione, sia dal punto di vista qualitativo sia per quanto riguarda le connessioni con altri dispositivi, in primo luogo le televisioni; il calo qualitativo era dovuto soprattutto al fatto che sebbene anche il G31 integrasse il comparto grafico GMA 3100 del G33, non era presente in questa versione la tecnologia Intel Clear Video.\nIl BUS massimo supportato era quello a 1066\u00a0MHz, mentre la RAM utilizzabile era solo quella di tipo DDR2 a 800\u00a0MHz in quantitativo massimo di 4 GB. Inoltre il G31 non supportava le CPU Quad Core, ma era compatibile con il chipset i945GZ, di cui era di fatto l'evoluzione, in termini di pin di contatto semplificando quindi il lavoro dei produttori di schede madri.\nQ35 e Q33.\nQ35.\nQ35 era la pi\u00f9 potente delle 2 versioni destinate al settore professionale. Anch'essa era dotata di comparto grafico ma a dispetto a quanto potrebbe far pensare il nome non integrava il GMA X3500 del G35, ma il pi\u00f9 semplice GMA 3100.\nA differenziarlo ulteriormente dal G35 era presente l'ICH9, e vennero aggiunte alcune tecnologie utili proprio in ambito professionale, tra le quali iAMT e Vanderpool. Per quanto riguarda il supporto alla memoria RAM invece, era limitato anch'esso alla sola DDR2 come il G35.\nQ33.\nLa versione Q33 era molto simile alla pi\u00f9 completa Q35, differenziandosi da quest'ultima solo per l'assenza di alcune tecnologie. La si potrebbe vedere come una versione ibrida tra il G35 e il G33, dato che integrava il comparto grafico meno potente del G33 (GMA 3100) ma il supporto alla memoria RAM era limitato alle sole DDR2, mentre il BUS non superava i 1066\u00a0MHz.\nNuove piattaforme.\nPiattaforma per il settore Business.\nL'adozione del chipset Q35, segn\u00f2 la fine della precedente piattaforma vPro Averill, basata sull'965Q e vide la nascita della nuova Weybridge Pro. Il Q33, evoluzione dell'i963Q, invece era alla base (insieme al chipset i946GZ per i Pentium D e Pentium Dual Core) della variante economica di Weybridge, conosciuta con il nome di Weybridge Fundamental.\nPiattaforma per il settore Desktop.\nNel terzo trimestre 2007 arriv\u00f2 la nuova piattaforma dedicata al settore desktop, Salt Creek. Essa era basata sui modelli X38, P35 e G35, e ruotava intorno al processore Core 2 Quad Q6600 (basato su core Kentsfield, predecessore di Yorkfield) e ai Core 2 Duo Conroe. Una variante pi\u00f9 economica vedeva l'utilizzo della versione G33.\nSia il G35 che il P35 Express venivano utilizzati anche nella nuova generazione della piattaforma Intel VIIV.\nPiattaforma per il settore Workstation.\nL'ultima piattaforma basata su Bearlake era pensata per il settore workstation a singolo processore e prende il nome di Garlow WS. Andava a sostituire la precedente Wyloway, basandosi sulla variante X38 di Bearlake.\nIl successore.\nIl successore di Bearlake \u00e8 Eaglelake arrivato il 3 giugno 2008. Esso fornisce supporto ai nuovi processori a 45 nm di Intel oltre alla memoria RAM DDR3-1333 (Bearlake, a parte la versione X38, come detto era limitato alle DDR3-1066) e al BUS a 1333\u00a0MHz per tutte le versioni del chipset."}
{"id": "615853", "revid": "124568825", "url": "https://it.wikipedia.org/wiki?curid=615853", "title": "\u00c9douard Lalo", "text": "Biografia.\nEdouard Lalo studi\u00f2 violino e violoncello al conservatorio di Lilla sotto la guida del professore tedesco Baumann.\nAll'et\u00e0 di 16 anni, contro la volont\u00e0 del padre, part\u00ec per Parigi allo scopo di continuare i suoi studi musicali e fece conoscenza di Eug\u00e8ne Delacroix, Charles Gounod ed Hector Berlioz. Studi\u00f2 violino al Conservatorio di Parigi e si fece apprezzare come violinista nelle stagioni di musica da camera organizzate da Jacquard e Jules Armingaud. Parallelamente compose musica strumentale che fu apprezzata pi\u00f9 all'estero che in Francia.\nLe prime composizioni furono create per piccoli gruppi vocali o strumentali. In particolare sei \"Romanze popolari\" (1849), sei \"Melodie\" su testi di Victor Hugo (1856), due \"Trii per pianoforte\" (tra il 1850 e il 1852) e parecchie opere per violino e pianoforte. Sembra che egli stesso abbia distrutto le sue prime due sinfonie.\nNel 1855 partecipa alla fondazione del Quartetto Armingaud il cui scopo era quello di far conoscere le opere dei compositori tedeschi. Quattro anni pi\u00f9 tardi fonder\u00e0 un proprio quartetto d'archi. Nel 1866 termina \"Fiesque\", la sua prima opera, che non venne mai rappresentata ma diede materiale ad altre opere quali \"Divertimento per orchestra\" (1872) e la \"Sinfonia in Sol minore\" (1866).\nIl successivo decennio fu particolarmente fecondo e vide i primi veri successi presso il pubblico. Compose tra l'altro: il \"Concerto per violino\" (1873), il \"Concerto per violoncello\" (1877) e le sue due opere pi\u00f9 celebri: la \"Symphonie Espagnole\" (1874) e l'opera \"Le Roi d'Ys\" (1875-1881). Fu proprio la \"Symphonie Espagnole\", un concerto per violino in cinque movimenti scritto per Pablo de Sarasate e ancor oggi molto popolare, a dargli notoriet\u00e0. Il suo \"Concerto per violoncello\" anche molto apprezzato, \u00e8 un'opera di grande interesse. \"Le Roi d'Ys\" fu composta nella maturit\u00e0 (1888) e costitu\u00ec un grande successo contemporaneo che ancor oggi \u00e8 amata dal pubblico francese.\nIl balletto \"Namouna\" fu richiesto dal Palais Garnier di Parigi con la coreografia di Lucien Petipa con Rita Sangalli e Louis M\u00e9rante e ottenne un'accoglienza tiepida da parte del pubblico, ma entusiastica da parte di compositori Debussy, Faur\u00e9 ed Chabrier. L'opera \u00e8 oggi rappresentata perlopi\u00f9 nella veste di suite per orchestra.\nIl 31 dicembre 1888 fu nominato Ufficiale della Legion d'Onore.\nLalo \u00e8 sepolto nel Cimitero di P\u00e8re-Lachaise.\nStile.\nLalo \u00e8 apprezzato principalmente per la ricchezza dell'orchestrazione. Sia come interprete sia come compositore egli partecip\u00f2 al rinnovamento della musica da camera francese. Nel suo quartetto per archi si rileva la forte influenza di Beethoven, ma ci\u00f2 non esclude l'apporto di un vigore ritmico del tutto personale.\nLa sua \"Sinfonia spagnola\" per violino e orchestra, che vide la luce contemporaneamente alla \"Carmen\" di Georges Bizet, \u00e8 una delle prime composizioni orchestrali francesi a far uso del folclore spagnolo e dei suoi ritmi di danza. Ritroviamo l'interesse per il folclore anche nella \"Fantasia norvegese\", nella \"Rapsodia norvegese\", nel C\"oncerto russo\" e nella leggenda bretone scelta come soggetto per l'opera \"Le Roi d'Ys\". \nPrivilegiando le forme brevi, il Lalo diede prova di grande inventiva melodica e ritmica, sostenuta da una ricca scrittura armonica."}
{"id": "615854", "revid": "729019", "url": "https://it.wikipedia.org/wiki?curid=615854", "title": "Foden LMT", "text": "Il Foden \u00e8 un autocarro di tipo civile 'militarizzato'.\nSviluppo.\nIl veicolo \u00e8 stato commissionato per il Royal Army nel 1994 e, nelle versioni 6x8 e 4x8, ne sono stati costruiti 400 esemplari. Quest'ultima variante, senza pretese di movimento fuoristrada \u00e8 anche la pi\u00f9 diffusa. Pu\u00f2 trasportare tra le 16 e le 20 tonnellate di materiale e personale, fornendo un vettore di carico economico e capace per missioni in terreni relativamente accidentati. Per poter caricare i materiali sul cassone posteriore, il Foden impiega un sistema Mk.4 Multilift. Tale dispositivo impiega all'incirca 30 secondi per eseguire le operazioni di carico e scarico, e pu\u00f2 essere gestito dalla cabina di pilotaggio del veicolo. Il sistema pu\u00f2 essere usato anche per il trasbordo di materiale da carri merci ferroviari.\nCome propulsore, il camion ha a disposizione un motore turbodiesel Perkins Eagle 350MX da 350 cv abbinato ad un cambio automatico ZX a sei marce. I due assi anteriori del mezzo sono sterzanti.\nImpiego.\nInizialmente, il mezzo venne impiegato come veicolo per il rifornimento munizioni dei semoventi M109, ma in seguito venne predisposto per il trasporto di altre tipologie di carichi. La produzione \u00e8 stata interrotta nel 2006."}
{"id": "615858", "revid": "729019", "url": "https://it.wikipedia.org/wiki?curid=615858", "title": "Bedford TM", "text": "Il Bedford TM-4x4 \u00e8 un autocarro militare britannico derivato da mezzi civili simili della Bedford Vehicles, ma adattato alla propulsione 4x4. Il mezzo \u00e8 dotato di un grande vano di carico, ma effettivamente somiglia ad un normale autocarro civile, con una sagoma molto alta e 8\u00a0t di capacit\u00e0.\nTecnica.\nIl TM \u00e8 stato sviluppato per il trasporto di un totale di 16 tonnellate di materiale di vario tipo che pu\u00f2 essere caricato sul cassone posteriore tramite una gru idraulica ATLAS montata dietro la cabina o tramite un verricello.\nEventualmente il TM pu\u00f2 essere anche usato come veicolo da trasporto truppe mediante l'installazione di sedili posteriori.\nLa cabina di pilotaggio pu\u00f2 ospitare il pilota del veicolo e un passeggero sedutovi accanto. Il tettuccio \u00e8 rinforzato, in modo tale da poter ospitare due uomini e una mitragliatrice da 7,2 mm.\nIl propulsore impiegato sul TM \u00e8 un Bedford 8.2/205 TD turbocharged Diesel da 8.2 litri che sviluppa 206 cv di potenza accoppiato ad un cambio manuale a 6 marce.\nSviluppo.\nNel 1970 il Royal Army lanci\u00f2 il bando per la creazione di un nuovo veicolo per il trasporto materiali. Per rispondere a tale richiesta la Badford realizz\u00f2 alcuni veicoli denominati TM in pre-serie nel 1981. Nel 1984 iniziarono i test valutativi, mentre nel 1986 vi fu l'entrata in servizio.\nAttualmente l'esercito britannico e alcuni eserciti mediorientali continuano ad impiegare il TM, anche se, dopo il termine della produzione nel 1999, sta venendo sostituito gradualmente con veicoli pi\u00f9 recenti prodotti dalla MAN tedesca."}
{"id": "615859", "revid": "729019", "url": "https://it.wikipedia.org/wiki?curid=615859", "title": "Samil 100", "text": "Il Samil 100 \u00e8 un autocarro militare di produzione sudafricana, il pi\u00f9 pesante della gamma Samil alla met\u00e0 degli anni ottanta. Si tratta di un trattore d'artiglieria per gli Obici G-5, un posto di comando mobile e un mezzo da trasporto per carichi di 10 tonnellate su terreno vario."}
{"id": "615861", "revid": "404449", "url": "https://it.wikipedia.org/wiki?curid=615861", "title": "Mario Forte", "text": "Biografia.\n\u00c8 stato eletto deputato europeo alle elezioni del 1989 per la lista della DC. \u00c8 stato membro della Commissione per i bilanci, della Delegazione per le relazioni con il Giappone, dell'Assemblea paritetica della convenzione fra gli Stati dell'Africa, dei Caraibi e del Pacifico e la Comunit\u00e0 economica europea (ACP-CEE), della Commissione per le libert\u00e0 pubbliche e gli affari interni, della Commissione per le petizioni, della Delegazione alla Commissione parlamentare mista CE-Spazio economico europeo, della Commissione per gli affari esteri e la sicurezza.\n\u00c8 fratello di Bruno Forte."}
{"id": "615864", "revid": "633110", "url": "https://it.wikipedia.org/wiki?curid=615864", "title": "Steyr 1491", "text": "La serie 91 \u00e8 un gruppo di autocarri costruiti dall'azienda austriaca Steyr-Daimler-Puch a partire dal 1978 di cui l'esemplare di maggior diffusione fu lo Steyr 1491, disponibile sia in versione civile che militare (la versione \"M3\").\nSi tratta di un veicolo da trasporto pesante, disponibile con trazione 6x6 e 6x4, capace di rimorchiare fino a 32 tonn su strada o 15 su terreno vario, con buone doti complessive di carico e mobilit\u00e0. La capacit\u00e0 di carico su terreno vario, invece \u00e8 di 10 ton."}
{"id": "615865", "revid": "1543377", "url": "https://it.wikipedia.org/wiki?curid=615865", "title": "Swing (Java)", "text": "Swing \u00e8 un framework per Java, appartenente alle Java Foundation Classes (JFC) e orientato allo sviluppo di interfacce grafiche. Parte delle classi del framework Swing sono implementazioni di widget (oggetti grafici) come caselle di testo, pulsanti, pannelli e tabelle.\nLa libreria Swing viene utilizzata come libreria ufficiale per la realizzazione di interfacce grafiche in Java. \u00c8 un'estensione del precedente Abstract Window Toolkit. La differenza principale tra i due \u00e8 che i componenti Swing sono scritti completamente in codice Java.\nStoria.\nLa \"Internet Foundation Classes\" (IFC) era una libreria grafica per Java sviluppata originalmente dalla Netscape Communications Corporation e distribuita per la prima volta nel 16 dicembre 1996.\nIl 2 aprile 1997, Sun Microsystems e Netscape Communications Corporation annunciarono la loro intenzione di combinare IFC con altre tecnologie per creare la Java Foundation Classes. Oltre ai componenti originalmente forniti da IFC, Swing introdusse un meccanismo che permetteva il look and feel di ogni componente di una applicazione di essere alterato senza dover fare cambiamenti significativi al codice sorgente. L'introduzione del supporto al look and feel a plug-in permise ai componenti Swing di emulare l'apparenza dei componenti nativi mantenendo comunque il beneficio di essere indipendenti dalla piattaforma. Questa caratteristica rende molto semplice l'avere un look di una applicazione individuale che appare significativamente differente da tutti gli altri programmi nativi.\nOriginalmente distribuito come una libreria scaricabile separatamente, Swing fu inclusa come parte della Java Standard Edition fin dalla versione 1.2. Le classi Swing sono contenute nella gerarchia package.\nArchitettura.\nSwing \u00e8 una libreria\nTipicamente, gli oggetti dei modelli dei componenti Swing sono responsabili di provvedere ad una concisa interfaccia per la definizione degli eventi che vengono emessi, nonch\u00e9 propriet\u00e0 accessibili per il modello dei dati da usare con i JComponent associati. Dato questo il modello di sviluppo MVC \u00e8 un percorso loosely-coupled di oggetti in relazione collaborativamente, il modello provvede i consueti modi per creare \"event listeners\" agli oggetti del \"data model\". Tipicamente, questi eventi sono \"model centric\" (ad esempio: l'inserimento di righe in un modello di tabella) e sono mappati dalla specializzazione del JComponent in un ben preciso evento per il componente GUI.\nPer esempio, il JTable ha un modello chiamato \"TableModel\" che descrive una interfaccia per come una tabella dovrebbe accedere ai dati. Una implementazione di default di questo opera su di un array bidimensionale.\nLa componente visiva di un JComponent Swing \u00e8 l'oggetto usato per \"rappresentare\" graficamente il controllo GUI concettuale. Una distinzione di Swing, come framework GUI, \u00e8 il suo utilizzo sulla continua rappresentazione di controlli GUI (al contrario dell'uso dei componenti nativi della gui del SO). Questa distinzione \u00e8 fonte di complicazione quando si mischiano controlli AWT, che usano controlli nativi, con controlli Swing in una GUI.\nDeve essere notato che il tipico uso del framework Swing non richiede la creazione di modelli modificati, siccome il framework fornisce un insieme di implementazioni di default che sono trasparentemente, per default, associati con le corrispondenti figlie della classe JComponent nella libreria Swing. In generale, solo componenti complessi come le tabelle e le viste di collezioni \"potrebbero\" aver bisogno di modifiche ai loro modelli di default.\nLegami con AWT.\nLa libreria Swing \u00e8 un'estensione di AWT, pi\u00f9 che un suo sostituto. Infatti ogni interfaccia grafica Swing \"lightweight\" \u00e8 basata su un componente AWT \"heavyweight\", perch\u00e9 tutti i componenti top-level in Swing estendono i container top-level AWT. La funzionalit\u00e0 di renderizzazione usata da Swing per disegnare i suoi componenti \u00e8 fornita da Java2D, un'altra parte di AWT. La disposizione dei componenti viene affidata ai java.awt.LayoutManager. ecc.\nDifferenze con AWT: il meccanismo di funzionamento.\nFin dalle prime versioni di Java, una porzione del Abstract Window Toolkit (AWT) ha fornito API indipendenti dalla piattaforma per la realizzazione delle GUI. In AWT, di fatto l'applicazione si serve di oggetti Java per controllare i componenti nativi specifici per il sistema operativo in utilizzo e che compongono l'interfaccia grafica. Questo significa che il comportamento dei componenti (la reazione agli eventi, il rendering, ecc.) sono affidati alla loro implementazione \"system-dependent\". Per questo motivo, i componenti AWT vengono detti \"heavyweight components\" (\"componenti pesanti\"): a ci\u00f2 che l'applicazione \"vede\" come la creazione di un componente AWT, di fatto corrisponde l'allocazione di risorse ad opera del sistema operativo. Al contrario, i componenti Swing sono spesso descritti come \"lightweight\" (\"leggeri\"), perch\u00e9 non necessitano l'allocazione di risorse native nel toolkit della GUI del sistema operativo.\nElementi di AWT utilizzati in Swing.\nAlla fine, in termini di composizione visuale e gestione, Swing possiede layout relativi (i quali specificano la posizione reciproca tra i componenti) che operano in maniera opposta rispetto al layout assoluto (nel quale \u00e8 necessario specificare apposta la esatta posizione e le dimensioni di ogni componente). Questa direzione verso visualizzazioni \"fluide\" \u00e8 una diretta politica dello sviluppo di Swing che riemerge dalle ceneri del framework AWT e l'associata assunzione sulle applet dell'ambiente operativo che ha tracciato il disegno e sviluppo dell'originale toolkit GUI di Java.\nConcettualmente, questa visualizzazione della gestione del layout \u00e8 abbastanza simile a quella che gestisce la renderizzazione del contenuto HTML nei browser, ed indirizza lo stesso insieme di concetti che hanno motivato i suoi creatori.\nSe \u00e8 vero che i singoli componenti sono realizzati completamente in codice Java, i container \"top-level\" (finestre di dialogo e applet) sono parzialmente implementati in codice nativo.\nVantaggi rispetto ad AWT.\nI principali vantaggi di Swing rispetto ad AWT sono conseguenza del fatto stesso che i componenti Swing sono realizzati in puro codice Java. Infatti, questo significa che i componenti funzionano allo stesso modo su tutte le piattaforme per le quali esiste una macchina virtuale. I bug rilevati durante l'esecuzione del sistema grafico (almeno per la parte che riguarda l'interfaccia grafica) sono gli stessi su tutte le piattaforme, il che permette di risolverli con un semplice aggiornamento delle librerie.\nPoich\u00e9 i componenti sono sviluppati in Java, il sistema Swing ha controllo sul rendering grafico dei componenti, e questo ha consentito lo sviluppo di un'API tramite la quale un'applicazione pu\u00f2 personalizzare il \"look and feel\" della propria interfaccia grafica. In poche parole, il disegno e lo stile grafico dei componenti non vengono richiesti al toolkit grafico nativo del sistema operativo, ma vengono riprodotti tramite una loro emulazione. Questo significa che si pu\u00f2 ottenere un nuovo L&amp;F semplicemente implementando le classi Java necessarie (oppure configurando il look and feel Synth, introdotto a partire dal J2SE 5.0).\nIl principale vantaggio della libreria Swing \u00e8 che essa permette al programmatore di astrarsi dai vincoli imposti dall'architettura del sistema grafico adottato dal sistema operativo in uso. Il sistema grafico AWT risente di queste limitazioni, in quanto l'insieme dei componenti e le caratteristiche che questi ultimi offrono all'applicazione sono ristretti ad uno standard comune, un minimo insieme che possa essere supportato da tutti i sistemi operativi sui quali AWT deve funzionare.\nI componenti Swing gestiscono in modo autonomo la propria grafica e il proprio comportamento; \u00e8 pur vero che il rendering finale deve essere affidato al sistema operativo, in quanto \u00e8 quest'ultimo che ha in mano la gestione delle periferiche video e delle periferiche che segnalano l'input utente (tastiera, mouse, rotellina del mouse, ecc.), ma \u00e8 anche vero che Swing \"traduce\" la sua semantica su quella sottostante dei componenti del SO con un legame molto pi\u00f9 debole rispetto a quanto l'architettura stessa dell'AWT consentiva di ottenere.\nCos\u00ec, per esempio, di fatto ogni componente di Swing si disegna sul dispositivo grafico del sistema operativo servendosi di un wrapper opportunamente implementato in Java (realizzato tramite un oggetto java.awt.Graphics). Ma, differentemente dai componenti AWT, i quali delegano il disegno ai widget nativi del SO, i componenti di Swing sono responsabili della loro stessa renderizzazione.\nSvantaggi rispetto ad AWT.\nIl principale svantaggio rispetto ad AWT \u00e8 quello di una pi\u00f9 lenta esecuzione.\nLegami con SWT.\nLo Standard Widget Toolkit (SWT) \u00e8 un toolkit concorrente originalmente sviluppato dalla IBM ed ora mantenuto dalla Eclipse Foundation. Le implementazioni SWT sono pi\u00f9 in comune con i componenti AWT heavyweight. Questo conferisce benefici come una pi\u00f9 accurata fedelt\u00e0 con il sottostante toolkit window nativo, al costo di una maggior esposizione ad una programmazione pi\u00f9 nativa nel modello di programmazione.\nL'avvento di SWT ha dato origine ad una grande divisione tra gli sviluppatori del Java desktop con molti fortemente favorevoli a SWT e altri a Swing. Lo sviluppo di Sun su Swing continua a concentrarsi sulla fedelt\u00e0 del look and feel (PLAF, Pluggable look and feel) in ogni toolkit window. Nel frattempo non vi sono altre risorse di PLAFs fedeli, molti dei quali sono nel sito javootoo .\nC'\u00e8 stato un dibattito significativo sulle prestazioni di SWT rispetto a quelle di Swing; La dipendenza di SWT da JNI lo rende lento quando i componenti GUI e Java necessitano di scambiarsi i dati, ma pi\u00f9 veloce a disegnarsi quando il modello dei dati \u00e8 stato caricato nella GUI.\nSWT serve alla piattaforma delle finestre molto bene ma alcuni la considerano meno efficace come tecnologia per lo sviluppo multipiattaforma. Usando le funzionalit\u00e0 di alto livello dei window toolkit nativi, SWT riporta alla situazione vista negli anni '90 (con toolkit come zApp, Zinc, XVT e IBM/Smalltalk) dove i toolkit cercavano di mascherare le differenze nel comportamento e gestione del focus, della gestione degli eventi e dei layout grafici. Il fallimento di avere eguali comportamenti su ogni piattaforma pu\u00f2 causare errori di programmazione subdoli e difficili da risolvere, con effetti negativi sull'interazione dell'utente e sull'aspetto grafico della GUI.\nEsempio.\nIl seguente \u00e8 un programma Hello World di esempio che usa Swing.\nimport javax.swing.*;\npublic final class HelloWorld {\n public static void main(String[] args) {\n /* Questo fa s\u00ec che tutto il codice che crea e mostra a schermo la GUI venga eseguito sul thread \n che gestisce la coda degli eventi di Swing (e di AWT). */\n SwingUtilities.invokeLater(new Runnable() {\n public void run() {\n mainOnEventDispatchThread();\n \n // Questo metodo viene sempre invocato sul thread che gestisce la coda degli eventi \u2193\n private static void mainOnEventDispatchThread() {\n // Create frame with title \"Hello, World!\"\n JFrame f = new JFrame(\"Hello, World!\");\n // Dimensione della finestra\n f.setSize(200, 100);\n // Fa s\u00ec che il frame richieda alla JVM di terminare il programma\n // quando la finestra viene chiusa.\n f.setDefaultCloseOperation (JFrame.EXIT_ON_CLOSE);\n f.add(new JLabel(\"Hello, World!\"));\n f.setVisible(true);\nCollegamenti esterni.\nLink dai siti ufficiali:\nAltri link:"}
{"id": "615866", "revid": "365417", "url": "https://it.wikipedia.org/wiki?curid=615866", "title": "Giulio Cesare Gallenzi", "text": "\u00c8 stato eletto deputato europeo alle elezioni del 1989 per la lista della DC. \u00c8 stato vicepresidente della Delegazione per le relazioni con l'Unione delle Repubbliche Socialiste Sovietiche e poi della Delegazione per le relazioni con le Repubbliche della Comunit\u00e0 degli Stati Indipendenti (CSI); membro della Commissione per i problemi economici e monetari e la politica industriale e della Commissione per le relazioni economiche esterne."}
{"id": "615867", "revid": "729019", "url": "https://it.wikipedia.org/wiki?curid=615867", "title": "Cimiano (metropolitana di Milano)", "text": "La stazione di Cimiano \u00e8 una stazione della linea M2 della metropolitana di Milano. Prende il nome dall'omonimo quartiere.\nStoria.\nLa stazione venne attivata il 26 maggio 1969 sul tracciato in superficie lungo via Palmanova, all'epoca servito esclusivamente dai tram delle linee per Vaprio e per Cassano (linee celeri dell'Adda).\nIl successivo 28 settembre venne attivata la prima tratta (da Caiazzo a Cascina Gobba) della linea 2 della metropolitana, e pertanto la stazione di Cimiano venne servita anche dai convogli metropolitani.\nL'esercizio tranviario sulle linee celeri dell'Adda continu\u00f2 fino al 4 dicembre 1972, quando venne sostituito dall'esercizio metropolitano; pertanto da tale data la stazione di Cimiano fu servita esclusivamente dai convogli metropolitani.\nStrutture e impianti.\nLa stazione \u00e8 situata fra via Palmanova, via Don Giovanni Calabria e via Pusiano, nel quartiere Cimiano, all'interno del territorio del comune di Milano. Si tratta di una stazione di superficie dotata di un'unica banchina a isola coperta da una pensilina.\nVi \u00e8 un mezzanino, posto sotto i binari all'estremit\u00e0 occidentale della banchina, e collegato tramite un sottopassaggio ai due lati di via Palmanova.\nLa stazione \u00e8 situata all'interno dell'area urbana della metropolitana milanese.\nServizi.\nLa stazione dispone di:"}
{"id": "615868", "revid": "729019", "url": "https://it.wikipedia.org/wiki?curid=615868", "title": "Udine (metropolitana di Milano)", "text": "La stazione di Udine \u00e8 una stazione della linea 2 della metropolitana di Milano.\nStoria.\nLa stazione di Udine fu attivata il 27 settembre 1969, come parte della prima tratta della linea 2.\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nSorge sotto la piazza omonima e possiede due uscite sulla piazza stessa.\nInterscambi.\nNelle vicinanze della stazione effettuano fermata alcune linee automobilistiche urbane ed extraurbane, gestite da ATM.\nServizi.\nLa stazione dispone di:"}
{"id": "615869", "revid": "2075278", "url": "https://it.wikipedia.org/wiki?curid=615869", "title": "Gazzetta di Mantova", "text": "La Gazzetta di Mantova \u00e8 il principale quotidiano d'informazione locale di Mantova e della provincia mantovana. \u00c8 stato fondato nel 1664, il che gli permette di potersi fregiare di essere il giornale, tra quelli attualmente ancora in pubblicazione, pi\u00f9 antico d'Italia e del mondo.\nStoria.\nDalla fondazione al 1797.\nPer diverso tempo gli storici ritennero che la sua prima consegna alle stampe potesse essere cronologicamente fissata nel novembre del 1670. Fu grazie alle ricerche d'archivio dell'ex direttore, Giuseppe Amadei, che venne rinvenuto il documento che ha permesso di retrodatarne la nascita di oltre sei anni, fino al giugno 1664.\nNel XVII secolo il giornale non aveva una vera e propria testata: sulla prima pagina apparivano, in alto, solamente tre informazioni: numero progressivo, luogo e data di pubblicazione. Era realizzato, in formato libro, opera degli stampatori ufficiali della corte Gonzaga, Federico, Pietro e Guglielmo Osanna. A quel tempo il ducato era governato da Carlo II di Gonzaga Nevers. La pubblicazione evitava di trattare ogni evento che in qualche modo potesse coinvolgere ci\u00f2 che era la politica di corte; bens\u00ec si limitava a riferire principalmente di notizie cittadine, solennit\u00e0 religiose, visite da parte di regnanti e importanti personalit\u00e0, eventi riguardanti i notabili locali e particolare attenzione era dedicata agli avvenimenti militari; tanto che i suoi resoconti sono stati fonte molto preziosa per ricostruire le varie guerre di successione e per completare, se non spesso correggere, ci\u00f2 che veniva raccontato nelle cronache libresche relative a quei medesimi fatti storici.\nUna prima documentata apparizione dell'intestazione odierna avviene in un supplemento del 12 agosto 1705 riportante la dicitura \"Supplimento della Gazzetta di Mantova\". \nIl passaggio, nel 1707, delle sorti del ducato dalle mani dei Gonzaga e quelle degli Asburgo non si rivel\u00f2 particolarmente traumatico per il giornale. Al tempo, i nuovi governanti austriaci non interferivano molto con ci\u00f2 che veniva stampato. Sono gli anni in cui la pubblicazione venne diretta da Alberto Pazzoni fino al 1737, quando l'incarico pass\u00f2 a Giuseppe Ferrari, che a sua volta lo cedette al figlio Salvatore nel 1781.\nNegli anni tra il 1741 e il 1759 apparve la testata \"Ragguagli universali di Europa e di altri luoghi\". Le uscite furono settimanali per tutto il XVIII secolo\nDal 1797 alla fine del XIX secolo.\nAl contrario, il periodo della dominazione francese, che inizia con l'assedio di Mantova del 1796, ebbe conseguenze pi\u00f9 pesanti: il 21 ottobre 1796 la gazzetta cess\u00f2 le pubblicazioni. Dopo l'entrata dei francesi a Mantova, il 2 febbraio 1797, i giacobini fondarono \u00abIl Giornale degli amici della libert\u00e0 italiana\u00bb. All'inizio del 1798, percependo una situazione di calma politica relativa, Salvatore Ferrari tent\u00f2 di far uscire nuovamente la gazzetta (19 gennaio 1798), ma il suo tentativo si interruppe pochi mesi dopo (31 agosto 1798).\nLe pubblicazioni ripresero il 12 marzo 1801. Il 3 gennaio 1807 apparve la testata, tuttora usata, di Gazzetta di Mantova; nel corso dell'anno la Gazzetta divenne ufficialmente un bisettimanale. Tra il 1807 e il 1814 la testata cambi\u00f2 nuovamente: il governo napoleonico della citt\u00e0 impose d'autorit\u00e0 il cambiamento del nome, prima in \"Gazzetta del Mincio\" e successivamente in \"Giornale del dipartimento del Mincio\" (per adeguarsi alla politica degli arrondissement francesi).\nCon il ritorno a Mantova e la restaurazione degli Asburgo per\u00f2, dal 7 febbraio 1816, venne reintegrata la testata precedente. Il giornale, naturalmente, dovette mutare la propria linea, da moderatamente filofrancese a moderatamente filoaustrica, anche se velate e sommesse simpatie si rivolgevano in favore del crescente anelito all'italianit\u00e0 che caratterizz\u00f2 il periodo delle guerre di indipendenza. Proprio nel momento storico segnato dalle tragiche vicende dei Martiri di Belfiore la \"Gazzetta\" cerc\u00f2, riuscendo sempre a evitare le severissime maglie della censura austriaca, di incarnare il sogno di indipendenza e di orgoglio nazionale italiano.\nLa cadenza di uscita del giornale vari\u00f2 da uno a tre numeri settimanali; la periodicit\u00e0 pass\u00f2 definitivamente a quotidiana il 1\u00ba gennaio 1866. Nello stesso anno Mantova fu annessa al Regno d'Italia; successivamente la voce del giornale assunse un orientamento di tipo progressista moderato. In questi anni venne diretta da eminenti personalit\u00e0 del panorama culturale e politico nazionale: figure come l'economista Salvatore Cognetti de Martiis, che fu direttore dal 1870 al 1874 e, successivamente nel 1876-77, e il grande storico e giornalista Alessandro Luzio, che la guid\u00f2 dal 1882 al 1893.\nDal XX secolo a oggi.\nIl quotidiano, che dal 7 febbraio 1816 continua a essere stampato ininterrottamente nella sua testata tradizionale, viene temporaneamente a cessare solo il 1\u00ba gennaio 1920. Infatti, come ogni altro organo di stampa indipendente dell'epoca, sotto la dittatura fascista viene chiuso, cos\u00ec come \"La Provincia di Mantova\" e il solo quotidiano di Mantova ammesso, avente una linea prima nazionalista poi fascista, diviene \"La Voce di Mantova\". Con la fine del ventennio fascista e la restaurazione democratica, il 21 luglio 1946, la \"Gazzetta\" pu\u00f2 riprendere la propria pubblicazione quotidiana, prima come organo del CLN, poi, con l'antica testata, come giornale locale, libero e indipendente. La sua prima societ\u00e0 editrice del dopoguerra \u00e8 la CITEM, ovvero la \"Cooperativa Industriale Editrice Mantovana\", che tale rimane fino al 1981 quando la Arnoldo Mondadori Editore rileva la testata mantenendo la CITEM quale societ\u00e0 stampatrice.\nNegli anni successivi la \"Gazzetta\" assume il formato di tipo tabloid e la sua societ\u00e0 diventa fondatrice di nuove testate locali quali la \"Gazzetta di Modena\", la \"Gazzetta di Carpi\", la \"Gazzetta di Reggio\" (quest'ultima rifondata) e \"La Nuova Ferrara\".\nNel 1989 la \"Gazzetta di Mantova\" e la societ\u00e0 che la controlla viene acquistata dalla Finegil Editoriale S.p.A. del Gruppo Editoriale L'Espresso, il che le permette di implementare il tipo e la variet\u00e0 dei contenuti offerti oltre che di rinnovarsi rimanendo all'avanguardia sotto il profilo tecnologico. Ad esempio gi\u00e0 nel dicembre del 1998 \u00e8 in grado di offrire ai propri lettori l'edizione elettronica online completa, consultabile e scaricabile.\nDiffusione.\nDati ADS - Accertamenti Diffusione Stampa"}
{"id": "615870", "revid": "1442080", "url": "https://it.wikipedia.org/wiki?curid=615870", "title": "Silvano Agosti", "text": "Biografia.\nHa frequentato il Centro sperimentale di cinematografia di Roma, dove aveva come compagni di studi Marco Bellocchio e Liliana Cavani, diplomandosi nel 1962. Il suo corto \"La veglia\" \u00e8 stato premiato con il Ciak d'oro come migliore allievo dal Presidente della Repubblica. Con la borsa di studio ottenuta grazie a questo premio, Agosti sceglie di andare a Mosca presso l'istituto statale di cinema dell'Unione Sovietica per la specializzazione in montaggio, studiando contestualmente l'opera di Sergej \u0116jzen\u0161tejn. Dopo aver collaborato alla sceneggiatura, ai dialoghi e al montaggio (sotto lo pseudonimo di Aurelio Mangiarotti) nonch\u00e9 alla realizzazione del commento musicale insieme a Ennio Morricone su incarico di Bellocchio per il film \"I pugni in tasca\", nel 1967 Agosti ha esordito nella regia cinematografica con il lungometraggio \"Il giardino delle delizie\", film che a sua volta si avvale delle musiche di Ennio Morricone.\n\"Il giardino delle delizie\" fu invitato all'Expo universale di Montr\u00e9al come uno dei dieci migliori film prodotti nel mondo in quell'anno, nonostante la censura cui fu sottoposto in Italia. Negli anni della contestazione documenta i movimenti giovanili romani, poi raccolti nell'antologia \"Riprendiamoci la vita\". Dopo aver realizzato \"NP il segreto\" (1970), con Irene Papas e Francisco Rabal, convince Nicola Piovani a intraprendere la via di compositore del commento musicale cinematografico. \u00c8 testimone della resistenza greca e nel 1973 realizza ad Atene \"Altri seguiranno\", prodotto dalla televisione svedese che taglia il finale. Nel 1974 gira a Brescia un cortometraggio documentario sulla Strage di piazza della Loggia, \"Brescia 1974 - Strage di innocenti\".\nDa met\u00e0 anni settanta si avvicina alla tematica della follia realizzando \"Matti da slegare\" con Bellocchio, Sandro Petraglia e Stefano Rulli. La pellicola \u00e8 stata girata all'ospedale psichiatrico di Colorno, presso Parma, e propone una nuova interpretazione del rapporto cinema-verit\u00e0, documento e \"fiction\" incentrato sul tema dell'istituzione manicomiale, ispirandosi alle teoria di Franco Basaglia. Con gli stessi amici realizza un'inchiesta televisiva in quattro puntate, \"La macchina cinema\", cui fanno seguito vari documentari e programmi didattici. Dal 1976 al 1978 \u00e8 docente di montaggio al Centro sperimentale di cinematografia, ma decide di dimettersi per incompatibilit\u00e0 con le direttive dell'istituto.\nAlla fine degli anni settanta produce \"Il pianeta azzurro\", esordio dell'amico cineamatore Franco Piavoli, che sar\u00e0 proiettato con successo a Venezia nel 1982: Tullio Kezich auspica ironicamente una legge che obblighi tutti gli italiani a vederlo. Agosti tenta di distribuire il film in alcune sale romane, ma di fronte al disinteresse degli esercenti decide di rilevare un locale dove lo programmer\u00e0 per anni. Il cinema, nel rione Prati, verr\u00e0 ribattezzato Azzurro Scipioni e diverr\u00e0 un punto di riferimento per i film d'autore e d'impegno civile, luogo d'incontro di cineasti e appassionati di cinema. Non contento, poco lontano apre l'Azzurro Melies, caff\u00e8 arredato dalla ditta Dedalo di Cinecitt\u00e0. \nNel 1983 termina \"D'amore si vive\", \"ricerca sulla tenerezza, la sensualit\u00e0 e l'amore\" compiuta a Parma nell'arco di due anni. Come produttore, Agosti ha poi fondato la casa di produzione 11 marzo Cinematografica, cooperativa che produrr\u00e0 tutti i suoi film, che vengono tutti invitati al festival internazionale di Venezia (\"Quartiere\" in concorso nel 1986). Nel 1992 vince il Ciak d'oro per il migliore montaggio per il film \"Uova di garofano\".\nSul piano dell'attivit\u00e0 letteraria, Agosti ha firmato diversi romanzi e testi di poesia. Fanno parte della sua produzione: \"L'uomo proiettile\" (candidato al Premio Strega), \"Il cercatore di rugiada \"(candidato al Premio Strega), \"Uova di Garofano\", \"La ragion pura\", \"Il giudice\", \"La vittima\", \"L'assassino\", \"Il semplice oblio\" (candidato al Premio Strega), \"Lettere dalla Kirghisia\", \"Il ballo degli invisibili;\" la trilogia poetica \"Nuvole\", \"Incanti\", \"L'estro armonico\"; i racconti \"Chiaro di luna\" e i manuali \"Breviario di cinema\", \"Come realizzare un film senza denaro o per capirci meglio senza spendere neppure un euro\".\nPer la Rai ha realizzato la serie: \"30 anni di oblio\" e \"40 anni di oblio\" con i materiali da lui stesso girati nel decennio 1968 - 1978. Ha inoltre collaborato ad alcuni programmi televisivi di Fabio Volo. Da quarant'anni, alternando viaggi in India, negli USA e in Canada, vive e lavora a Roma. Nei suoi film Agosti preferisce non avvalersi di una troupe tradizionale e occuparsi personalmente della maggior parte dei ruoli produttivi, inclusi fotografia e montaggio, nella convinzione che un cineasta debba supervisionare tutti gli aspetti della creazione di un'opera per evitare che l'idea originale venga compromessa dall'intervento di troppe persone. Da tre anni ha fatto domanda ufficiale all'UNESCO e alle Nazioni Unite chiedendo che l'Essere Umano venga proclamato Patrimonio dell'umanit\u00e0. \nNel 2013 il Film Festival Popoli e Religioni, ideato da Mons. Vincenzo Paglia (presidente del Pontificio consiglio per la famiglia) e diretto da Oreste Crisostomi, per il coraggio della sua richiesta rivolta all'UNESCO e alle Nazioni Unite, lo premia con una scultura dell'artista Oliviero Rainaldi.\nNel 2019 \u00e8 stato presidente di giuria dell'Out of Bounds Film Festival di Barletta, dove per l'occasione ha tenuto il suo seminario \"Dall'impotenza alla creativit\u00e0\".\nNel febbraio 2021 interrompe l'attivit\u00e0 di gestore dell\u2019Azzurro Scipioni, chiuso a causa dell'emergenza pandemica. Nella primavera successiva, grazie all\u2019intervento del gruppo Bnl-Bnp Paribas, viene annunciata la riapertura del cinema, che pu\u00f2 cos\u00ec festeggiare i 40 anni di attivit\u00e0."}
{"id": "615871", "revid": "1005847", "url": "https://it.wikipedia.org/wiki?curid=615871", "title": "Francesco Guidolin (politico)", "text": "Biografia.\nFrancesco Guidolin ha militato giovanissimo nelle file dell'Azione Cattolica. Nell'immediato dopoguerra \u00e8 stato insegnante elementare svolgendo nel contempo attivit\u00e0 sociale e sindacale volontaria nelle ACLI e nel Libero Sindacato. Nel 1953 si \u00e8 dedicato a tempo pieno all'attivit\u00e0 sindacale della CISL, ricoprendo ruoli di responsabilit\u00e0 a livello provinciale e nazionale.\nSul piano politico-amministrativo \u00e8 stato prima assessore al comune di Marostica e poi consigliere, assessore regionale e presidente del Consiglio regionale del Veneto. Nella veste di sindacalista prima e di assessore regionale al Personale e alla Sanit\u00e0 poi, ha promosso iniziative a favore delle categorie pi\u00f9 deboli, dei pi\u00f9 bisognosi ed a sostegno delle comunit\u00e0 terapeutiche per il recupero, la formazione e l'avviamento al lavoro di giovani tossicodipendenti. Dalla costituzione della Regione Veneto, ha operato a Venezia per circa vent'anni.\nDal 1989 al 1994 \u00e8 stato parlamentare europeo per la lista della Democrazia Cristiana. In tale veste \u00e8 stato presidente della delegazione per le relazioni con la Norvegia e della delegazione alla commissione parlamentare mista CE-Norvegia; membro della commissione per la protezione dell'ambiente, la sanit\u00e0 pubblica e la tutela dei consumatori, della delegazione di membri del Parlamento europeo all'assemblea paritetica della convenzione tra gli Stati dell'Africa, dei Caraibi e del Pacifico e la CEE (ACP-CEE), della delegazione per le relazioni con la Cecoslovacchia, della commissione per la cultura, la giovent\u00f9, l'istruzione e i mezzi di informazione.\n\u00c8 stato confratello dell'Arciconfraternita della Scuola Grande di San Rocco di Venezia. \u00c8 stato per anni presidente della sezione UNCI di Vicenza.\n\u00c8 zio del saggista e filosofo Roberto Luca.\nOnorificenze.\n\u00c8 insignito delle onorificenze di Commendatore e di Grand'Ufficiale dell'Ordine al merito della Repubblica Italiana."}
{"id": "615872", "revid": "348618", "url": "https://it.wikipedia.org/wiki?curid=615872", "title": "Lambrate FS (metropolitana di Milano)", "text": "La stazione di Lambrate FS \u00e8 una stazione della linea 2 della metropolitana di Milano.\nStoria.\nLa stazione di Lambrate FS fu attivata il 27 settembre 1969, come parte della prima tratta della linea 2.\nIl 15 dicembre 2010 \u00e8 stato inaugurato il sottopassaggio che collega direttamente la stazione della metropolitana alla stazione ferroviaria, terminato con i lavori di riqualificazione di piazza Bottini. Per la vicinanza con la parte nord ed ovest del quartiere di Citt\u00e0 Studi, la fermata \u00e8 usata da molti studenti universitari.\nStrutture e impianti.\nLa stazione \u00e8 situata in piazzale Enrico Bottini, all'interno del territorio del comune di Milano. Si tratta di una stazione sotterranea.\nInterscambi.\nLa fermata costituisce un importante interscambio con la stazione ferroviaria di Milano Lambrate.\nNelle vicinanze della stazione effettuano fermata alcune linee urbane ed extraurbane di superficie, tranviarie, filoviarie ed automobilistiche, gestite da ATM.\nLa stazione si trova all'interno dell'area urbana della metropolitana milanese.\nServizi.\nLa stazione dispone di:"}
{"id": "615876", "revid": "405275", "url": "https://it.wikipedia.org/wiki?curid=615876", "title": "Squadra Ginew", "text": ""}
{"id": "615877", "revid": "27723", "url": "https://it.wikipedia.org/wiki?curid=615877", "title": "Piola (metropolitana di Milano)", "text": "La stazione di Piola \u00e8 una stazione della metropolitana di Milano, posta sulla linea M2. La stazione d\u00e0 accesso diretto all'area del Politecnico di Milano.\nStoria.\nLa stazione di Piola fu attivata il 27 settembre 1969 come parte della prima tratta della linea 2.\nStrutture e impianti.\nAnche se la stazione prende il nome dal piazzale Gabrio Piola, rispetto a questo si trova leggermente decentrata in corrispondenza di Via Pacini in direzione Lambrate, all'incrocio con via Bazzini e via d'Ovidio, dove sono posti tre accessi.\nLa stazione si trova all'interno dell'area urbana della metropolitana milanese ed \u00e8 sotterranea. Costruita in momenti in cui la falda acquifera era particolarmente bassa per il grande sfruttamento da parte degli impianti industriali allora esistenti nell'immediato nord-est di Milano (soprattutto per gli impianti delle Acciaierie Falck), ha presentato poi l'inconveniente di allagamenti, risolti con delle idrovore. Per questo motivo essa presenta i 2 binari in due canne distinte.\nLa stazione serve principalmente il Politecnico di Milano, l'area di Citt\u00e0 Studi di pertinenza dell'Universit\u00e0 degli studi di Milano e l'Istituto dei Tumori.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615880", "revid": "1573940", "url": "https://it.wikipedia.org/wiki?curid=615880", "title": "Loxia", "text": "Loxia \u00e8 un genere di uccelli passeriformi della famiglia dei Fringillidi\nEtimologia.\nIl nome scientifico del genere, \"Loxia\", deriva dal greco \"\u03bb\u03bf\u03be\u03bf\u03c2\" (\"loxos\", \"storto\" o \"obliquo\"), in riferimento alla forma del becco: quest'ultima frutta alle specie ascritte al genere anche il nome comune di crocieri, con il quale sono collettivamente conosciute.\nDescrizione.\nAl genere vengono ascritte specie di dimensioni piccole in assoluto, ma fra le maggiori nell'ambito della famiglia dei fringillidi, le quali vanno dai 14-15 cm del crociere di Hispaniola e delle sottospecie pi\u00f9 piccole del crociere comune ai 18-20 cm delle sottospecie pi\u00f9 grandi di quest'ultimo e del crociere delle pinete.\nL'aspetto \u00e8 massiccio, con grossa testa, ali appuntite e coda dalla punta lievissimamente forcuta. In tutte le specie il piumaggio tende al rosso con ali e coda nere, presentando dimorfismo sessuale in quanto le femmine presentano livrea pi\u00f9 scialba.\nLa caratteristica saliente di questi uccelli \u00e8 sicuramente il becco uncinato e incrociato, con la parte inferiore che tende in alto e la parte superiore che tende in basso: la frequenza con la quale la mascella \u00e8 inclinata verso destra e la mandibola verso sinistra e viceversa \u00e8 di circa 1:1, tuttavia non si \u00e8 ancora riusciti a capire i processi alla base della direzione d'incrocio del becco.\nBiologia.\nSi tratta di uccelli diurni, pacifici e piuttosto timidi, che vivono perlopi\u00f9 in coppie durante la stagione degli amori, mentre all'infuori di essa si riuniscono in piccoli stormi, muovendosi con discrezione fra i rami degli alberi, nascondendosi fra la vegetazione al minimo segnale di disturbo.\nLa loro dieta \u00e8 estremamente specializzata, essendo costituita quasi esclusivamente da pinoli: attraverso il becco appositamente conformato, infatti, i crocieri sono in grado di divaricare agevolmente le scaglie delle pigne al fine di estrarne il seme con la lingua, per poi romperne il guscio e nutrirsene. Durante la ricerca e l'estrazione del cibo, spesso i crocieri rimangono appesi a testa in gi\u00f9 o in verticale sui rami, comportandosi in maniera affine ai pappagalli.\nLa riproduzione avviene temporalmente molto presto rispetto alle altre specie di fringillidi, solitamente verso la fine dell'inverno, compatibilmente con la disponibilit\u00e0 di cibo: si tratta di uccelli monogami, le cui coppie rimangono assieme per la vita: le femmine costruiscono il nido e covano da sole, per poi essere coadiuvate dai maschi (che comunque le imbeccano durante tutto l'evento riproduttivo) nell'allevamento dalla prole.\nDistribuzione e habitat.\nLe varie specie di crociere hanno diffusione olartica: mentre il crociere comune e il crociere fasciato popolano ampie porzioni di Eurasia e Nord America, il crociere delle pinete \u00e8 diffuso solo in Nord Europa e nel nord della Russia europea, mentre il crociere scozzese e quello di Hispaniola sono confinati rispettivamente alle Highland scozzesi ed all'omonima isola nelle Grandi Antille.\nL\"'habitat\" dei crocieri \u00e8 legato alla loro dieta, comprendendo le pinete, con ciascuna specie di crociere legata a una specie di conifere: mentre il crociere comune si dimostra piuttosto adattabile e popola indifferentemente le pinete a base di pino, peccio o abete di Douglas, il crociere scozzese e quello delle pinete popolano i boschi di pino silvestre, col primo che si trova anche nelle zone a larice, frequentate anche dal crociere fasciato che si trova anche nelle zone a tsuga, mentre il crociere di Hispaniola \u00e8 legato al pino di Hispaniola.\nTassonomia.\nAl genere vengono ascritte sei specie:\nNe \u00e8 nota inoltre una specie fossile, \"Loxia patevi\" del tardo Pleistocene.\nLa tassonomia in seno al genere \u00e8 piuttosto difficoltosa, con le specie separate fra loro solo da piccole differenze di carattere fenetico e diversi problemi di classificazione laddove due o pi\u00f9 specie o sottospecie sovrappongono il proprio areale (come ad esempio in Scozia). In Nord America, osservazioni sul campo hanno dimostrato che sono presenti almeno otto popolazioni distinte di crociere fasciato, che difficilmente si ibridano fra loro e sono adattate a trarre il nutrimento da diversi tipi di conifera (criterio questo fra quelli utilizzati per differenziare fra loro le varie specie): osservazioni del genere effettuate in Eurasia hanno dimostrato una complessit\u00e0 forse addirittura maggiore, con alcune sottospecie che presentano fra loro pi\u00f9 differenze di quante non ne presentino con altre specie affini. Tuttavia, tali dati non sono stati supportati dai risultati delle analisi del DNA, che hanno dato scarse differenze a livello genetico fra le varie specie e popolazioni: si pensa dunque che le differenze morfologiche e comportamentali fra le varie popolazioni simpatriche servano a mantenere una certa plasticit\u00e0 della popolazione globale, necessaria per non renderla eccessivamente vulnerabile ad eventuali oscillazioni della reperibilit\u00e0 di cibo, che si sono spesso rivelate fatali per altre specie molto specializzate nell'alimentazione.\nLe analisi del DNA mitocondriale hanno inoltre appurato una stretta parentela dei crocieri coi fanelli e soprattutto con gli organetti, coi quali essi vanno a formare un clade in seno ai carduelini, con l'ultimo antenato comune che \u00e8 vissuto circa otto milioni di anni fa, durante il Tortoniano: secondo alcuni autori, il genere \"Loxia\" sarebbe abbastanza affine a \"Carduelis\" da poterne ipotizzare una fusione, nella quale \"Loxia\" avrebbe la priorit\u00e0 nella denominazione essendo stato descritto scientificamente prima."}
{"id": "615882", "revid": "124835141", "url": "https://it.wikipedia.org/wiki?curid=615882", "title": "Assemblea nazionale (Serbia)", "text": "L'Assemblea nazionale della Repubblica di Serbia (in serbo: \u041d\u0430\u0440\u043e\u0434\u043d\u0430 \u0441\u043a\u0443\u043f\u0448\u0442\u0438\u043d\u0430 \u0420\u0435\u043f\u0443\u0431\u043b\u0438\u043a\u0435 \u0421\u0440\u0431\u0438\u0458\u0435 o Narodna skup\u0161tina Republike Srbije) \u00e8 l'organo legislativo della Repubblica di Serbia.\nStoria.\nOrigini.\nMentre i territori serbi erano ancora sotto il dominio ottomano, all'inizio del XIX secolo, in diverse citt\u00e0, avvenivano riunioni spontanee del popolo, quasi sempre tenute in luoghi aperti. Furono alcune di queste riunioni che diedero inizio alla prima rivolta serba del 1804, guidata da \u0110or\u0111e Petrovi\u0107 e alla seconda del 1815, organizzata da Milo\u0161 Obrenovi\u0107 che, dopo la sconfitta delle armate turche, si autoproclam\u00f2 principe di Serbia.\nDal 1815 al 1858, le assemblee venivano convocate dal principe o dal governo quando c'erano importanti decisioni da prendere col coinvolgimento della popolazione. Durante le sessioni dell'assemblea tenutasi nell'allora capitale Kragujevac, tra il 14 e il 16 febbraio 1835, fu ratificata la prima costituzione serba, nota col nome di Sretenjski ustav (\u0421\u0440\u0435\u0442\u0435\u045a\u0441\u043a\u0438 \u0443\u0441\u0442\u0430\u0432), dalla festa religiosa della Visitazione (in serbo \"Sretenje\") che cadeva il primo giorno di riunione. All'assemblea, preceduta da preghiere e invocazioni allo Spirito Santo e presieduta dal principe Milo\u0161, parteciparono circa 10 000 persone, per lo pi\u00f9 contadini, oltre ai notabili che redassero, di fatto, il documento e che organizzarono i lavori. In questa costituzione appare per la prima volta l'Assemblea del popolo come organo ufficiale dello stato.\nLa costituzione rimase in vigore solo 55 giorni a causa della contrariet\u00e0 dell'Impero ottomano a che la Serbia, suo tributario, si desse una legge come fosse uno stato indipendente. Il potere dell'assemblea, per\u00f2, perdur\u00f2, e fu con l'appoggio di questa che, nel 1842, un gruppo di notabili depose il principe Mihailo III Obrenovi\u0107 e mise sul trono Aleksandar Kara\u0111or\u0111evi\u0107. Nel 1858, durante l'Assemblea di Sant'Andrea (\"Svetoandrejska skup\u0161tina\"), che si tenne nel grande birrificio di Belgrado, il principe Aleksandar fu spodestato e fu decretato il ritorno sul trono di Milo\u0161 Obrenovi\u0107. Si stabil\u00ec, in quella occasione, che l'assemblea del popolo fosse chiamata \"Assemblea nazionale serba\" (\"Srpska narodna skup\u0161tina\"), nome che mantenne fino al 1918.\nSotto il regno di Milan IV, con la Serbia ormai indipendente, nel 1870 venne scritto il primo regolamento dell'assemblea e fu emanata la prima legge elettorale. Tra il 1869 e il 1903 in Serbia si alternarono quattro costituzioni: tutte trattarono anche della composizione e delle regole dell'Assemblea. In linea generale, erano elettori tutti i Serbi maschi maggiori di 21 anni che avessero un determinato reddito.\nNel corso degli anni cambiarono la durata della legislatura, da uno a quattro anni, la forma parlamentare che dal 1901 al 1903 fu bicamerale con la creazione del Senato, e la composizione che, prevedeva, di volta in volta alcuni membri nominati dal sovrano ad integrare quelli eletti dal popolo. Le diverse Costituzioni prevedevano, comunque, che nessuna legge potesse essere emanata o abrogata senza il voto parlamentare.\nTra le due guerre mondiali.\nIl principe Milan IV, nel 1882 si era proclamato re e aveva dato vita al nuovo Regno di Serbia. A re Milan succedette il figlio Alessandro che venne ucciso in seguito ad un complotto; al suo posto fu messo sul trono il principe Pietro Kara\u0111or\u0111evi\u0107 che regn\u00f2 col nome di Pietro I. La Serbia partecip\u00f2 alla prima guerra mondiale e, con la sconfitta dell'Impero austro-ungarico, nel 1918 annesse a s\u00e9 i territori slavi appartenenti ai domini asburgici. Pietro I venne nominato sovrano di un nuovo stato, il Regno dei Serbi, Croati e Sloveni. L'assemblea nazionale serba si riun\u00ec per l'ultima volta il 14 dicembre 1918.\nDopo l'unificazione, venne creata la \"Rappresentanza provvisoria\", una sorta di parlamento \"ad interim\" in cui erano rappresentate tutte le popolazioni riunite nel nuovo stato, ma la litigiosit\u00e0 delle diverse componenti etniche non permise mai il funzionamento dell'assemblea. Il 28 novembre 1920 si tennero le elezioni per l'Assemblea costituente che doveva redigere una nuova legge fondamentale e costituire un vero parlamento. La Costituzione entr\u00f2 in vigore il 28 giugno 1921, dopo essere stata votata dai soli deputati di maggioranza. Il parlamento del Regno dei Serbi, Croati e Sloveni continu\u00f2 la sua azione in un clima di forte instabilit\u00e0 politica che culmin\u00f2, il 20 giugno 1928, con l'omicidio in aula del deputato croato Stjepan Radi\u0107 da parte del collega montenegrino Puni\u0161a Ra\u010di\u0107: dopo i disordini che si crearono in s\u00e9guito a questo atto, il sovrano Alessandro I succeduto a re Pietro nel 1921, il 6 gennaio 1929 instaur\u00f2 una dittatura personale. Mut\u00f2 il nome dello stato in Regno di Jugoslavia, accentr\u00f2 su se stesso tutti i poteri e abrog\u00f2 la costituzione. I partiti politici vennero messi fuori legge ad eccezione del \"Partito nazionale jugoslavo\". Nel 1931, venne concessa una nuova costituzione che introdusse il Senato, di nomina regia, con tanti membri quanti erano quelli dell'Assemblea nazionale eletti dal popolo. Nel 1934 re Alessandro fu ucciso in un attentato a Marsiglia: gli succedette il cugino principe Paolo Kara\u0111or\u0111evi\u0107, come reggente dell'erede legittimo principe Pietro. Il 26 agosto 1939, un regio decreto della Reggenza l'Assemblea fu sciolta e non furono indette nuove elezioni.\nNell'aprile del 1941, la Jugoslavia fu invasa dalle potenze dell'Asse: Belgrado divenne la capitale di uno stato amministrato dalla Germania nazista a capo del quale c'era il generale Milan Nedi\u0107. Durante l'occupazione, l'edificio dell'Assemblea nazionale fu il centro del comando tedesco.\nDal secondo dopoguerra.\nNell'ottobre del 1944 l'Esercito popolare di liberazione della Jugoslavia del maresciallo Tito riconquist\u00f2 la Serbia e si insedi\u00f2 a Belgrado per ricostruire lo stato unitario. Il Consiglio antifascista di liberazione popolare della Jugoslavia, nel 1943, aveva stabilito la creazione di uno stato federale di stampo socialista diviso in cinque repubbliche.\nNell'agosto del 1945, nel palazzo dell'Assemblea nazionale fu celebrata la terza sessione del Consiglio, che tracci\u00f2 le basi del futuro assetto istituzionale e indisse le elezioni per l'assemblea costituente, che si tennero nel mese di novembre. La costituzione fu promulgata nel gennaio del 1946, e la Costituente si trasform\u00f2 in Assemblea nazionale della Repubblica Federativa Popolare di Jugoslavia che nel 1963 assunse il nome di Repubblica Socialista Federale di Jugoslavia. La Serbia fu organizzata nella Repubblica Socialista di Serbia che venne dotata di una propria assemblea nazionale che ebbe come sede un edificio costruito appositamente tra il 1945 e il 1954 lungo la via Kralja Milana.\nLa dichiarazione d'indipendenza di Slovenia, Croazia, Bosnia ed Erzegovina e Macedonia misero fine alla Jugoslavia socialista. Le Repubbliche di Serbia e di Montenegro decisero di rimanere unite, e il 27 aprile 1992 nacque la Repubblica Federale di Jugoslavia che si dot\u00f2 di una propria assemblea legislativa che mantenne le sue funzioni anche quando lo stato cambi\u00f2 denominazione in Serbia e Montenegro il 4 febbraio 2003: il parlamento era composto da 136 deputati.\nNel 2006 il Montenegro decise, con un referendum, di diventare indipendente. Il parlamento di Belgrado, allora, assunse nuovamente la primitiva funzione, ossia quella di Assemblea nazionale serba.\nOrdinamento.\nL'Assemblea nazionale \u00e8 il massimo organo della rappresentanza popolare serba e detentore del potere legislativo. Ha il compito di approvare e abrogare le leggi, di modificare la costituzione, di ratificare i trattati internazionali. D\u00e0 e revoca la fiducia al Governo, nomina i membri elettivi della Corte costituzionale e della Corte suprema, il governatore della Banca nazionale di Serbia ed altri pubblici dirigenti.\nLe elezioni vengono annunciate dal presidente della Repubblica novanta giorni prima della fine della legislatura, e sessanta giorni dopo si tiene il voto. L'Assemblea nazionale \u00e8 composta da 250 membri eletti a suffragio universale dai cittadini che hanno compiuto 18 anni. Il sistema elettorale \u00e8 quello proporzionale secondo il metodo D'Hondt con scrutinio di lista, ed entrano in parlamento i partiti che abbiano ottenuto almeno il 3% dei voti.\nL'Assemblea nazionale ha un presidente (\"predsednik\"), cinque vicepresidenti (\"potpredsednici\") e un segretario generale (\"generalni sekretar\"), ed \u00e8 suddivisa in 20 commissioni (\"odbori\") e 2 sottocommissioni (\"pododbori\")."}
{"id": "615883", "revid": "729019", "url": "https://it.wikipedia.org/wiki?curid=615883", "title": "Caiazzo (metropolitana di Milano)", "text": "La stazione di Caiazzo \u00e8 una stazione della metropolitana di Milano, posta sulla linea M2.\nStoria.\nLa stazione di Caiazzo fu attivata il 27 settembre 1969, come capolinea provvisorio della prima tratta della linea; il 27 aprile dell'anno successivo la linea fu prolungata fino alla stazione di Centrale FS.\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nLa stazione \u00e8 situata in piazza Caiazzo, all'interno del territorio del comune di Milano.\nDalla stazione di Caiazzo si dipartono due binari di raccordo: uno conduce alla stazione di Pasteur, sulla linea M1; l'altro, lungo circa 1130 metri, alla stazione di Repubblica, sulla linea M3.\nNel luglio 2008, la stazione \u00e8 stata sottoposta dalla Soprintendenza per i beni architettonici e paesaggistici a vincolo monumentale, quale esempio di architettura e design contemporaneo. Lo stesso vincolo \u00e8 stato posto contemporaneamente alla stazione di Amendola.\nServizi.\nLa stazione dispone di:\nInterscambi.\nNelle vicinanze della stazione effettuano fermata alcune linee urbane di superficie, tranviarie ed automobilistiche, gestite da ATM."}
{"id": "615886", "revid": "256896", "url": "https://it.wikipedia.org/wiki?curid=615886", "title": "Parlamento della Serbia", "text": ""}
{"id": "615888", "revid": "260676", "url": "https://it.wikipedia.org/wiki?curid=615888", "title": "Centrale FS (metropolitana di Milano)", "text": "Centrale FS \u00e8 una stazione della metropolitana di Milano, posta all'incrocio fra le linee M2 e M3.\nStoria.\nLa stazione della linea 2 fu attivata il 27 aprile 1970, come capolinea provvisorio della seconda tratta della linea; il 12 luglio dell'anno successivo la linea fu prolungata fino alla stazione Garibaldi FS.\nIl 3 maggio 1990 venne attivata la stazione della linea 3, come capolinea della prima tratta per Duomo. L'anno successivo la linea venne prolungata verso nord fino al nuovo capolinea di Sondrio attivato il 12 maggio 1991.\nStrutture e impianti.\nLa stazione \u00e8 situata in piazza Duca d'Aosta, di fronte alla stazione ferroviaria di Milano Centrale, alla quale \u00e8 connessa mediante ascensori e scale mobili. Sia la stazione della linea M2 sia quella della linea M3 sono sotterranee, sono poste una sotto l'altra ortogonalmente, ed entrambe hanno due binari in una sola canna.\nLa stazione si trova all'interno dell'area urbana della metropolitana milanese ed \u00e8 dunque soggetta a tariffa urbana.\nLa stazione della linea 3 dista dalla stazione Sondrio e da Repubblica.\nInterscambi.\nLa fermata costituisce un importante interscambio con la stazione ferroviaria di Milano Centrale.\nNelle vicinanze della stazione effettuano fermata alcune linee urbane di superficie, tranviarie, filoviarie ed automobilistiche, gestite da ATM.\nServizi.\nLa stazione dispone di:"}
{"id": "615889", "revid": "767487", "url": "https://it.wikipedia.org/wiki?curid=615889", "title": "Ghat (Libia)", "text": "Ghat () o Gat \u00e8 una citt\u00e0-oasi della antica regione del Fezzan, nell'estremo sud-ovest della Libia presso il confine con l'Algeria. \u00c8 il capoluogo dell'omonimo distretto.\n\u00c8 situata a ovest del Uadi Tanezzuft, nella valle fra il massiccio del Tadrart Acacus e l'altopiano del Tassili n'Ajjer.\nA circa 50\u00a0km a nord di Ghat si trova il Jabal Idinen, conosciuto come la \"montagna degli spiriti\". Per anni, le guide tuareg locali si sono rifiutate di accompagnare turisti sulla montagna, perch\u00e9 ritenevano che su di esso dimorassero esseri malvagi (\"jinn\").\nStoria.\nImportante citt\u00e0 dell'antico Regno dei Garamanti, conosciuta dai Romani come \"Rapsa\", la citt\u00e0 fu sempre un importante terminale di carovane per il commercio trans-sahariano. In seguito, fu per lungo tempo una roccaforte dei tuareg Kel Ajjer (una confederazione estesa nel sudovest della Libia fino a Ubari, Sebha e Ghadames e nel sudest dell'Algeria: Djanet e Alezi), e si mantenne sostanzialmente indipendente fino a quando, nel 1875, venne occupata dai Turchi che vi stabilirono un \"Caimacam\". Nel 1913 la citt\u00e0 venne occupata dall'Italia, vincitrice della guerra italo-turca, ma il controllo fu per diverso tempo precario, dal momento che in quell'epoca era molto forte la presenza attiva della confraternita della Senussia, al punto che l'esponente tuareg Kawesan nel 1915 fu \"governatore\" di Ghat per conto della Senussia. Per difendere le proprie posizioni, gli italiani completarono la ricostruzione di un forte turco (eretto nel XIX secolo) che domina la citt\u00e0 dalla collina di Koukemen. Il forte, tuttora in piedi, costituisce una meta turistica della citt\u00e0.\nNel 1943, durante la seconda guerra mondiale, Ghat venne occupata dai francesi.\nNegli anni duemila Ghat \u00e8 divenuta un'importante meta turistica per via dell'esistenza, nei monti vicini del Tadrart Acacus e del Tassili n'Ajjer, di pitture e incisioni rupestri, oltre alla bellezza naturale del deserto circostante.\nLingua di Ghat.\nA Ghat \u00e8 parlata la \"tamadjeq\", una variet\u00e0 di berbero molto affine al tuareg. Di essa si possiedono a tutt'oggi descrizioni molto incomplete e antiquate: il testo pi\u00f9 esteso \u00e8 quello di Nehlil (1909), scritto con materiale raccolto nel sud tunisino presso un solo locutore che vi si era trasferito dal alcuni anni.\nCome piccolo campione della lingua di Ghat, si riporta di seguito la denominazione dei mesi del calendario islamico in \"tamadjeq\" (Nehlil 1909: 70):"}
{"id": "615890", "revid": "729019", "url": "https://it.wikipedia.org/wiki?curid=615890", "title": "KrAZ-255B", "text": "Il KrAZ-255B \u00e8 stato l'autocarro standard di trasporto pesante per le forze sovietiche e di altri paesi, ultimo di una genia di mezzi pesanti come lo YaAZ-214 e il KrAZ-214.\nHa la capacit\u00e0 di trasportare circa 10t fuoristrada e l'utilizzo per trasportare mezzi come i ponti PMP per gli attraversamenti anfibi, mentre versioni specifiche comprendono le autocisterne, trattori e altro ancora."}
{"id": "615891", "revid": "729019", "url": "https://it.wikipedia.org/wiki?curid=615891", "title": "Gioia (metropolitana di Milano)", "text": "La stazione di Gioia \u00e8 una stazione della linea 2 della metropolitana di Milano.\nStoria.\nLa stazione di Gioia entr\u00f2 in esercizio il 12 luglio 1971, all'attivazione della tratta da Centrale a Garibaldi.\nStrutture e impianti.\nLa stazione \u00e8 situata in via Melchiorre Gioia, all'altezza di via Giovanni Battista Pirelli, all'interno del territorio del comune di Milano. Trovandosi nelle vicinanze del Centro Direzionale di Milano, \u00e8 la stazione per la quale passa la maggior parte degli spostamenti da e verso di esso.\nSi tratta di una stazione sotterranea.\nLa stazione si trova all'interno dell'area urbana della metropolitana milanese.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615892", "revid": "2110845", "url": "https://it.wikipedia.org/wiki?curid=615892", "title": "Calogero Lo Giudice", "text": " Esponente della Democrazia Cristiana, \u00e8 stato presidente della Regione Siciliana e parlamentare europeo.\nBiografia.\nDeputato all'Assemblea Regionale Siciliana nella VII (1971-1976), VIII (1976-1981), IX (1981-1986) e X (1986-1991) legislatura.\nComponente di numerosi governi regionali siciliani, dal 22 dicembre 1982 al 19 ottobre 1983 \u00e8 stato presidente del 37\u00ba governo regionale. Assessore ai Trasporti e Turismo nel XXXV governo, all'Agricoltura nel 40\u00ba, 41\u00ba e 42\u00ba governo regionale.\n\u00c8 stato eletto deputato europeo alle elezioni del 1989 per la lista della DC. \u00c8 stato membro della Commissione per i bilanci, della Commissione per il controllo di bilancio, della Delegazione per le relazioni con l'Organizzazione delle Nazioni Unite, della Delegazione per le relazioni con gli Stati Uniti, della Sottocommissione per i diritti dell'uomo. Ha poi aderito all'UDC."}
{"id": "615893", "revid": "27723", "url": "https://it.wikipedia.org/wiki?curid=615893", "title": "Garibaldi FS (metropolitana di Milano)", "text": "Garibaldi FS \u00e8 una stazione della metropolitana di Milano posta all'incrocio fra le linee M2 e M5.\nStoria.\nLa stazione della linea 2 fu attivata il 12 luglio 1971, come capolinea della tratta proveniente da Centrale FS.\nFunse da capolinea ovest della linea 2 fino al 3 marzo 1978, quando i primi treni poterono percorrere la nuova tratta fino a Cadorna FN.\nIl 16 luglio 2007, dopo l'approvazione, nel 2006, del progetto per la realizzazione della linea M5, iniziarono i lavori per la realizzazione della prima tratta, che comprendeva anche la stazione Garibaldi FS.\nNel 2008 la stazione della linea 2 fu interessata da un'operazione di rinnovo, questo ha portato a un \"restyling\" completo degli ambienti. Questo rinnovo rientrava in un progetto pi\u00f9 ampio di ATM per il rinnovo di alcune stazioni della metropolitana, poi abbandonato con l'esclusione della stazione di Loreto in cui sono stati completati i lavori per il \"restyling\", seppur con pi\u00f9 ritardo.\nLa stazione della linea M5 doveva essere originariamente inaugurata a dicembre 2013, ma l'apertura \u00e8 poi slittata a gennaio 2014 e infine al 1\u00ba marzo dello stesso anno, quando sostitu\u00ec Zara come capolinea meridionale della \"linea lilla\". Rimase capolinea fino al 2015, quando la linea venne prolungata fino a San Siro Stadio.\nStrutture e impianti.\nLa stazione Garibaldi FS della linea M2 \u00e8 situata in viale Don Luigi Sturzo, presso piazza Sigmund Freud. \u00c8 una stazione sotterranea, passante, con quattro binari in tre gallerie e due banchine. La stazione della linea M5 sorge anch'essa in viale Luigi Sturzo ed \u00e8 una stazione sotterranea, passante, con due binari e una banchina a isola e, come tutte le altre stazioni della linea M5, \u00e8 accessibile ai disabili.\nLa stazione \u00e8 direttamente collegata con le omonime stazioni ferroviarie e possiede anche uscite in viale Don Luigi Sturzo e piazza Sigmund Freud.\nPiano dei binari della linea M2.\nLa stazione Garibaldi FS della \"linea verde\" \u00e8 stata una delle tre stazioni della metropolitana milanese (le altre sono Cascina Gobba e Gorgonzola, anch'esse poste sulla linea M2) a possedere quattro binari (attualmente ridotti a tre): i due centrali sono utilizzati per la normale fermata dei treni, mentre gli altri due, posizionati all'esterno delle banchine di attesa, sono quasi inutilizzati, in quanto uno dei due \u00e8 stato rimosso, mentre l'altro viene a volte utilizzato per il parcheggio di vario materiale rotabile ATM.\nQuesta particolarit\u00e0 \u00e8 dovuta al fatto che la stazione era interessata dal progetto, mai realizzato, delle linee celeri della Brianza, un gruppo di linee metrotranviarie che avrebbero dovuto sostituire le tranvie interurbane della Brianza, attestandosi su due dei quattro binari della stazione di Garibaldi FS, consentendo un interscambio diretto con la metropolitana.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM. Inoltre, la fermata costituisce interscambio con la stazione ferroviaria di Milano Porta Garibaldi.\nServizi.\nLa stazione dispone di:"}
{"id": "615894", "revid": "80648", "url": "https://it.wikipedia.org/wiki?curid=615894", "title": "Crocieri", "text": ""}
{"id": "615895", "revid": "729019", "url": "https://it.wikipedia.org/wiki?curid=615895", "title": "Moscova (metropolitana di Milano)", "text": "La stazione di Moscova \u00e8 una stazione della linea M2 della metropolitana di Milano.\nStoria.\nLa stazione di Moscova fu aperta il 3 marzo 1978, come parte del prolungamento da Garibaldi a Cadorna.\nStrutture e impianti.\nLa stazione di Moscova \u00e8 una stazione sotterranea a due binari, uno per ogni senso di marcia, serviti da due banchine laterali; per la prima volta a Milano l'intero piano banchine venne scavato a foro cieco, anzich\u00e9 a cielo aperto, a causa della scarsit\u00e0 di spazio in superficie. Il mezzanino venne invece scavato a cielo aperto, ed \u00e8 posto in un'area laterale ai binari.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615897", "revid": "1573940", "url": "https://it.wikipedia.org/wiki?curid=615897", "title": "Pochi", "text": " \u00e8 un breve manga, creato da Miho Obana e pubblicato in Giappone sul mensile \"Ribon\", edito dalla Sh\u016beisha, nel 2003. In Italia il manga \u00e8 stato pubblicato da Dynit nel volume speciale de \"Il giocattolo dei bambini\" intitolato \"La villa dell'acqua\".\nTrama.\nLa storia ruota attorno ai giovani liceali Sayaka kano e Tomo Aruga. Sayaka \u00e8 sotto estrema pressione a casa, mentre Tomo, ragazzo spensierato, vive segretamente una vita alternativa come \"Pochi\" con sua madre, che lo crede la reincarnazione del suo cane. I due diventano amici dopo un incontro accidentale, e anche se conducono vite molto diverse, diventano rapidamente amici, supportandosi a vicenda."}
{"id": "615898", "revid": "729019", "url": "https://it.wikipedia.org/wiki?curid=615898", "title": "Lanza (metropolitana di Milano)", "text": "La stazione di Lanza \u00e8 una stazione della linea M2 della metropolitana di Milano.\nStoria.\nLa stazione di Lanza fu aperta il 3 marzo 1978, come parte del prolungamento da Garibaldi a Cadorna.\nStrutture e impianti.\nLa stazione \u00e8 situata in via Giovanni Lanza, presso il Foro Bonaparte, all'interno del territorio del comune di Milano. Permette di raggiungere il quartiere di Brera, ed \u00e8 sita esattamente di fronte al Piccolo Teatro di Milano.\nLa stazione si trova all'interno dell'area urbana della metropolitana milanese.\n\u00c8 l'unica stazione in centro ad avere un ingresso in superficie sul fronte di un edificio. Inoltre \u00e8 l'unica fermata della linea verde ad avere le banchine parallele allo stesso livello, ma in due canne diverse senza l'utilizzo della banchina a isola; l'unica altra stazione con questa disposizione delle banchine \u00e8 Pero sulla linea rossa.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nServizi.\nLa stazione dispone di:"}
{"id": "615901", "revid": "287204", "url": "https://it.wikipedia.org/wiki?curid=615901", "title": "Penns Grove", "text": "Penns Grove \u00e8 una cittadina degli Stati Uniti, ubicata nello Stato del New Jersey.\nPenns Grove \u00e8 situata nel sud dello Stato. Comunicazioni e trasporti sono maggiori con la valle del Delaware e Filadelfia.\nA Penns Grove si trova l'azienda E.I. Du Pont de Nemours and Company.\nStoria.\nMolti italiani da Valle San Giovanni in Abruzzo sono emigrati a Penns Grove.\nGeografia fisica.\nTerritorio.\nPenns Grove confina con la cittadina di Pennsville ed il fiume Delaware.\nClima.\nPenns Grove gode di un clima temperato umido continentale con alcuni influssi marittimi dovute alla vicinanza dell'Oceano Atlantico. Le quattro stagioni hanno all'incirca la stessa lunghezza, con precipitazioni distribuite in modo omogeneo lungo il corso dell'anno.\nCuriosit\u00e0.\nPenns Grove fu scelta come una delle peggiori cittadine degli Stati Uniti dall'autore Maurice Crow nel suo libro \"The Worst Towns in the U.S.A.\""}
{"id": "615903", "revid": "729019", "url": "https://it.wikipedia.org/wiki?curid=615903", "title": "Sant'Ambrogio (metropolitana di Milano)", "text": "La stazione di Sant'Ambrogio \u00e8 una stazione della linea M2 della metropolitana di Milano.\nStoria.\nLa stazione venne inaugurata il 30 ottobre 1983, contemporaneamente alla tratta da Cadorna a Porta Genova FS.\nProgetti.\n\u00c8 in costruzione la linea M4, che incrocer\u00e0 la M2 alla stazione di Sant'Ambrogio.\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nLa stazione \u00e8 situata in via Giosu\u00e8 Carducci, all'angolo con via San Vittore, a due passi da Piazza Sant'Ambrogio, dall'Universit\u00e0 Cattolica del Sacro Cuore, dal Museo della Scienza e della Tecnologia e dal Centro Medico legale dell'INPS, all'interno del territorio del comune di Milano.\nLa stazione si trova all'interno dell'area urbana della metropolitana milanese.\nInterscambi.\nNelle vicinanze della stazione effettuano fermata alcune linee urbane automobilistiche, gestite da ATM.\nServizi.\nLa stazione dispone di:"}
{"id": "615904", "revid": "2029172", "url": "https://it.wikipedia.org/wiki?curid=615904", "title": "Sant'Agostino (metropolitana di Milano)", "text": "La stazione di Sant'Agostino \u00e8 una stazione della linea M2 della metropolitana di Milano.\nStoria.\nLa stazione venne inaugurata il 30 ottobre 1983, contemporaneamente alla nuova tratta da Cadorna a Porta Genova FS.\nStrutture e impianti.\nSi tratta di una stazione sotterranea, posta sotto piazza Sant'Agostino.\nI binari sono posti su due livelli sovrapposti; tale tecnica consent\u00ec di evitare il passaggio sotto gli edifici, e costitu\u00ec un esperimento in vista della costruzione della linea 3, le cui gallerie corrono sovrapposte per un lungo tratto attraverso il centro storico.\nSant\u2019Agostino \u00e8 una tra le fermate pi\u00f9 profonde della metropolitana: questa caratteristica, unita alla non impermeabilit\u00e0 delle gallerie della linea 2, \u00e8 all\u2019origine di costanti infiltrazioni d\u2019acqua. A causa dell\u2019innalzamento della falda acquifera sono state installate delle pompe nel tunnel inferiore, per prevenirne l\u2019allagamento. Queste infiltrazioni comunque non pregiudicano l\u2019integrit\u00e0 strutturale della stazione.\nInterscambi.\nNelle vicinanze della stazione effettuano fermata alcune linee tranviarie urbane, gestite da ATM.\nServizi.\nLa stazione dispone di:"}
{"id": "615906", "revid": "260676", "url": "https://it.wikipedia.org/wiki?curid=615906", "title": "Porta Genova FS (metropolitana di Milano)", "text": "La stazione di Porta Genova FS \u00e8 una stazione della linea 2 della metropolitana di Milano. \u00c8 una stazione sotterranea, posta in corrispondenza dell'omonima stazione ferroviaria.\nStoria.\nLa stazione venne attivata il 30 ottobre 1983, come capolinea della nuova tratta proveniente da Cadorna.\nFunse da capolinea meridionale della linea 2 fino al 13 aprile 1985, quando venne attivato il prolungamento per Romolo.\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nLa stazione \u00e8 situata di fronte alla stazione ferroviaria di Milano Porta Genova (stazione destinata alla dismissione da parte di RFI), all'interno del territorio del comune di Milano. \u00c8 la stazione pi\u00f9 in prossimit\u00e0 del quartiere dei Navigli, a poche centinaia di metri dalla Darsena.\nInterscambi.\nLa fermata costituisce un interscambio con la stazione ferroviaria di Milano Porta Genova.\nNelle vicinanze della stazione effettuano fermata alcune linee tranviarie urbane ed automobilistiche urbane e interurbane, gestite da ATM.\nServizi.\nLa stazione dispone di:"}
{"id": "615909", "revid": "27723", "url": "https://it.wikipedia.org/wiki?curid=615909", "title": "Romolo (metropolitana di Milano)", "text": "La stazione di Romolo \u00e8 una stazione della linea M2 della metropolitana di Milano. \u00c8 una stazione sotterranea, posta sotto viale Romolo, da cui prende il nome.\nStoria.\nLa stazione venne attivata il 13 aprile 1985, come capolinea del prolungamento proveniente da Porta Genova FS.\nRimase capolinea fino al 1\u00ba novembre 1994, quando venne attivato il prolungamento per Famagosta.\nStrutture e impianti.\nSi tratta di una stazione sotterranea a due binari, uno per ogni senso di marcia, serviti da due banchine laterali.\nLa stazione \u00e8 situata all'interno del territorio del comune di Milano. Nelle sue vicinanze si registra la presenza di alcuni istituti universitari: la IULM, la Domus Academy e la Nuova accademia di belle arti.\nLa stazione si trova all'interno dell'area urbana della metropolitana milanese, in corrispondenza della cintura ferroviaria sud. Nel giugno 2006 \u00e8 stata inaugurata sulla linea di cintura sud, la fermata ferroviaria Romolo, servita dalla linea S9 del servizio ferroviario suburbano di Milano.\nInoltre da largo Ascari transita la linea filoviaria circolare 90/91; due apposite rampe di scale consentono l'accesso diretto al mezzanino della stazione dalle pensiline di fermata della linea filoviaria.\nInterscambi.\nLa fermata costituisce un importante interscambio con la stazione ferroviaria di Milano Romolo.\nNelle vicinanze della stazione effettuano fermata alcune linee urbane di superficie, filoviarie ed automobilistiche, gestite da ATM.\nPresso l'impianto effettuano inoltre capolinea alcune linee automobilistiche interurbane, gestite da ATM e Autoguidovie.\nServizi.\nLa stazione dispone di:"}
{"id": "615910", "revid": "1305772", "url": "https://it.wikipedia.org/wiki?curid=615910", "title": "Reality (disambigua)", "text": "Reality (realt\u00e0 in lingua inglese) pu\u00f2 riferirsi a:"}
{"id": "615911", "revid": "729019", "url": "https://it.wikipedia.org/wiki?curid=615911", "title": "Mario Giovanni Guerriero Ruffini", "text": "Militante nella corrente facente capo a Carlo Donat-Cattin, fu sindaco di Costa Volpino e dal 1970 consigliere regionale alla Regione Lombardia durante la sua prima legislatura; vi fu rieletto 4 volte e ne fu anche vicepresidente.\n\u00c8 stato eletto deputato europeo alle elezioni del 1989 per la lista della DC.\n\u00c8 stato vicepresidente della Delegazione per le relazioni con i paesi del Mashrek, membro della Commissione per l'energia, la ricerca e la tecnologia e della Commissione per la politica regionale e l'assetto territoriale."}
{"id": "615913", "revid": "729019", "url": "https://it.wikipedia.org/wiki?curid=615913", "title": "Famagosta (metropolitana di Milano)", "text": "La stazione di Famagosta \u00e8 una stazione della linea M2 della metropolitana di Milano. \u00c8 una stazione sotterranea, posta sotto Viale Famagosta, da cui prende il nome.\nStoria.\nLa stazione venne attivata il 1\u00ba novembre 1994 (in occasione del 30\u00ba anniversario della metropolitana di Milano), come capolinea della tratta proveniente da Romolo.\nFunse da capolinea meridionale della linea 2 fino al 17 marzo 2005, quando i primi treni vennero fatti proseguire in direzione di Abbiategrasso.\nIl 20 febbraio 2011 venne attivata una nuova diramazione fino ad Assago Milanofiori Forum. Da tale data, pertanto, Famagosta costituisce una stazione di diramazione.\nStrutture e impianti.\nLa stazione \u00e8 situata nelle vicinanze dell'ospedale San Paolo.\nLa stazione \u00e8 situata in viale Famagosta, ai limiti del Quartiere Sant'Ambrogio, a Milano. Si tratta di una stazione sotterranea.\nNon lontano dalla fermata sorge il deposito ATM per il rimessaggio dei treni della linea 2 della metropolitana, visibile dall'autostrada A7, appena dopo Piazza Maggi.\nServizi.\nLa stazione dispone dei seguenti servizi:\nInterscambi.\nLa fermata consente l'interscambio con diverse autolinee urbane e interurbane."}
{"id": "615914", "revid": "1647404", "url": "https://it.wikipedia.org/wiki?curid=615914", "title": "Aaron's Party (Come Get It)", "text": "Aaron's Party (Come Get It), noto anche come Aaron's Party, \u00e8 il secondo album del cantante pop statunitense Aaron Carter, pubblicato il 26 settembre 2000 dall'etichetta discografica Jive.\nIl disco.\nL'album, pubblicato dalla casa discografica Jive quando l'artista era appena dodicenne, \u00e8 stato accompagnato da due DVD omonimi; uno comprendeva i video musicali realizzati dal cantante, l'altro un concerto dal vivo e delle interviste.\nIl disco, che ha raggiunto il quarto posto della classifica statunitense, \nLa promozione \u00e8 stata svolta dal cantante partecipando, durante il periodo 2000/2001, a eventi musicali organizzati su scala internazionale e con la pubblicazione di alcuni singoli. In ordine cronologico, sono stati estratti i brani \"I Want Candy\", cover dell'omonimo brano degli Strangeloves, \"Aaron's Party (Come Get It)\", \"That's How I Beat Shaq\" e \"Bounce\".\nTracce.\nSu alcune versioni, a seconda del paese e del periodo di pubblicazione, sono state aggiunte in vario ordine anche le bonus track:"}
{"id": "615917", "revid": "125615425", "url": "https://it.wikipedia.org/wiki?curid=615917", "title": "Abbiategrasso (metropolitana di Milano)", "text": "La stazione Piazza Abbiategrasso \u00e8 un impianto della linea M2 della metropolitana di Milano, di cui costituisce uno dei due capilinea meridionali. \u00c8 una stazione sotterranea, posta sotto piazza Abbiategrasso, da cui prende il nome.\nLa denominazione per esteso della stazione \u00e8 Piazza Abbiategrasso-Chiesa Rossa.\nStoria.\nLa stazione venne attivata il 17 marzo 2005 come capolinea del prolungamento proveniente da Famagosta. Costitu\u00ec l'unico capolinea meridionale fino al 2011, quando venne attivata la diramazione per Assago Milanofiori Forum.\nSecondo i progetti stilati negli anni '90 la stazione avrebbe dovuto essere costruita al di sotto di Via Montegani, orientata da nord a sud, e con il nome di \"Chiesa Rossa\"; a essa sarebbero seguite altre due stazioni: \"Missaglia\" e \"Gratosoglio\", quest'ultima posta presso l'omonimo capolinea tranviario. La posizione dell'impianto di Famagosta, parallelo a Via Montegani, e la garanzia del servizio da parte della rete tranviaria portarono al ridimensionamento del progetto, con la costruzione di Piazza Abbiategrasso secondo il modello attuale.\nStrutture e impianti.\nSi tratta di una stazione sotterranea, posta all'interno dell'area urbana della metropolitana milanese. Le due banchine della stazione, di lunghezza standard (106 metri, come per tutte le stazioni delle linee 1, 2 e 3, sono poste sul lato destro di ciascun binario secondo il senso di marcia. A est della stazione i binari aumentano da due a tre e proseguono per quasi 200 metri: in questo modo i treni in arrivo al capolinea possono procedere oltre le banchine, spostarsi lungo il binario corrispondente e ripartire.\nInterscambi.\nNelle vicinanze della stazione effettuano fermata alcune linee urbane, tranviarie ed automobilistiche, gestite da ATM.\nNei pressi dell'impianto effettua inoltre capolinea una linea automobilistica interurbana gestita da AMP.\nDalla stazione parte la navetta gratuita, attiva dal luned\u00ec al venerd\u00ec, che la collega all'Istituto Europeo di Oncologia in 15/20 minuti, con fermate intermedie al Quark Hotel ed in passato al capolinea del tram 24 (attualmente non attiva).\nServizi.\nLa stazione dispone di:"}
{"id": "615922", "revid": "125990027", "url": "https://it.wikipedia.org/wiki?curid=615922", "title": "Gabriele Sboarina", "text": "\u00c8 stato esponente della Democrazia Cristiana, corrente dorotea, e gi\u00e0 parlamentare italiano ed europeo.\nPrimi anni.\nFiglio di un imprenditore, aveva ben otto fratelli. Nel 1936, fu estratto vivo dalle macerie della propria casa natale, a seguito di un crollo della struttura, per il quale perirono ben nove persone. Sposatosi, ebbe dalla moglie sei figli. Laureatosi in economia, divenuto insegnante, inizi\u00f2 giovanissimo la carriera politica nelle file della Democrazia Cristiana, nella corrente dorotea.\nFra la fine degli anni Sessanta e l'inizio degli anni Settanta la sua carriera politica ebbe una decisa accelerazione, portandolo a ruoli di primo piano, sia in ambito prettamente politico che amministrativo, nell'intera provincia veronese. Primo apice della carriera di Sboarina si ha, tuttavia, nel 1972, quando viene eletto Deputato democristiano alla Camera dei deputati, rimanendo in carica fino al 1976.\nSindaco di Verona.\nDal 1980 al 1990, per due mandati, fu sindaco della citt\u00e0 di Verona. Durante i suoi mandati, fu fautore di scelte tese allo sviluppo urbanistico e viabilistico della citt\u00e0, al recupero del centro storico e del patrimonio storico artistico della citt\u00e0, nonch\u00e9 alla nascita dell'Universit\u00e0 di Verona - rendendo autonome dall'Universit\u00e0 di Padova le facolt\u00e0 gi\u00e0 esistenti in citt\u00e0. Ebbe, inoltre, un ruolo di primo piano nella promozione di Verona come sede ospite dei Mondiali di calcio del 1990, consentendo in tal modo l'effettuazione di lavori pubblici che cambiarono nettamente il volto della citt\u00e0 scaligera (rifacimento stazione; circonvallazione).\nFu fra i principali fautori della creazione di uno fra i pi\u00f9 importanti e discussi impianti di termovalorizzazione del Veneto, strategicamente situato nella zona di Ca' del Bue (ultimato solamente alla fine degli anni Novanta dopo numerose contestazioni), al confine fra i comuni di Verona, San Giovanni Lupatoto e San Martino Buon Albergo. Successivamente \u00e8 stata messa in discussione la compatibilit\u00e0 economica del suo funzionamento.\nPer semplice curiosit\u00e0, pu\u00f2 inoltre ricordarsi come l'enorme stella cometa di acciaio che, durante le feste natalizie, ancor oggi sovrasta l'Arena di Verona e si poggia su piazza Br\u00e0 sia stata installata, per la prima volta, ai tempi dell'amministrazione Sboarina. Secondo Sboarina, tali scelte si rendevano da un lato indispensabili per garantire il complessivo sviluppo della citt\u00e0 di Verona dopo la crisi economico demografica del decennio precedente, e, dall'altro, per ridefinire il ruolo della citt\u00e0 all'interno del Veneto e della stessa Italia, facendo divenire la citt\u00e0 di Romeo e Giulietta, secondo uno slogan coniato dallo stesso Sboarina, \"porta orientale dell'Europa verso il Mediterraneo\".\nParlamentare europeo.\nSboarina \u00e8 stato successivamente eletto deputato europeo alle elezioni del 1989 per la lista della Democrazia Cristiana.\nDurante il mandato europeo \u00e8 stato quindi vicepresidente della Delegazione per le relazioni con i paesi del Mashrek, membro della Commissione per i problemi economici e monetari e la politica industriale e della Delegazione per le relazioni con la Polonia.\nTangentopoli e il ritiro dalla politica attiva.\nSi \u00e8 ritirato dalla politica attiva negli anni Novanta, anche a seguito di un suo coinvolgimento nelle inchieste di \"Tangentopoli\". Gi\u00e0 sfiorato a met\u00e0 degli anni Ottanta da inchieste relative a presunte corruzioni in materia urbanistica ed alla realizzazione di un centro ortofrutticolo nella zona sud di Verona, nel 1993 Sboarina viene coinvolto in un'inchiesta relativa ad accordi corruttivi inerenti alla costruzione dell'inceneritore di Ca' del Bue.\nUn articolo del quotidiano \"La Repubblica\" del 5 febbraio 1993, nell'ambito di un'inchiesta sul presunto malaffare veronese in piena Tangentopoli, evidenziava, in particolare, come: \"il vecchio sindaco Gabriele Sboarina, che ha retto il Comune negli anni Ottanta, per un intero decennio, insegnante di professione, avrebbe, secondo il settimanale economico \"Il Mondo\", insieme alla sua famiglia, un patrimonio personale di 60 miliardi di lire. Lui stesso, si pettegola in citt\u00e0, avrebbe corretto questa cifra spiegando di arrivare soltanto a 30 miliardi\".\nLe inchieste relativa a Sboarina si conclusero mediante patteggiamento della pena. Il nome di Sboarina \u00e8 tornato d'attualit\u00e0 nell'ambito delle inchieste effettuate dal settimanale L'Espresso nel corso dell'anno 2007 in ordine alle indennit\u00e0 pensionistiche degli ex deputati: Sboarina riceve attualmente dallo Stato italiano 3.108,00 Euro lordi al mese per cinque anni di contributi versati in qualit\u00e0 di parlamentare della Repubblica.\nSboarina e lo sport veronese.\nParticolare fu il legame che ebbe con il mondo sportivo locale. Durante il mandato di Sboarina, l'Hellas Verona vinse infatti lo storico scudetto del 1985, facendo s\u00ec che tutt'oggi Sboarina venga ricordato, nel capoluogo scaligero, come il \"Sindaco dello scudetto\", anche per la sua abitudine di seguire le partite della squadra allo stadio Bentegodi, assieme ai tifosi ed alla gente comune.\nIl rapporto con la squadra locale e con i suoi dirigenti fu molto stretto, mentre Sboarina non leg\u00f2 mai con Osvaldo Bagnoli, allenatore dell'Hellas scudettato. Come ebbe a dire lo stesso Sboarina in un'intervista a Gianni Mura nel 1985: \"A me Bagnoli fa paura. Penso non abbia amicizia nei miei confronti, o forse io non riesco a dimostrargli la mia. Eppure c'\u00e8 solo un anno di differenza... Eppure sono molto amico degli ex giallobl\u00f9 suoi amici: loro con lui scherzano, io mi ci trovo a tavola e lui non mi risponde o guarda nel piatto\".\nNon meno incisiva fu la sua vicinanza alla locale squadra di basket. Per alcuni, lo stretto rapporto con lo sport locale era espressivo di una autentica sensibilit\u00e0 (molto vicina al sentire popolare veronese, caratterizzato da un forte campanilismo, che si manifesta anche in ambito sportivo); per altri, la presenza di Sboarina allo stadio era funzionale a consolidare la propria immagine, cogliendo il profondo legame sussistente fra consenso politico e sport."}
{"id": "615927", "revid": "1543377", "url": "https://it.wikipedia.org/wiki?curid=615927", "title": "Francesco Lamanna", "text": "\u00c8 subentrato al Parlamento europeo nel settembre 1992, dopo essere stato candidato alle elezioni del 1989 per la lista della DC. \u00c8 stato membro della Commissione per gli affari istituzionali e della Commissione per le libert\u00e0 pubbliche e gli affari interni."}
{"id": "615928", "revid": "767487", "url": "https://it.wikipedia.org/wiki?curid=615928", "title": "Alfred Deller", "text": "Biografia.\nDa ragazzo cominci\u00f2 a cantare nel coro della chiesa del suo paese. Dopo aver raggiunto la pubert\u00e0 continu\u00f2 a cantare nel registro di controtenore. Nel corso del XIX secolo la vocalit\u00e0 di controtenore era sopravvissuta soltanto nei cori tutti maschili delle chiese. Deller emerse come solista per merito del compositore inglese Michael Tippett che fu un estimatore della purezza e bellezza della sua voce. Arrivato all'attenzione del grosso pubblico tramite la trasmissione dell'opera \"Come ye sons of Art\" di Henry Purcell da parte della BBC, si dedic\u00f2 alla riscoperta della musica inglese del periodo rinascimentale e barocco di autori come John Dowland e Henry Purcell.\nNel 1948 costitu\u00ec il Deller Consort, un gruppo che si dedic\u00f2 alla riscoperta delle musiche di questo periodo, rendendole con una interpretazione filologica mediante l'utilizzo di strumenti dell'epoca.\nIl gruppo divenne presto famoso e le sue interpretazioni, di grande qualit\u00e0 artistica, spaziarono da Bach a Handel, da Purcell a Dowland.\nNel 1960 Deller interpret\u00f2 il personaggio di Oberon, nell'opera \"Sogno di una notte di mezza estate\" di Benjamin Britten: il ruolo era stato espressamente scritto per le sue doti vocali, ma dopo la prima egli fu allontanato dalla produzione, forse per le sue non eccelse capacit\u00e0 di attore e, comunque, contro la volont\u00e0 di Britten. La registrazione discografica che venne effettuata in seguito, e per la quale l'autore restitu\u00ec a Deller il suo ruolo, costituisce una pietra di paragone nell'interpretazione di questo personaggio.\nMor\u00ec colpito da un infarto a Bologna durante una tourn\u00e9e in Italia."}
{"id": "615930", "revid": "767487", "url": "https://it.wikipedia.org/wiki?curid=615930", "title": "Vito Napoli", "text": "Biografia.\nIl suo nome figura nella Lista degli appartenenti alla P2 (tessera n. 887).\n\u00c8 subentrato al Parlamento europeo nell'aprile 1994, dopo essere stato candidato alle elezioni del 1989 per la lista della DC."}
{"id": "615936", "revid": "1305772", "url": "https://it.wikipedia.org/wiki?curid=615936", "title": "Agostino Mantovani", "text": "\u00c8 subentrato al Parlamento europeo nell'aprile 1991, dopo essere stato candidato alle elezioni del 1989 per la lista della DC. \u00c8 stato vicepresidente della Delegazione per le relazioni con l'Islanda e della Commissione per lo sviluppo e la cooperazione, membro della Commissione per i trasporti e il turismo, dell'Assemblea paritetica della Convenzione fra gli ACP e la CEE (ACP-CEE) e dell'Assemblea paritetica della convenzione fra gli Stati dell'Africa, dei Caraibi e del Pacifico e la Comunit\u00e0 economica europea (ACP-CEE).\nSegretario della Fondazione Credito Agrario Bresciano di Brescia da 30 anni. \n\u00c8 stato funzionario dell'Unione Provinciale Agricoltori di Mantova, Vice direttore dell'Unione Provinciale Agricoltori di Verona, direttore dell'Unione Provinciale degli Agricoltori di Brescia e direttore della Federazione regionale agricoltori della Lombardia. \nHa avuto incarichi direttivi nella Confederazione Generale dell'Agricoltura italiana, \u00e8 stato segretario della Federazione Nazionale Affittuali Conduttori e presidente dell'ERSAL (Ente Regionale Sviluppo Agricolo della Lombardia\nGiornalista pubblicista, ha al suo attivo diciannove libri di agricoltura, viaggi e ambiente. Tra questi \u201cVerde Austria\u201d Editrice Sardini (che \u00e8 il primo libro pubblicato in Italia sull'agriturismo a seguito di un reportage nella vicina nazione). Successivamente ha pubblicato, per il tema dell'ambiente \u201cQuando passa un anno\u201d Editrice Sardini, \u201cLa natura dentro\u201d Editrice Sardini, \u201cOfferta di ambiente\u201d Editrice Eapral (ente per l'addestramento professionale in agricoltura), \u201cAgricoltura tra set \u2013 aside, parchi, Legge Galasso\u201d, Editrice Epral, \u201cStrumenti finanziari in agricoltura\u201d Editrice Eapral, \u201cTerziario verde avanzato in agricoltura\u201d Editrice Eapral, \u201cLettere al presidente\u201d, Editrice Grafo, \u201cDomenico Bianchi\u201d (in memoria del Presidente degli agricoltori bresciani) Editrice UPA Brescia; \u201cQuotidiana organizzazione Sindacale degli agricoltori\u201d Editrice Sardini; \u201cVolontariato e Cooperazione Internazionale\u201d, Editrice Paoline;\u201dViene Natale\u201d, Editrice Sardini; \u201cE viene Natale\u201d Editrice Infinito; \u201cLa natura dentro\u201d, Editrice Sardini; \u201cBallate e racconti\u201d Editrice Grafo; \u201cVapore di Nuvola d'Oro\u201d Editrice Del Moretto;\u201dIn Somalia\u201d Editrice Sardini; \u201cIn Spagna\u201d Editrice Sardini; \u201c\u201dIn Portogallo\u201d Editrice Sardini, \u201cMontenegro\u201d Tipografia Camuna.\n\u00c8 stato per molti anni direttore dell'Agricoltore Bresciano e di Lombardia Agricola. \u00c8 autore di molti articoli pubblicati da vari giornali a livello provinciale e nazionale."}
{"id": "615937", "revid": "436907", "url": "https://it.wikipedia.org/wiki?curid=615937", "title": "Torna Catalessi", "text": "Torna Catalessi \u00e8 un singolo del rapper italiano Caparezza, pubblicato il 2 giugno 2006 come secondo estratto dal terzo album in studio \"Habemus Capa\".\nDescrizione.\nIl titolo del brano si riferisce al famoso film \"Torna a casa, Lassie!\" e nel video si sente spesso abbaiare un cane. Come afferma Caparezza nel suo libro \"Saghe mentali. Viaggio allucinante in una testa di capa\", Catalessi \"\u00e8 s\u00ec un cane scappato di casa, ma anche un sostantivo che denota uno stato di immobilit\u00e0, il cui ritorno \u00e8 fondamentale per contrastare il subbuglio dello shopping selvaggio.\"\nVideo musicale.\nIl videoclip del brano \u00e8 stato realizzato da un'idea originale di Caparezza e diretto da Luca Merli per la sua Block10. Nel CD singolo \u00e8 presente una videotestimonianza sulla fase di registrazione del videoclip intitolata \"Divagazioni sul classico\"."}
{"id": "615938", "revid": "812894", "url": "https://it.wikipedia.org/wiki?curid=615938", "title": "Aldo De Matteo", "text": "Biografia.\n\u00c8 subentrato al Parlamento europeo nel marzo 1992, dopo essere stato candidato alle elezioni del 1989 per la lista della DC.\n\u00c8 stato membro della Delegazione per le relazioni con l'Australia e la Nuova Zelanda."}
{"id": "615939", "revid": "729019", "url": "https://it.wikipedia.org/wiki?curid=615939", "title": "Maria Teresa Coppo Gavazzi", "text": "\u00c8 subentrata al Parlamento europeo nel maggio 1993, dopo essere stata candidata alle elezioni del 1989 per la lista della DC. \u00c8 stata membro della Commissione per la protezione dell'ambiente, la sanit\u00e0 pubblica e la tutela dei consumatori, della Commissione per le petizioni e della Delegazione per le relazioni con la Repubblica popolare cinese."}
{"id": "615940", "revid": "438678", "url": "https://it.wikipedia.org/wiki?curid=615940", "title": "Montecampione (Artogne)", "text": ""}
{"id": "615943", "revid": "1655", "url": "https://it.wikipedia.org/wiki?curid=615943", "title": "William T. Sherman", "text": ""}
{"id": "615947", "revid": "287204", "url": "https://it.wikipedia.org/wiki?curid=615947", "title": "Repubblica Socialista Sovietica Tagika", "text": "La Repubblica Socialista Sovietica Tagika o RSS Tagika (in tagico: \u0420\u0435\u0441\u043f\u0443\u0431\u043b\u0438\u043a\u0430\u0438 \u0421\u043e\u0432\u0435\u0442\u0438\u0438 \u0421\u043e\u0446\u0438\u0430\u043b\u0438\u0441\u0442\u0438\u0438 \u0422\u043e\u04b7\u0438\u043a\u0438\u0441\u0442\u043e\u043d, \"Respublikai Sovetii Socialistii Tod\u017eikiston\"; in russo: \u0422\u0430\u0434\u0436\u0438\u043a\u0441\u043a\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \"Tad\u017eikskaja Sovetskaja Socialisti\u010deskaja Respublika\") fu il nome dato al Tagikistan quando fece parte dell'Unione Sovietica, dal 1929 al 1991.\nFondata il 14 ottobre 1924, inizialmente era chiamata RSSA Tagika (\"A\" stava per \"Autonoma\"), e faceva parte della RSS Uzbeka. Il 5 dicembre 1929 si trasform\u00f2 in RSS Tagika e divenne una repubblica separata dell'URSS.\nIl 9 settembre 1991 dichiar\u00f2 l'indipendenza dall'URSS e fu chiamata Repubblica di Tagikistan.\nStoria.\nUno dei nuovi stati creati nell'Asia centrale nel 1924 era l'Uzbekistan, che aveva lo status di Repubblica socialista sovietica. il Tagikistan fu creato come RSS autonoma all'interno dell'Uzbekistan. La nuova repubblica autonoma includeva quella che era stata la parte orientale della RSS di Bukhara (e, prima, del Khanato di Bukhara), e aveva una popolazione di circa 740.000 persone, su un totale di circa 5 milioni di persone dell'Uzbekistan. La capitale fu stabilita a Du\u0161anbe, che era stato un villaggio di 30.000 persone nel 1920. Nel 1929 il Tagikistan si stacc\u00f2 dall'Uzbekistan e gli fu dato pieno titolo di repubblica socialista sovietica. A quel tempo, il territorio che \u00e8 ora il Tagikistan del Nord, fu aggiunto alla nuova repubblica. anche con il territorio annesso, il Tagikistan rimase la pi\u00f9 piccola repubblica dell'Asia Centrale.\nCon la creazione di una repubblica definita in termini nazionali, si ebbe anche l'istituzione di istituzioni nazionali. Il primo giornale in lingua Tagika inizi\u00f2 le pubblicazioni nel 1926. Vennero messe in funzione anche nuove istituzioni scolastiche: la prima scuola statale apr\u00ec sempre nel 1926, e vi ci si potevano iscrivere sia bambini che adulti."}
{"id": "615948", "revid": "40552", "url": "https://it.wikipedia.org/wiki?curid=615948", "title": "RSS Tagica", "text": ""}
{"id": "615949", "revid": "599013", "url": "https://it.wikipedia.org/wiki?curid=615949", "title": "Corporazione", "text": "Una corporazione, in senso proprio, \u00e8 un tipo di persona giuridica che ha quale elemento costitutivo un insieme di persone fisiche o giuridiche (gli \"associati\") legate dal perseguimento di uno scopo comune.\nStoria.\nFigure soggettive Il diritto romano conosceva figure soggettive di questo tipo sia in ambito pubblico (tali erano i \"municipia\" e le \"coloniae\") sia in ambito privato (con i \"collegia\"); per designare tali enti si usavano anche i termini \"corpus\" (l'espressione \"corpus habere\" indicava il possesso della personalit\u00e0 giuridica) e, in seguito, \"corporatio\" (usato dapprima nell'ambito del diritto pubblico) e \"universitas\".\nCaratteristiche.\nNegli ordinamenti di \"civil law\" la corporazione si contrappone alla fondazione, che ha quale elemento costitutivo un patrimonio destinato ad uno scopo. \nNegli ordinamenti di \"common law\", invece, la fondazione, come tipo di persona giuridica, \u00e8 sconosciuta, sicch\u00e9 corporazione (\"corporation\") finisce per diventare sinonimo di persona giuridica.\nCorporazioni di diritto privato sono le associazioni e le societ\u00e0 aventi personalit\u00e0 giuridica (come le societ\u00e0 di capitali). Corporazioni di diritto pubblico sono lo Stato (anche se, in alcuni ordinamenti, ad esempio quello britannico, non \u00e8 una persona giuridica unitaria, ma un insieme di soggetti) ed altri enti pubblici, tra cui quelli territoriali; peraltro, non tutti gli enti pubblici sono corporazioni (nell'ordinamento italiano non lo \u00e8, ad esempio, l'INPS). \nNegli ordinamenti di \"common law\", alcuni uffici pubblici o ecclesiastici (tra i quali lo stesso monarca britannico) sono persone giuridiche a s\u00e9 in quanto \"corporation sole\": si tratta di una particolare forma di corporazione che, anzich\u00e9 essere costituita da pi\u00f9 persone (come la \"corporation aggregate\"), \u00e8 costituita dal solo titolare dell'ufficio.\nAltri significati del termine.\nAl di fuori dal linguaggio giuridico, il termine \"corporazione\" \u00e8 raramente utilizzato con il significato proprio di cui si \u00e8 detto; \u00e8, invece, frequentemente utilizzato per indicare, con una sineddoche, le corporazioni delle arti e mestieri, nonch\u00e9, per estensione e con intento polemico, quelle categorie professionali e le rispettive associazioni che difendono in modo intransigente propri interessi particolari e privilegi. Alle corporazioni di arti e mestieri del passato si \u00e8 ispirato in Italia anche il regime fascista nel denominare \"corporazione\" gli organismi da esso istituiti, che riunivano i rappresentanti dei lavoratori e dei datori di lavoro di un settore economico. \nNella lingua inglese, il termine \"corporation\" ha appunto un significato diverso ed \u00e8 utilizzato per indicare una forma legale di organizzazione aziendale negli Stati Uniti ed in altri Paesi. Il riferimento allo status (abbreviato in \"Corp.,\" con l'aggettivo \"incorporated, \"abbreviato in \"Inc.\") compare spesso nella denominazione di questo tipo di societ\u00e0, che possono essere pubbliche o private e possono o meno essere quotate in borsa."}
{"id": "615950", "revid": "1610933", "url": "https://it.wikipedia.org/wiki?curid=615950", "title": "Sciacallo dorato", "text": ""}
{"id": "615953", "revid": "40552", "url": "https://it.wikipedia.org/wiki?curid=615953", "title": "Repubblica socialista sovietica del Tagikistan", "text": ""}
{"id": "615954", "revid": "35804", "url": "https://it.wikipedia.org/wiki?curid=615954", "title": "Il postino di Neruda", "text": "Il postino di Neruda \u00e8 un romanzo di Antonio Sk\u00e1rmeta pubblicato nel 1986. \nIl titolo originale \u00e8 \"Ardiente Paciencia\", sebbene il libro sia pi\u00f9 conosciuto nei paesi latino-americani con il titolo \"El cartero de Neruda\" (da cui il titolo in lingua italiana). \nAl romanzo \u00e8 ispirato il film con Massimo Troisi \"Il postino\", del 1994.\nTrama.\nIl racconto comincia nel giugno del 1969 nel piccolo villaggio di pescatori chiamato Isla Negra, situato sulla costa del Cile.\nMario Jim\u00e9nez, figlio di un pescatore, si rifiuta di continuare a dedicarsi alla professione del padre; avendo gi\u00e0 la bicicletta e sapendo leggere, accetta una proposta di lavoro come postino locale, bench\u00e9 venga avvertito del fatto che la sua paga sar\u00e0 molto esigua. L'intero villaggio \u00e8 analfabeta e l'unica persona a cui deve consegnare la posta \u00e8 il famoso poeta Pablo Neruda, che nel villaggio ha una delle sue residenze cilene. Mario considera quest'uomo come un maestro e compra un volume delle sue poesie, aspettando timidamente un'occasione per ottenere un autografo dallo stesso.\nDopo qualche tempo, Mario acquista abbastanza coraggio per intavolare una conversazione con Neruda, il quale sta aspettando delle notizie circa la sua candidatura al Premio Nobel per la letteratura; nonostante il primo impatto poco promettente, i due diventano buoni amici. Il poeta vede nel ragazzo un'ingenuit\u00e0 che imparer\u00e0 ad apprezzare e ad amare; sar\u00e0 infatti ben disposto ad offrirgli il suo pieno appoggio nell'imparare l'arte della poesia alimentando il suo interesse e insegnandogli il valore di una metafora, tecnica che il giovane imparer\u00e0 ad utilizzare osservando in cerca di ispirazione ci\u00f2 che lo circonda.\nNel villaggio, Mario incontra Beatriz Gonz\u00e1lez, la figlia della barista locale, Rosa vedova Gonz\u00e1lez. Beatriz \u00e8 fredda e distante con lui, e il giovane si blocca ogni volta che cerca di parlarle. Con l'aiuto di Neruda, Mario supera le sue timidezze e inizia a corteggiare la fanciulla che infine si innamora, con il disappunto della madre. La donna proibisce alla figlia ancora adolescente di incontrare Mario, vedendo quest'ultimo come uno squattrinato interessato solo al corpo avvenente della ragazza. Neruda cerca intanto di distogliere Rosa dal disprezzo nei confronti di Mario.\nNeruda viene candidato alla presidenza per il Partito Comunista del Cile, ma ritorna a Isla Negra quando il suo ruolo viene ceduto a Salvador Allende. Alcuni mesi dopo, in seguito ad un incontro clandestino fra Beatriz e Mario trasformatosi in un rapporto estremamente passionale tra i due, ella scopre di essere incinta. I due si sposano, sempre con il disappunto di Rosa, che chiede invano l'aiuto di Neruda, nominato per altro testimone di nozze da Mario. Salito al potere il partito di Allende, Neruda parte per ricoprire la carica di ambasciatore in Francia, ma prima di andarsene dona a Mario un volume completo delle sue opere.\nOperai arrivano a installare l'elettricit\u00e0 al villaggio e il bar di Rosa diventa un ristorante per loro e per la crescente attivit\u00e0 turistica. Poich\u00e9 Neruda \u00e8 lontano, non serve pi\u00f9 un postino e Mario trova lavoro come cuoco nel ristorante. Passati alcuni mesi, Mario riceve un pacco da parte di Neruda contenente un registratore a cassette. Neruda \u00e8 nostalgico della propria patria e gli chiede di registrare i suoni ambientali per poi spedirglieli. Tra le altre cose, Mario registra il battito cardiaco del figlio Pablo Neftal\u00ed Jim\u00e9nez Gonz\u00e1lez che ancora deve nascere.\nSegretamente Mario ha risparmiato abbastanza per acquistare un biglietto aereo alla volta della Francia, ma deve rinunciare ai suoi sogni quando nasce il figlio, inguaribile piccolo avventuriero che necessita continuamente di cure mediche a causa della propria spericolatezza. Viene annunciato che Neruda ha vinto il Premio Nobel per la letteratura e Mario festeggia con il resto del villaggio organizzando una festa al ristorante di Rosa.\nNeruda ritorna qualche tempo dopo, gravemente ammalato di tumore. Mario intende inviare una poesia al concorso indetto dalla rivista La Quinta Rueda, e cerca l'aiuto del fidato amico, ma il poeta, all'insaputa del ragazzo, si trova sul letto di morte. Pur non riuscendo a vedere Neruda, Mario decide ugualmente di inviare la propria migliore poesia, ovvero \"Ritratto a matita di Pablo Neftal\u00ed Jim\u00e9nez Gonz\u00e1lez\", il cui titolo viene giudicato originale da lui stesso.\nQuando l'opposizione della Destra al governo di Allende sfocia in un colpo di Stato militare, la drammatica situazione raggiunge anche Isla Negra. Mario richiede e ottiene nuovamente il lavoro di postino per rivedere l'amico Neruda. Mentre gli elicotteri sorvolano la zona, Mario si intrufola in casa del poeta, trovandolo morente sul suo letto. Il ragazzo gli legge un telegramma che aveva portato con s\u00e9 dall'ufficio postale, in cui lo Stato Messicano offriva asilo al poeta e alla sua famiglia. Ma Neruda, sapendo di essere ormai in punto di morte, pronuncia a Mario le sue ultime parole, racchiuse in una poesia; viene successivamente trasportato in ambulanza in ospedale dove muore alcuni giorni dopo, il 23 settembre 1973.\nPoco dopo la morte di Neruda, Mario viene avvicinato da Labb\u00e9, un generale locale appartenente alla destra, che gli chiede di seguirlo per fargli alcune domande di routine. Mentre Mario entra in macchina, percepisce in sottofondo la radio che annuncia l'occupazione da parte della polizia di molte case editrici, inclusa La Quinta Rueda.\nNell'epilogo, l'autore parla del passato concorso poetico con uno degli editori de La Quinta Rueda, il quale ricorda come vincitore un certo Jorge Tellier. Quando l'autore tenta di richiamargli alla memoria la poesia di Mario, l'editore dichiara di non rammentarsene. L'autore conclude la storia bevendo una tazza di caff\u00e8 amaro."}
{"id": "615958", "revid": "119212780", "url": "https://it.wikipedia.org/wiki?curid=615958", "title": "Rinaldo Bontempi", "text": "\u00c8 stato eletto eurodeputato europeo alle elezioni del 1989, e poi riconfermato nel 1994, per le liste del PCI e del PDS. A fine anni ottanta \u00e8 stato estensore \u2013 insieme a Enrico Morando \u2013 del \"Manifesto regionalista dei comunisti piemontesi\".\nNel Parlamento europeo \u00e8 stato vicepresidente della Commissione per le libert\u00e0 pubbliche e gli affari interni, membro della Commissione per gli affari sociali, l'occupazione e le condizioni di lavoro, della Delegazione per le relazioni con l'Organizzazione delle Nazioni Unite, della Commissione giuridica e per i diritti dei cittadini, della Delegazione per le relazioni con l'Australia e la Nuova Zelanda, dell'Assemblea paritetica della convenzione fra gli Stati dell'Africa, dei Caraibi e del Pacifico e l'Unione europea (ACP-UE)."}
{"id": "615960", "revid": "1005847", "url": "https://it.wikipedia.org/wiki?curid=615960", "title": "Luigi Alberto Colajanni", "text": "Biografia.\nFiglio di Pompeo Colajanni, nasce in Piemonte dove il padre era stato comandante partigiano.\nArchitetto. Cultore di storia dell'economia. Funzionario del PCI fu inviato prima alla federazione di Firenze e poi in quella di Palermo. \u00c8 stato consigliere comunale a Palermo e Segretario regionale del PCI in Sicilia. Eletto deputato all'Assemblea regionale siciliana nel 1986.\n\u00c8 stato eletto deputato europeo alle elezioni del 1989, e poi riconfermato nel 1994, per le liste del PCI e del PDS, nella circoscrizione Isole. \u00c8 stato presidente del Gruppo per la Sinistra Unitaria Europea e della Delegazione per le relazioni con il Consiglio legislativo palestinese; vicepresidente del Gruppo del Partito del Socialismo Europeo. \u00c8 stato esponente del migliorismo.\nDopo l'esperienza nelle istituzioni si dedica all'arte e sue opere sono state esposte alla Biennale Internazionale d'Arte di Malindi, il MAGI '900 - Museo delle Eccellenze Artistiche e Storiche di Pieve di Cento (Bologna) e la Galleria Civica d'Arte Contemporanea di Casacalenda (Campobasso).\nNel 2008 ha suscitato sconcerto la sua dichiarazione di \"fregarsene\" delle violenze in Kenya, dove Colajanni ha una casa dove vive diversi mesi l'anno.\nHa pubblicato per Robin editore i romanzi \"Caldofreddo\", e \"Il lamento del cornuto\"."}
{"id": "615965", "revid": "406204", "url": "https://it.wikipedia.org/wiki?curid=615965", "title": "Biagio De Giovanni", "text": "Biografia.\nDa giovanissimo simpatizz\u00f2 per la monarchia e l'11 giugno 1946 fu tra coloro che presero parte agli scontri che causarono la strage di via Medina; in seguito avrebbe spiegato la sua partecipazione con queste parole: \u00abGi\u00e0 leggevo Hegel - ero monarchico perch\u00e9 credevo all'unit\u00e0 dello Stato. (...) Scappai quando la situazione s'incanagl\u00ec\u00bb.\nLaureatosi presso la facolt\u00e0 di giurisprudenza all'Universit\u00e0 Federico II di Napoli, con una tesi di filosofia del diritto su Giambattista Vico, \u00e8 stato docente nello stesso ateneo e in seguito ha insegnato presso l'Universit\u00e0 di Bari.\n\u00c8 stato poi docente di Dottrine politiche presso l'Universit\u00e0 degli Studi di Napoli \"L'Orientale\" e titolare della cattedra Jean Monnet di Storia e politica dell'integrazione europea presso lo stesso ateneo. Dal 1981 al 1986 \u00e8 stato il direttore della rivista \"il Centauro. Rivista di filosofia e teoria politica\", che annoverava, tra gli altri, collaboratori come Angelo Bolaffi, Massimo Cacciari, Umberto Curi, Roberto Esposito e Giacomo Marramao.\nDal 1987 al 1989 \u00e8 stato rettore dell'Orientale.\n\u00c8 stato eletto deputato europeo alle elezioni del 1989, e riconfermato nel 1994, per le liste del Partito comunista italiano e del Partito democratico della sinistra. \u00c8 stato presidente della Commissione per gli affari istituzionali, membro della Commissione per la giovent\u00f9, la cultura, l'istruzione, i mezzi di comunicazione e lo sport, della Delegazione per le relazioni con l'Unione delle Repubbliche Socialiste Sovietiche, della Commissione giuridica e per i diritti dei cittadini, della Delegazione per le relazioni con la Repubblica popolare cinese, della Delegazione per le relazioni con i paesi del Mashrek e gli Stati del Golfo."}
{"id": "615967", "revid": "2149620", "url": "https://it.wikipedia.org/wiki?curid=615967", "title": "Confederazione Spagnola delle Destre Autonome", "text": "La Confederazione Spagnola delle Destre Autonome (in spagnolo \"Confederaci\u00f3n Espa\u00f1ola de Derechas Aut\u00f3nomas\", CEDA) fu un partito politico di destra spagnolo.\nStoria.\nNacque nel periodo della Seconda Repubblica ad opera di Jos\u00e9 Mar\u00eda Gil-Robles y Qui\u00f1ones de Le\u00f3n e \u00c1ngel Herrera Oria. Alle elezioni del novembre 1933 la CEDA riuniva diversi movimenti (\"Acci\u00f3n Popular, Renovaci\u00f3n Espa\u00f1ola\") con tendenze politiche che andavano dal centro cattolico, ai conservatori, alla destra nazionalista, ed aveva l'appoggio del ramo conservatore della Chiesa Cattolica Romana, ottenendo la maggioranza relativa alle \"Cortes\" con 115 eletti. Gil-Robles divenne ministro nel 1935.\nAlle elezioni del 16 febbraio 1936, insieme ai carlisti e ai monarchici, form\u00f2 il cartello elettorale del \"Frente Nacional\" che fu sconfitto dal \"Fronte Popolare\".\nI suoi volontari dal 19 luglio 1936 combatterono nella guerra civile spagnola, a fianco delle truppe del generale Francisco Franco, con requet\u00e9s carlisti e falangisti. Nei primi giorni dell\"'Alzamento\" Gil-Robles autorizz\u00f2 il versamento di 500.000 pesetas di fondi elettorali del partito al capo degli insorti, il generale Emilio Mola.\nNell'aprile 1937 fu sciolta, come tutti gli altri partiti, dal generale Franco, e inglobata nel Movimiento Nacional. Gil Robles prefer\u00ec restare in Portogallo, e dal 1939 si avvicin\u00f2 alla monarchia."}
{"id": "615968", "revid": "9314", "url": "https://it.wikipedia.org/wiki?curid=615968", "title": "Confederazione spagnola delle destre autonome", "text": ""}
{"id": "615969", "revid": "9314", "url": "https://it.wikipedia.org/wiki?curid=615969", "title": "CEDA", "text": ""}
{"id": "615972", "revid": "181699", "url": "https://it.wikipedia.org/wiki?curid=615972", "title": "Giulio Fantuzzi", "text": "Gi\u00e0 parlamentare europeo e sindaco di Reggio Emilia. \nBiografia.\nSindaco di Correggio dal 1975 al 1980 e di Reggio nell'Emilia dal 1987 al 1991, esponente del Partito Comunista Italiano, \u00e8 stato eletto deputato europeo alle elezioni del 1989, e poi riconfermato nel 1994 nella lista del PDS.\n\u00c8 stato membro della Commissione per l'agricoltura, la pesca e lo sviluppo rurale, della Delegazione per le relazioni con i paesi dell'Asia del Sud e l'Associazione per la cooperazione regionale dell'Asia del Sud (SAARC), della Delegazione per le relazioni con la Polonia, della Sottocommissione per la pesca, della Commissione temporanea di inchiesta sulla encefalopatia spongiforme bovina (ESB).\nNel 2007 \u00e8 stato eletto coordinatore del Partito Democratico per la provincia di Reggio Emilia. Il 23 febbraio 2008 \u00e8 stato eletto segretario provinciale dall'assemblea del PD reggiano."}
{"id": "615973", "revid": "1652134", "url": "https://it.wikipedia.org/wiki?curid=615973", "title": "Repubbliche dell'Unione Sovietica", "text": "Le Repubbliche dell'Unione Sovietica, o semplicemente Repubbliche dell'Unione (), formalmente Repubbliche socialiste sovietiche, in sigla RSS (\u0421\u043e\u0432\u0435\u0442\u0441\u043a\u0438\u0435 \u0441\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0438\u0435 \u0440\u0435\u0441\u043f\u0443\u0431\u043b\u0438\u043a\u0438, \u0421\u0421\u0420, \"Sovetskie socialisti\u010deskie respubliki, SSR\"), erano gli Stati federati che componevano l'Unione Sovietica. \nErano tutte repubbliche socialiste e tutte, con l'eccezione della RSFS Russa, avevano il proprio Partito comunista, facente parte del Partito Comunista dell'Unione Sovietica. Nel ventunesimo secolo sono tutti stati indipendenti; 10 di loro aderiscono alla Comunit\u00e0 degli Stati Indipendenti; non vi hanno aderito Estonia, Lettonia e Lituania, mentre sono successivamente uscite dalla Comunit\u00e0 la Georgia (nel 2003, a seguito della \"Rivoluzione delle Rose\") e l'Ucraina (nel 2014, parallelamente alle manifestazioni dell'Euromaidan, alla crisi della Crimea del 2014 e alla guerra del Donbass).\nStoria.\nLe repubbliche giocarono un ruolo importante nel collasso dell'Unione Sovietica. Con Michail Gorba\u010d\u00ebv, la glasnost' e la perestrojka erano mirate a riformare l'Unione Sovietica, ma gli effetti di queste riforme accrebbero il potere delle repubbliche. Dapprima, le liberalizzazioni politiche permisero ai governi di accrescere la loro legittimazione con la democrazia e il nazionalismo. In pi\u00f9, la liberalizzazione port\u00f2 a fratture nella gerarchia dei partiti che ridusse il controllo dell'URSS sulle repubbliche. Infine, la perestrojka permise ai governi delle repubbliche di controllare i propri assetti economici. Le repubbliche baltiche occupate, Estonia, Lettonia e Lituania, di etnia non russa e forzatamente annesse all'Urss dopo la II guerra mondiale, furono le prime a dimostrare finalmente al mondo la loro volont\u00e0 di ritornare libere ed indipendenti.\nVerso la fine degli anni ottanta, il governo sovietico tent\u00f2 di trovare una nuova struttura che potesse riflettere il potere crescente delle repubbliche. Questi sforzi si rivelarono inutili, e nel 1991 l'URSS cedette quando i governi delle repubbliche si separarono. Tutte le repubbliche divennero stati indipendenti, anche se i governi post-sovietici in molti casi rimasero quelli delle ex-repubbliche sovietiche, dando origine ai cosiddetti Stati post-sovietici.\nAssetto politico.\nCostituzionalmente, l'Unione Sovietica era una federazione. Secondo l'articolo 72 della Costituzione sovietica adottata nel 1977, ogni repubblica aveva il diritto di separarsi dall'URSS. Questo diritto non fu per\u00f2 mai esercitato fino al dicembre 1991, quando si verific\u00f2 l'abbandono delle repubbliche baltiche, della Georgia, dell'Armenia, dell'Azerbaigian, delle Repubbliche dell'Asia centrale, dell'Ucraina e della Bielorussia, con il conseguente crollo dell'URSS.\nIn realt\u00e0, l'URSS era un'entit\u00e0 fortemente centralizzata, sin dalla sua creazione nel 1922 fino alla met\u00e0 degli anni ottanta, quando la politica di Michail Gorba\u010d\u00ebv port\u00f2 alla perdita del potere centrale e al collasso dell'Unione Sovietica. Con la costituzione adottata nel 1936 e modificata fino all'ottobre 1977, la fondazione politica dell'Unione era formata dai Consigli dei Soviet dei Deputati del Popolo. Questi esistevano a tutti i livelli della gerarchia amministrativa, e l'Unione Sovietica stessa era sotto il controllo del Soviet Supremo dell'URSS, situato a Mosca.\nInsieme alla gerarchia statale amministrativa, esisteva una struttura parallela di organizzazione partitica, che permise al Politburo di esercitare un forte controllo sulle repubbliche. Era consuetudine nelle repubbliche al di fuori della Russia che il capo di Stato di una nazione fosse l'ufficiale locale quando il segretario generale del partito non si trovava nel territorio della repubblica.\nOgni repubblica aveva il proprio simbolo nazionale: una bandiera, uno stemma e, con l'eccezione della RSFS Russa, un inno nazionale.\nLe RSS dopo il 1954.\nSuddivisione per popolazione e densit\u00e0.\nSecondo il censimento sovietico del 1989:"}
{"id": "615975", "revid": "9314", "url": "https://it.wikipedia.org/wiki?curid=615975", "title": "Confederaci\u00f3n Espa\u00f1ola de Derechas Aut\u00f3nomas", "text": ""}
{"id": "615977", "revid": "921202", "url": "https://it.wikipedia.org/wiki?curid=615977", "title": "Giacomo Porrazzini", "text": "\u00c8 stato eletto deputato europeo alle elezioni del 1989 per la lista del PCI. \u00c8 stato presidente della Delegazione per le relazioni con la Svizzera, membro della Commissione per l'energia, la ricerca e la tecnologia, della Commissione per i trasporti e il turismo, della Delegazione per le relazioni con l'Australia e la Nuova Zelanda. \u00c8 stato Sindaco di Terni e presidente dell'ASM (Azienda Servizi Municipalizzati)."}
{"id": "615979", "revid": "228587", "url": "https://it.wikipedia.org/wiki?curid=615979", "title": "Australian Football League", "text": "La Australian Football League \u00e8 l'organo di governo del football australiano in Australia.\nLa lega.\nL'organizzazione che governa la AFL \u00e8 \"de facto\" la massima autorit\u00e0 mondiale per quanto riguarda questo sport. L'AFL \u00e8 la lega pi\u00f9 popolare di sport professionistico in Australia. Nel 2005 l'AFL \"Premiership Season\" ha avuto 6.283.788 spettatori durante la stagione regolare, e con una media di 35,703 spettatori per gara \u00e8 stata la lega professionistica pi\u00f9 seguita del mondo. \nLa lega AFL si \u00e8 formata da una competizione seguita nel solo stato del Victoria in una lega seguita in tutta la nazione, con team in cinque dei sei stati australiani. Nove dei diciotto team provengono dalla citt\u00e0 di Melbourne, dove lo sport assurge allo status di religione collettiva durante i mesi del campionato.\nLe 18 squadre giocano tra loro in 24 turni tra la fine di marzo e l'inizio di settembre, la cosiddetta home &amp; away season. A questa fanno seguito le finali, alle quali accedono le prime otto squadre classificate. Gli accoppiamenti dei play off sono i seguenti: 1-4, 2-3, 5-8, 6-7. Le vincenti delle partite tra 5 e 8 e tra 6 e 7, sfidano le perdenti delle partite tra 1 e 4 e tra 2 e 3, mentre le vincenti di queste ultime due partite godono di un turno di riposo.\nLa finale del campionato Grand Final si gioca nello stadio di Melbourne, il Melbourne Cricket Ground, anche detto MCG, o semplicemente \"the G\", indipendentemente dalla provenienza delle finaliste. La Grand Final \u00e8 uno degli eventi sportivi a carattere nazionale con il maggior numero di spettatori del mondo.\nLe squadre di AFL.\nLe squadre della Australian Football League (AFL) sono attualmente 18:\nAlla fine della stagione 2007 la lega AFL ha cercato di convincere i North Melbourne Kangaroos a spostare la loro sede da Nord Melbourne alla Gold Coast. Mossa decisamente tesa a ricercare ulteriori guadagni e rendere meno \"Melbourne-centrico\" lo sport, portando una seconda squadra nello stato del Queensland. Nonostante le pressioni della lega la dirigenza dei Kangaroos ha optato per il rimanere a Melbourne, rinunciando ad un cospicuo incentivo economico. In reazione la lega ha concesso il 31 marzo 2009 una diciassettesima licenza ad una nuova squadra fondata nella Gold Coast che ha esordito nella stagione 2011. Il primo luglio 2009 la AFL ha inoltre concesso una 18\u00aa licenza al Greater Western Sydney, squadra che \u00e8 entrata a far parte della lega dal 2012.\nSquadre scomparse.\nSquadre che non esistono pi\u00f9, ma che hanno disputato diversi campionati di football australiano:\nLe leggende di AFL.\nNel 1996, dodici giocatori della Australian Football Hall of Fame furono denominati \"Legends of the Game\" - \"leggende della AFL\". Adesso, ogni anno un giocatore della Hall of Fame viene aggiunto alla lista delle leggende. Questa \u00e8 la lista delle leggende, tra parentesi l'anno in cui \u00e8 stato conferito l'onore:\nLa squadra del secolo.\nPer celebrare la centesima stagione di football, nel 1996 fu nominata la \"AFL Team of the Century\" - \"squadra del secolo\".\nJack Elder fu nominato \"Umpire of the Century\" - \"arbitro del secolo\". A s\u00e9guito della nomina della squadra del secolo della AFL, ogni squadra ha nominato la propria squadra del secolo.\nNel 2005 \u00e8 stata anche nominata la \"squadra indigena del secolo\" (Indigenous Team of the Century), composta dai migliori giocatori australiani aborigeni delle cento stagioni di VFL/AFL."}
{"id": "615981", "revid": "767487", "url": "https://it.wikipedia.org/wiki?curid=615981", "title": "Veicolo portacarri", "text": "Il veicolo portacarri \u00e8 un particolare tipo di autocarro militare, usato per il trasporto dei veicoli cingolati.\nAnche se normalmente non compaiono nei bollettini di guerra, gli autocarri sono una componente fondamentale per ogni esercito, e in particolare quelli portacarri (come anche le cisterne) sono determinanti per le forze corazzate, perch\u00e9 senza di essi, sia in addestramento che in combattimento i veicoli cingolati non potrebbero muoversi senza accumulare molto in fretta pesanti usure ed inefficienze, con il risultato che sia l'addestramento tattico che i risultati bellici sarebbero assai compromessi.\nStoria.\nLa mancanza di simili rimorchi durante la Seconda guerra mondiale si fece indubbiamente sentire nei reparti di carri, specie quelli pesanti tedeschi, che rimasero spesso vincolati alle linee ferroviarie, unico mezzo pratico allora per movimenti rapidi (e molto efficiente anche oggi) su larga scala. I battaglioni di King Tiger che dovettero andare su strada in Normandia a combattere gli alleati furono in effetti afflitti da gravi danni ed inefficienza generale, per non parlare della stanchezza degli equipaggi, con conseguente influenza negativa sull'efficienza.\nInoltre nella guerra moderna non vi sono certo solo i carri armati: un gran numero di tipi di altri veicoli cingolati sono stati sviluppati, e sebbene essi non sono certo altrettanto onerosi da muovere, abbisognano ugualmente di veicoli portacarri o di vagoni ferroviari per gli spostamenti pi\u00f9 lunghi. Inoltre, specie con i vecchi cingoli in acciaio senza cuscinetti di gomma, i carri rovinano inesorabilmente le strade, cosa non priva di inconvenienti in una guerra prolungata, ma inaccettabile in tempo di pace, anche perch\u00e9 in molti paesi esistono distanze non indifferenti tra poligoni e caserme (o anche stazioni).\nAncora nel 1991, nella Guerra del Golfo i reparti dell'US Army rimasero pericolosamente a corto di mezzi da trasporto carri, tanto che dovettero prenderli in prestito ovunque li trovassero, anche dai cecoslovacchi e dagli italiani (non per i carri M1 Abrams, troppo pesanti). La cosa era aggravata, poi, dal fatto che i cingoli degli M1, per quanto eccellenti in termini di mobilit\u00e0, anche a causa dell'aumento del peso (oltre che di valutazioni troppo generose sull'economia del carro, tanto che inizialmente si pensava che l'incremento dei costi operativi fosse, rispetto al M60 Patton, solo del 100%, invece si \u00e8 rivelato del 250%, 3,5 volte tanto) hanno dimostrato una vita utile di soli 1100\u00a0km, anzich\u00e9 i 3000 di progetto.\nA ci\u00f2 si aggiunga che il consumo registrato \u00e8 arrivato a livelli elevatissimi: se sulla carta l'M1, a 50\u00a0km/h viaggia su strada per 480\u00a0km, in pratica ha consumato non 4 ma 16 litri di carburante per chilometro, con un'autonomia di 120.\nIn ogni caso, se i problemi effettivi della campagna terrestre, durata dopotutto solo 4 giorni, sono stati pochi, il merito \u00e8 senz'altro dei portacarri (e della logistica in generale), che peraltro si sono dimostrati insufficienti a mobilitare una forza di corazzati che era appena 1/7 della totale dell'US Army, altra cosa che ha fatto certamente molto riflettere i pianificatori americani e di altre nazioni, spesso a corto di mezzi adatti, specie per le nuove generazioni di veicoli da 30-65t.\nTra i mezzi portacarri prodotti all'epoca culminate della Guerra Fredda, met\u00e0 anni ottanta, andavano segnalati mezzi prevalentemente civili adattati alle specifiche militari, come la colorazione mimetica, e altre piccole modifiche."}
{"id": "615983", "revid": "1652635", "url": "https://it.wikipedia.org/wiki?curid=615983", "title": "Roberto Speciale (politico)", "text": "\u00c8 stato eletto deputato europeo alle elezioni del 1989, poi riconfermato nel 1994, per le liste del PCI e del PDS. \u00c8 stato presidente della Commissione per la politica regionale, vicepresidente della Delegazione per le relazioni con i paesi del Mashrek e gli Stati del Golfo, membro della Commissione per i problemi economici e monetari e la politica industriale, della Delegazione per le relazioni con gli Stati Uniti e della Delegazione per le relazioni con i paesi dell'America del Sud.\nAl termine del mandato di parlamentare europeo, ha fondato a Genova l'associazione \"Centro in Europa\"."}
{"id": "615984", "revid": "339392", "url": "https://it.wikipedia.org/wiki?curid=615984", "title": "Wenge", "text": ""}
{"id": "615985", "revid": "2039387", "url": "https://it.wikipedia.org/wiki?curid=615985", "title": "Luciano Vecchi", "text": "\u00c8 stato eletto deputato europeo alle elezioni del 1989, poi riconfermato nel 1994, per le liste del PCI e del PDS. \u00c8 stato vicepresidente della Delegazione alla Commissione parlamentare mista CEE-Turchia e dell'Assemblea paritetica della convenzione fra gli Stati dell'Africa, dei Caraibi e del Pacifico e la Comunit\u00e0 economica europea (ACP-CEE); membro della Commissione per lo sviluppo e la cooperazione, della Commissione per il regolamento, la verifica dei poteri e le immunit\u00e0.\nResponsabile Esteri dei Democratici di Sinistra nel 2005, membro della Segreteria nazionale del partito nel 2006, dall'inizio di ottobre 2008 \u00e8 coordinatore vicario del Dipartimento per le relazioni internazionali del Partito Democratico e coordinatore del Ministero degli Affari Esteri del Governo Ombra, diretto da Piero Fassino.\nAlle Elezioni Regionali del 2010 entra in consiglio Regionale dell'Emilia-Romagna con 4797 preferenze radicate in tutta la Provincia di Modena. Si classifica terzo dietro a Matteo Richetti e Palma Costi."}
{"id": "615989", "revid": "729019", "url": "https://it.wikipedia.org/wiki?curid=615989", "title": "Anna Catasta", "text": "\u00c8 stata eletta deputata europea alle elezioni del 1989 per la lista del PCI. \u00c8 stata membro della Commissione per gli affari sociali, l'occupazione e le condizioni di lavoro, della Delegazione per le relazioni con i paesi membri dell'ASEAN e la Repubblica di Corea (AIPO), della Commissione per i diritti della donna, della Delegazione per le relazioni con i paesi dell'Asia del Sud e l'Associazione per la cooperazione regionale dell'Asia del Sud (SAARC)."}
{"id": "615996", "revid": "1342115", "url": "https://it.wikipedia.org/wiki?curid=615996", "title": "Adriana Ceci", "text": "Biografia.\nSi laurea in Medicina e Chirurgia presso l'Universit\u00e0 di Bari nel 1966, specializzandosi successivamente in Pediatria ed in Ematologia Clinica e di Laboratorio. Ha svolto la sua carriera universitaria presso l'Istituto di Clinica Pediatrica dell'Universit\u00e0 di Bari, dapprima come borsista (1967-1970), poi come assistente (1970-1980) e quindi come Professore Associato di Ematologia Pediatrica. \nViene eletta alla Camera dei deputati nel 1983 per il Partito Comunista Italiano, restando in carica per tutta la IX legislatura; \u00e8 riconfermata a Montecitorio anche dopo le elezioni politiche del 1987. \nViene poi eletta deputata europea alle elezioni del 1989 per la lista del PCI, dimettendosi cos\u00ec dalla Camera. A Strasburgo \u00e8 vicepresidente della Delegazione per le relazioni con l'Albania, la Bulgaria e la Romania, membro della Commissione giuridica e per i diritti dei cittadini, della Delegazione per le relazioni con la Repubblica popolare cinese, della Commissione per la protezione dell'ambiente, la sanit\u00e0 pubblica e la tutela dei consumatori.\nDall'ottobre 1999 \u00e8 docente presso il Dipartimento di Farmacologia e Fisiologia Umana dell'Universit\u00e0 di Bari."}
{"id": "615999", "revid": "34928", "url": "https://it.wikipedia.org/wiki?curid=615999", "title": "Leone berbero", "text": ""}
{"id": "616000", "revid": "44939", "url": "https://it.wikipedia.org/wiki?curid=616000", "title": "Luigi De Gregori", "text": ""}
{"id": "616001", "revid": "1522738", "url": "https://it.wikipedia.org/wiki?curid=616001", "title": "Astro Boy", "text": " \u00e8 un manga di Osamu Tezuka. Composto da 23 volumi, pubblicati in Giappone dal 1952 al 1968 sulla rivista \"Shonen\" di Kobunsha, sussidiaria della K\u014ddansha. Il manga ha venduto circa 100 milioni di copie, divenendo quindi un manga molto popolare. Dal fumetto \u00e8 stata ricavata dal 1963 una storica e pionieristica serie televisiva prodotta dalla Mushi Productions, che fu la prima ad avere caratteristiche che sarebbero poi divenute peculiari della produzione giapponese, tanto da meritarsi il nome specifico di anime. \nIl protagonista, Atom (Astro Boy/Astroboy in occidente), nacque su \"Atom Taishi\" (lett. \"Atom l'ambasciatore\"), un'opera precedente di Tezuka; non va confuso con \"Capitan Jet\", personaggio molto simile ad Atom e titolare di una propria serie animata, che Tezuka svilupp\u00f2 in epoca molto posteriore, rimaneggiando superficialmente le fattezze, le caratteristiche e i poteri di Astro Boy, nonch\u00e9 alcuni personaggi comprimari.\nAstro Boy \u00e8 considerato uno dei personaggi immaginari simbolo della tradizione dei manga e degli anime giapponese. La rivista inglese \"Empire\" l'ha classificato 43\u00ba nella lista dei cinquanta migliori personaggi della storia del fumetto. La prima serie anime fu posizionata all'86\u00ba posto della lista delle miglior serie animate dal sito web IGN. Alla New York World's Fair del 1964 Tezuka incontr\u00f2 Walt Disney, il quale si compliment\u00f2 con il mangaka per il personaggio di Astro Boy, e si disse speranzoso di poter fare qualcosa insieme un giorno.\nTrama.\nIn un mondo futuristico dove i robot convivono con gli esseri umani, Astro Boy \u00e8 un bambino meccanico dai sentimenti e dall'intelligenza umani, creato dal dottor Tenma - all'epoca capo del ministero della scienza - con le sembianze del proprio figlio rimasto vittima poco prima di un incidente mortale. In quanto sostituto del figlio morto, lo scienziato lo tratta inizialmente come tale ma poi si rende conto che un robot non pu\u00f2 colmare il vuoto prodotto dalla scomparsa del vero figlio, tanto pi\u00f9 che Astro non pu\u00f2 crescere. Deluso, Tenma lo vende al proprietario di un circo ma, dopo qualche tempo, il nuovo capo del ministero della scienza s'accorge casualmente del robot mentre questi si esibisce durante uno spettacolo e lo convince a seguirlo e, dopo averlo preso con s\u00e9, ne diviene tutore legale. Avendo poteri e capacit\u00e0 superiori a quelli della media umana, Astro diviene un difensore della giustizia contro la criminalit\u00e0 e i mali del mondo; la maggior parte dei suoi avversari sono esseri umani che odiano gli esseri meccanici, robot impazziti oppure invasori alieni. Finisce cos\u00ec con l'acquisire una famiglia di robot, frequentare la scuola come un bambino vero e lottare contro molti nemici per difendere la Terra.\nGenesi del personaggio.\nTezuka concep\u00ec il personaggio come una semplice comparsa nella storia \"Atom Taishi\" che venne pubblicata sulla rivista \"Shonen\" nell'aprile del 1951 ma poi gli venne l'idea di una serie incentrata sul personaggio. Il personaggio nacque con l'intenzione di creare un Pinocchio del ventunesimo secolo che fosse quindi robotico e non un burattino di legno e, al contrario di Pinocchio, doveva essere vicino alla perfezione, dotato di emotivit\u00e0 e in grado di capire perfettamente gli esseri umani.\nPoteri e abilit\u00e0.\nAstro Boy \u00e8 un automa dotato di varie capacit\u00e0, nonch\u00e9 di potenti armi che lo aiutano a sconfiggere i propri avversari. Il robot \u00e8 in grado di tradurre un enorme numero di lingue, ha una forza equivalente a quella di 100.000 cavalli, \u00e8 in grado di volare grazie alla dotazione di jet integrati nelle sue braccia e nelle sue gambe, ha un senso dell'udito amplificato, \u00e8 dotato di mitragliatrici integrate nel corpo, elevata resistenza fisica, un cervello elettronico, cannoni laser nelle braccia, pistole laser nelle dita, occhi dotati di vista raggi x, un cuore elettronico che pu\u00f2 comprendere le cattive intenzioni di una persona.\nMedia.\nManga.\nIl personaggio esord\u00ec come comprimario nella serie \"Captain Atom\" (\"Atom Taishi\"), edita in Giappone dal 1951 al 1952; successivamente divenne protagonista nella serie \"ASTRO BOY\", pubblicata dal 1952 al 1968 di 23 volumi. \nPer i cinquant'anni del personaggio venne pubblicata nel 2003 una terza serie, , in tre volumi realizzati da Akira Himekawa e pubblicato in Italia da Planet Manga.\nSerie televisiva live-action.\nNel 1959 venne creata \"Astro Boy\", serie televisiva in live action e primo adattamento televisivo del manga.\nSerie televisive anime.\n\"Astro Boy\" (1963).\nLa prima serie anime venne prodotta nel 1963 dalla Mushi Production, storico studio d'animazione di Osamu Tezuka. La serie, in bianco e nero, rivoluzion\u00f2 il mondo dell'animazione giapponese e viene oggi considerata il primo esempio di anime della storia in quanto fu la prima ad avere le tipiche caratteristiche che avrebbero poi distinto questo tipo di produzioni tipicamente nipponiche. La serie venne premiata sulla Fuji TV lo stesso anno e divenne la prima serie d'animazione giapponese a godere di una grande popolarit\u00e0. Divisa in quattro stagioni e composta da un totale di 193 episodi, l'ultimo dei quali trasmesso nel 1966, \n\"Astro Boy\" (1980).\nDalla serie del 1963 fu tratto un remake a colori nel 1980.\n\"Astro Boy\" (2003).\nUna nuova serie di 50 episodi venne prodotta nel 2003 e trasmessa da Animax. Un trailer giapponese in tecnica IMAX, prodotto nel 2005, basato sull'anime del 2003, dal titolo \"Astro Boy vs IGZA\", fu mostrato solo in Giappone.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Astro Boy\" si \u00e8 classificata al 39\u00ba posto.\nPremi e riconoscimenti.\nLa rivista \"Empire\" lo ha inserito al quarantatreesimo posto nella lista dei \"50 pi\u00f9 grandi personaggi della storia del fumetto\", lista nella quale Astro Boy risulta essere l'unico personaggio di un manga ad apparire.\nChris Mackenzie del sito IGN inser\u00ec il personaggio di Astro Boy al n. 2 nella lista dei migliori personaggi di anime della storia.\nThomas Zoth inser\u00ec il personaggio di Astro Boy nella lista delle \"10 pi\u00f9 grandi icone della storia dell'anime\", definendolo il primo grande eroe moderno di un cartone animato giapponese, sia sulla pagina stampata che alla televisione.\nNel 2014 IGN lo posizion\u00f2 quarto nella lista dei pi\u00f9 grandi personaggi mai apparsi in un anime."}
{"id": "616002", "revid": "34928", "url": "https://it.wikipedia.org/wiki?curid=616002", "title": "Leone di Barberia", "text": ""}
{"id": "616003", "revid": "125711023", "url": "https://it.wikipedia.org/wiki?curid=616003", "title": "Andrea Carmine De Simone", "text": "Biografia.\nHa ricoperto numerosi incarichi pubblici: Rappresentante degli studenti nel Consiglio di Amministrazione dell'Universit\u00e0 degli Studi di Salerno nel 1976 - Consigliere Comunale a Montoro nel 1975 e nel 1985 - Consigliere Comunale a Pellezzano nel 1995 - Nel 1989 \u00e8 Presidente della Provincia di Salerno - Deputato al Parlamento nel 1992 - Europarlamentare, prima dello scioglimento della III legislatura europea, nel 1994 - Consigliere Regionale della Campania dal 1995 al 2005 - Assessore Regionale nel 1999 - Senatore della Repubblica nel 2006 - Presidente del Parco Regionale del Sarno nel 2008.\nSi occupa di editoria: ha pubblicato \"La Cipolla Ramata nelle Ricette del Cuore\" - \"Incanto di Natale\" - \"Pablo Neruda e le lacrime del compagno Alicata\" - \"Ritratto d'amore per la politica e per Salerno\"-\nE' sposato con Daniela Pastore ed ha tre figli gemelli: Pietro Andrea, Serena Martina e Federico Domenico.\nVive a Salerno."}
{"id": "616005", "revid": "438678", "url": "https://it.wikipedia.org/wiki?curid=616005", "title": "SKOS", "text": "SKOS \u00e8 l'acronimo di Simple Knowledge Organisation System ed \u00e8 una famiglia di linguaggi formali creata per rappresentare glossari, classificazioni, tassonomie e qualsiasi tipo di vocabolario strutturato. SKOS si basa su RDF e RDFS e il suo obiettivo principale \u00e8 di consentire una facile pubblicazione di vocabolari strutturati per il Semantic Web.\nSKOS \u00e8 progettato come una famiglia di linguaggi modulari ed estensibili. Il suo uso e la sua implementazione dovrebbe essere il pi\u00f9 semplice possibile.\nStoria.\nProgetto DESIRE II (1997-2000).\nL'antenato pi\u00f9 diretto di SKOS \u00e8 stato il lavoro del Thesaurus RDF intrapreso nella seconda fase del progetto EU DESIRE. Motivato dalla necessit\u00e0 di migliorare l'interfaccia utente e l'usabilit\u00e0 della navigazione e della ricerca multi-servizio, stato prodotto un vocabolario RDF di base per i thesauri. Come notato pi\u00f9 avanti nel piano di lavoro SWAD-Europe, il lavoro DESIRE \u00e8 stato adottato e ulteriormente sviluppato nei progetti SOSIG e LIMBER. Una versione dell'implementazione DESIRE/SOSIG \u00e8 stata descritta nel seminario QL'98 del W3C, motivando i primi lavori sulle regole RDF e sui linguaggi di query: A Query and Inference Service for RDF.\nLIMBER (1999-2001).\nSKOS si \u00e8 basato sui risultati del progetto LIMBER (Language Independent Metadata Browsing of European Resources) finanziato dalla Comunit\u00e0 europea e parte del programma Information Society Technologies. Nel progetto LIMBER CCLRC ha sviluppato ulteriormente un formato di interscambio del thesaurus RDF che \u00e8 stato dimostrato sull'European Language Social Science Thesaurus (ELSST) presso l'archivio dati del Regno Unito come versione multilingue del thesaurus elettronico di scienze umane e sociali (HASSET) che era stato progettato per essere utilizzato dal Consiglio degli archivi di dati delle scienze sociali europee CESSDA.\nSWAD-Europe (2002-2004).\nSKOS come iniziativa distinta \u00e8 iniziata nel progetto SWAD-Europe, riunendo partner di DESIRE, SOSIG (ILRT) e LIMBER (CCLRC) che avevano lavorato con versioni precedenti dello schema. \u00c8 stato sviluppato nel Thesaurus Activity Work Package, nel progetto Semantic Web Advanced Development for Europe (SWAD-Europe). SWAD-Europe \u00e8 stato finanziato dalla Comunit\u00e0 europea e fa parte del programma Tecnologie della societ\u00e0 dell'informazione. Il progetto \u00e8 stato progettato per supportare l'attivit\u00e0 Semantic Web del W3C attraverso la ricerca, i dimostratori e gli sforzi di sensibilizzazione condotti dai cinque partner del progetto, ERCIM, ILRT presso l'Universit\u00e0 di Bristol, HP Labs, CCLRCe Stilo. La prima versione di SKOS Core e SKOS Mapping sono state pubblicate alla fine del 2003, insieme ad altri risultati sulla codifica RDF dei thesauri multilingue e sulla mappatura del thesaurus.\nAttivit\u00e0 sul web semantico (2004-2005).\nDopo la conclusione di SWAD-Europe, lo sforzo di SKOS \u00e8 stato sostenuto dall'attivit\u00e0 sul web semantico del W3C nel quadro del gruppo di lavoro sulle migliori pratiche e sull'implementazione. Durante questo periodo, l'attenzione \u00e8 stata posta sia sul consolidamento di SKOS Core, sia sullo sviluppo di linee guida pratiche per il porting e la pubblicazione dei thesauri per il Web semantico.\nSviluppo come Raccomandazione W3C (2006-2009).\nI principali documenti pubblicati da SKOS - la SKOS Core Guide, la SKOS Core Vocabulary Specification, e la Quick Guide to Publishing a Thesaurus on the Semantic Web - sono stati sviluppati attraverso il processo W3C Working Draft. I principali redattori di SKOS erano Alistair Miles, inizialmente Dan Brickley e Sean Bechhofer.\nIl Semantic Web Deployment Working Group, istituito per due anni (maggio 2006 - aprile 2008), ha inserito il suo statuto per spingere SKOS in avanti nel percorso di raccomandazione del W3C. La roadmap prevedeva SKOS come Candidate Raccomandazione entro la fine del 2007 e come Proposta di Raccomandazione nel primo trimestre del 2008. I problemi principali da risolvere erano la determinazione del suo preciso ambito di utilizzo e la sua articolazione con altri linguaggi e standard RDF utilizzati in biblioteche (come Dublin Core).\nLiberatoria (2009).\nIl 18 agosto 2009, il W3C ha rilasciato il nuovo standard che crea un ponte tra il mondo dei sistemi di organizzazione della conoscenza - inclusi thesauri, classificazioni, titoli degli argomenti, tassonomie e folksonomie - e la comunit\u00e0 dei dati collegati, portando vantaggi a entrambi. Biblioteche, musei, giornali, portali governativi, imprese, applicazioni di social networking e altre comunit\u00e0 che gestiscono vaste raccolte di libri, manufatti storici, notizie, glossari aziendali, voci di blog e altri elementi possono ora utilizzare SKOS per sfruttare il potere dei dati collegati.\nVista storica dei componenti.\nSKOS \u00e8 stato originariamente progettato come una famiglia di linguaggi modulare ed estensibile, organizzata come SKOS Core, SKOS Mapping, SKOS Extensions e un Metamodel. L'intera specifica \u00e8 ora completa all'interno dello spazio dei nomi http://www.w3.org/2004/02/skos/core#.\nPanoramica.\nOltre al riferimento stesso, lo SKOS Primer (una nota del gruppo di lavoro del W3C) riassume il Simple Knowledge Organization System.\nLo SKOS definisce le classi e le propriet\u00e0 sufficienti per rappresentare le caratteristiche comuni trovate in un thesaurus standard. Si basa su una visione del vocabolario incentrata sui concetti, in cui gli oggetti primitivi non sono termini, ma nozioni astratte rappresentate da termini. Ogni concetto SKOS \u00e8 definito come una risorsa RDF. Ogni concetto pu\u00f2 avere propriet\u00e0 RDF allegate, tra cui:\nI concetti possono essere organizzati in gerarchie utilizzando relazioni pi\u00f9 ampie-ristrette o collegati da relazioni non gerarchiche (associative). I concetti possono essere raccolti in schemi concettuali, per fornire insiemi di concetti coerenti e strutturati, che rappresentano tutto o parte di un vocabolario controllato.\nCategorie di elementi.\nLe principali categorie di elementi di SKOS sono concetti, etichette, notazioni, documentazione, relazioni semantiche, propriet\u00e0 di mappatura e raccolte. Gli elementi associati sono elencati nella tabella seguente.\nConcetti.\nIl vocabolario SKOS si basa su concetti. I concetti sono le unit\u00e0 di pensiero - idee, significati o oggetti ed eventi (istanze o categorie) - che sono alla base di molti sistemi di organizzazione della conoscenza. In quanto tali, i concetti esistono nella mente come entit\u00e0 astratte indipendenti dai termini usati per etichettarli. In SKOS, un codice_1(basato sul OWL codice_2) viene utilizzato per rappresentare elementi in un sistema di organizzazione della conoscenza (termini, idee, significati, ecc.) O nella struttura concettuale o organizzativa di tale sistema.\nA codice_3\u00e8 analogo a un vocabolario, un thesaurus o un altro modo di organizzare i concetti. SKOS non vincola un concetto ad essere all'interno di uno schema particolare, n\u00e9 fornisce alcun modo per dichiarare uno schema completo - non c'\u00e8 modo di dire che lo schema consiste solo di alcuni membri. Un topConcept \u00e8 (uno dei) i concetti superiori in uno schema gerarchico.\nEtichette e notazioni.\nOgni SKOS codice_4\u00e8 una stringa di caratteri Unicode, opzionalmente con tag di linguaggio, associati a un concetto. Il codice_5\u00e8 la stringa preferita leggibile (al massimo uno per tag di linguaggio), mentre codice_6pu\u00f2 essere utilizzato per le stringhe alternative, e codice_7pu\u00f2 essere utilizzato per le stringhe che sono utili al socio, ma non significava per gli esseri umani da leggere.\nUno SKOS codice_8\u00e8 simile a un'etichetta, ma questa stringa letterale ha un tipo di dati, come integer, float o date; il tipo di dati pu\u00f2 anche essere composto. La notazione \u00e8 utile per codici di classificazione e altre stringhe non riconoscibili come parole.\nDocumentazione.\nLe propriet\u00e0 Documentation o Note forniscono informazioni di base sui concetti SKOS. Tutti i concetti sono considerati un tipo di codice_9; forniscono solo tipi di informazioni pi\u00f9 specifici. La propriet\u00e0 codice_10, ad esempio, dovrebbe contenere una descrizione completa della risorsa oggetto. Se lo si desidera, \u00e8 possibile definire tipi di note pi\u00f9 specifici in un'estensione SKOS. Una query per codice_11otterr\u00e0 tutte le note su , comprese le definizioni, gli esempi e l'ambito, la storia e il cambiamento e la documentazione editoriale.\nOgnuna di queste propriet\u00e0 della documentazione SKOS pu\u00f2 fare riferimento a diversi tipi di oggetto: un letterale (ad esempio, una stringa); un nodo risorsa che ha le sue propriet\u00e0; o un riferimento a un altro documento, ad esempio utilizzando un URI. Ci\u00f2 consente alla documentazione di avere i propri metadati, come il creatore e la data di creazione.\nUna guida specifica sulle propriet\u00e0 della documentazione SKOS pu\u00f2 essere trovata nelle SKOS Primer Documentary Notes.\nRelazioni semantiche.\nLe relazioni semantiche SKOS hanno lo scopo di fornire modi per dichiarare le relazioni tra concetti all'interno di uno schema concettuale. Sebbene non vi siano restrizioni che ne precludano l'uso con due concetti da schemi separati, ci\u00f2 \u00e8 sconsigliato perch\u00e9 \u00e8 probabile che esageri ci\u00f2 che si pu\u00f2 sapere sui due schemi e forse li colleghi in modo inappropriato.\nLa propriet\u00e0 codice_12crea semplicemente una relazione di associazione tra due concetti; nessuna relazione gerarchica o generica \u00e8 implicita. Le propriet\u00e0 codice_13e codice_14vengono utilizzate per affermare un collegamento gerarchico diretto tra due concetti. Il significato pu\u00f2 essere inaspettato; la relazione codice_15significa che A ha un concetto pi\u00f9 ampio chiamato B, quindi B \u00e8 pi\u00f9 ampio di A. Narrower segue lo stesso schema.\nMentre il lettore occasionale potrebbe aspettarsi propriet\u00e0 transitive pi\u00f9 ampie e pi\u00f9 strette, SKOS non le dichiara come tali. Piuttosto, le propriet\u00e0 codice_16e codice_17sono definite come super-propriet\u00e0 transitive di pi\u00f9 ampio e pi\u00f9 stretto. Queste super-propriet\u00e0 (per convenzione) non vengono utilizzate nelle istruzioni SKOS dichiarative. Invece, quando una relazione pi\u00f9 ampia o pi\u00f9 stretta \u00e8 usata in una tripla, vale anche la corrispondente super-propriet\u00e0 transitiva; e le relazioni transitive possono essere inferite (e interrogate) usando queste super-propriet\u00e0.\nMappatura.\nLe propriet\u00e0 di mappatura SKOS hanno lo scopo di esprimere la corrispondenza (esatta o fuzzy) di concetti da uno schema concettuale a un altro e per convenzione vengono utilizzate solo per connettere concetti da schemi diversi. I concetti codice_18, codice_19e codice_20sono convenienti, con lo stesso significato che le propriet\u00e0 semantiche codice_12, codice_13e codice_14. (Vedere la sezione precedente per quanto riguarda i significati di pi\u00f9 ampio e pi\u00f9 stretto.)\nLa propriet\u00e0 codice_18crea una semplice relazione associativa tra due concetti. Quando i concetti sono cos\u00ec strettamente correlati da poter essere generalmente usati in modo intercambiabile, codice_25\u00e8 la propriet\u00e0 appropriata (le codice_25relazioni sono transitive, a differenza di qualsiasi altra relazione Match). La codice_27propriet\u00e0 che indica concetti che solo a volte possono essere usati in modo intercambiabile, quindi non \u00e8 una propriet\u00e0 transitiva.\nRaccolte di concetti.\nLe raccolte di concetti (codice_28, codice_29) sono gruppi etichettati e/o ordinati (codice_29) di concetti SKOS. Le raccolte possono essere nidificate e possono avere URI definiti o meno (operazione nota come nodo vuoto). N\u00e9 uno SKOS codice_1n\u00e9 un codice_3pu\u00f2 essere una Collezione, n\u00e9 viceversa; e le relazioni semantiche SKOS possono essere utilizzate solo con un concetto (non una raccolta). Gli elementi di una Collezione non possono essere collegati ad altri SKOS Concepts tramite il nodo Collezione; le relazioni individuali devono essere definite per ogni Concetto nella Collezione.\nComunit\u00e0 e partecipazione.\nTutto il lavoro di sviluppo viene svolto tramite la mailing list che \u00e8 una mailing list completamente aperta e archiviata pubblicamente dedicata alla discussione di questioni relative ai sistemi di organizzazione della conoscenza, al recupero delle informazioni e al Web semantico. Chiunque pu\u00f2 partecipare in modo informale allo sviluppo di SKOS unendosi alle discussioni su public-esw-thes@w3.org - la partecipazione informale \u00e8 accolta calorosamente. Chiunque lavori per un'organizzazione membro del W3C pu\u00f2 partecipare formalmente al processo di sviluppo unendosi al Semantic Web Deployment Working Group - questo d\u00e0 diritto alle persone di modificare le specifiche e di votare sulle decisioni di pubblicazione.\nDati.\nSono disponibili fonti di dati SKOS pubblicamente disponibili.\nRapporti con altri standard.\nMetamodel.\nIl metamodello SKOS \u00e8 ampiamente compatibile con il modello dati della ISO 25964-1 - Thesauri per il recupero delle informazioni. Questo modello di dati pu\u00f2 essere visualizzato e scaricato dal sito Web per ISO 25964. \nModello semantico degli elementi informativi di SKOS\nStandard del thesaurus.\nLo sviluppo di SKOS ha coinvolto esperti sia dell'RDF che della comunit\u00e0 delle biblioteche, e SKOS intende consentire una facile migrazione dei thesauri definiti da standard come NISO Z39.19 - 2005 o ISO 25964.\nAltri standard per il web semantico.\nSKOS ha lo scopo di fornire un modo per rendere disponibile un retaggio di schemi concettuali alle applicazioni del Web semantico, pi\u00f9 semplice del linguaggio ontologico pi\u00f9 complesso, OWL. OWL ha lo scopo di esprimere strutture concettuali complesse, che possono essere utilizzate per generare metadati ricchi e supportare strumenti di inferenza. Tuttavia, la creazione di ontologie web utili \u00e8 impegnativa in termini di competenza, impegno e costo. In molti casi, questo tipo di sforzo potrebbe essere superfluo o inadatto ai requisiti e SKOS potrebbe essere una scelta migliore. L'estensibilit\u00e0 di RDF rende possibile l'ulteriore incorporazione o estensione dei vocabolari SKOS in vocabolari pi\u00f9 complessi, comprese le ontologie OWL."}
{"id": "616006", "revid": "709565", "url": "https://it.wikipedia.org/wiki?curid=616006", "title": "Franco Iacono", "text": "\u00c8 stato eletto deputato europeo alle elezioni del 1989 per la lista del PSI. \u00c8 stato membro della Commissione per i trasporti e il turismo, della Delegazione per le relazioni con i paesi membri dell'ASEAN e la Repubblica di Corea (AIPO), della Commissione per l'energia, la ricerca e la tecnologia, della Commissione per la politica regionale, l'assetto territoriale e le relazioni con i poteri regionali e locali, della Delegazione alla Commissione parlamentare mista UE-Austria. \u00c8 stato anche sindaco di Forio nell'isola d'Ischia dal 1990 al 1991, consigliere comunale e regionale (ha ricoperto anche la carica di assessore ai trasporti) e Presidente della Provincia di Napoli.\nRiveste attualmente la carica di presidente dell'Ancem, Associazione Napoli Capitale Europea della Musica."}
{"id": "616007", "revid": "34928", "url": "https://it.wikipedia.org/wiki?curid=616007", "title": "Pitture rupestri", "text": ""}
{"id": "616008", "revid": "2166030", "url": "https://it.wikipedia.org/wiki?curid=616008", "title": "Sin\u0101n", "text": "Lavor\u00f2 per i sultani Solimano I, Selim II, e Murad III, e fu, nel corso di un periodo di cinquanta anni, responsabile per la costruzione o la supervisione di tutti gli edifici pi\u00f9 importanti dell'Impero Ottomano. \nPi\u00f9 di trecento furono le strutture accreditate a suo nome.\nBiografia.\nNato cristiano ortodosso, venne reclutato secondo la pratica del dev\u015firme nella regione anatolica di Cesarea in Cappadocia e portato a Istanbul per la formazione militare; successivamente entr\u00f2 a far parte del corpo dei giannizzeri. Partecip\u00f2 alle numerose campagne militari di espansione dell'impero ottomano, in particolare nell'artiglieria e nel genio. Prese parte alle spedizioni contro Belgrado, la Siria e l'Egitto, nel 1534 divenne ufficiale. Ebbe cos\u00ec l'opportunit\u00e0 di conoscere le realizzazioni architettoniche nell'Europa mediterranea e centro-orientale e nel Vicino Oriente.\nMembro della corte imperiale dal 1536, fu nominato architetto capo dell'impero (\"Mimarba\u015f\u0131\") nel 1539 dal sultano Solimano il Magnifico. Sin\u0101n conserver\u00e0 la carica anche sotto i due successori Selim II e Murad III.\nOpere.\nA Sin\u0101n sono attribuiti pi\u00f9 di 300 edifici, in tutto l'impero: moschee (spesso con il relativo complesso \u2013 \"k\u00fclliye\" - di edifici annessi), palazzi (\"saray\"), bagni pubblici (\"hamam\"), caravanserragli, mausolei (\"t\u00fcrbe\"), a cui vanno aggiunte altre opere di pubblica utilit\u00e0 come ponti ed acquedotti. Di alcune costruzioni, in particolare quelle lontane dalla regione della capitale, ha probabilmente fornito l'impostazione generale, lasciando l'esecuzione a suoi assistenti, come Davut A\u011fa, che alla sua morte gli succedette come architetto capo.\nNel 1536-37 costru\u00ec una moschea (\"H\u00fcsrev Pa\u015fa Camii\") ad Aleppo; nell'anno successivo la favorita del sultano Roxelana (\"Haseki H\u00fcrrem\") lo incaric\u00f2 di edificare un \"k\u00fclliye\" a Istanbul. Sempre in quel periodo partecip\u00f2 ad una spedizione militare in Moldavia ed in questo contesto gli \u00e8 attribuita sin da tempi antichi la costruzione della Fortezza di Tighina.\nFra i principali monumenti costruiti dopo la nomina ad architetto imperiale vanno ricordati:\n\u00c8 la prima moschea sultaniale progettata da Sin\u0101n e presenta aspetti fortemente innovativi. La cupola centrale \u00e8 rinforzata con semi-cupole sui quattro lati. La copertura \u00e8 sostenuta da quattro grandi pilastri ed \u00e8 completata con quattro piccole cupole agli angoli. L'interno della sala, quasi quadrata, \u00e8 particolarmente luminoso, grazie alle molteplici aperture (dalle finestre alla base delle cupole - 24 nella cupola centrale e 9 per ogni semicupola - a quelle nelle pareti) che lasciano entrare la luce. Un'innovazione furono anche le gallerie lungo le facciate laterali per nascondere i contrafforti.\nLa moschea \u00e8 preceduta da un grande cortile fiancheggiato da un porticato con cinque piccole cupole per lato, con al centro la fontana per le abluzioni, coperta da un'edicola sostenuta da otto colonne. Due minareti sono posti alle estremit\u00e0 del lato sul cortile.\nSono opera di Sin\u0101n pure le \"t\u00fcrbe\" di Mehmet (1543-44) e del Gran visir R\u00fcstem Pasci\u00e0 (1561) nel giardino adiacente.\nNotevole fu l'opera di Sin\u0101n per l'alimentazione idrica di Istanbul. Incaricato da Solimano verso il 1550 di soddisfare le crescenti esigenze di approvvigionamento della citt\u00e0, svilupp\u00f2 un sistema di captazione delle acque nella zona a nord di Istanbul chiamata Foresta di Belgrado, recuperando parzialmente l'antica rete romana. Le canalizzazioni del sistema idrico (denominato \"Kirk\u00e7esme\"), per circa 50\u00a0km, sono tuttora in uso. Gli acquedotti principali sono:\nRilevante opera di Sin\u0101n \u00e8 anche uno dei pi\u00f9 antichi bagni turchi di Istanbul, il \"S\u00fcleymaniye Hamam\", che sorge nel complesso della moschea di Solimano. Edificato nel 1557, \u00e8 tutt'oggi in funzione."}
{"id": "616009", "revid": "155634", "url": "https://it.wikipedia.org/wiki?curid=616009", "title": "Nereo Laroni", "text": "Biografia.\nDa giovane Laroni viene coinvolto in politica da Gianni De Michelis, assieme a Renato Nardi; in seguito viene eletto consecutivamente consigliere comunale del PSI per Venezia.\n\u00c8 stato eletto deputato europeo alle elezioni del 1989 per la lista del PSI. \u00c8 stato vicepresidente della Delegazione per le relazioni con la Jugoslavia e della Delegazione per le relazioni con i paesi del Mashrek; membro della Commissione per la giovent\u00f9, la cultura, l'istruzione, i mezzi di comunicazione e lo sport, della Commissione per lo sviluppo e la cooperazione, della nell'Assemblea paritetica della convenzione tra gli Stati dell'Africa, dei Caraibi e del Pacifico e la CEE (ACP-CEE), della Commissione per gli affari esteri e la sicurezza, della Commissione per l'energia, la ricerca e la tecnologia.\n\u00c8 stato sindaco di Venezia dal 1985 al 1987, assessore comunale alla Cultura nella giunta Casellati e consigliere regionale col Nuovo PSI.\nFu tra i principali promotori, assieme a promoter Zard, del famoso concerto dei Pink Floyd nel 1989 a Venezia.\nLaroni \u00e8 morto nel 2019, all'ospedale di Mestre, dov'era stato ricoverato per un intervento al cuore."}
{"id": "616022", "revid": "1305772", "url": "https://it.wikipedia.org/wiki?curid=616022", "title": "Luigi Vertemati", "text": "Biografia.\nDi famiglia operaia e operaio lui stesso, Luigi Vertemati, figlio del partigiano Vincenzo, lasci\u00f2 ventunenne la fabbrica per dedicarsi a tempo pieno alla politica come funzionario della Federazione del PSI di Milano, ricoprendo incarichi prima nella Federazione giovanile socialista, quindi negli Enti locali e nel mondo sindacale. Nel 1970 \u00e8 stato eletto segretario regionale lombardo del PSI e, dal 1972 al 1976, segretario della Federazione milanese: anni di crescita politica personale e per il partito. Alla carriera politica Vertemati presto affianc\u00f2 quella istituzionale: consigliere del nat\u00eco comune di Bernareggio dal 1964 fino al 1985, nel 1970 ne divenne Sindaco, incarico che lasci\u00f2 per diventare Consigliere Regionale della Lombardia nel 1972.\nPer tredici anni, dal 1976 al 1989, \u00e8 stato membro nella Giunta Regionale della Lombardia ricoprendo diverse cariche: dal 1976 al 1980 assessore al lavoro ed artigianato, dal 1980 al 1983 all'urbanistica, dal 1983 al 1985 Vice Presidente della Giunta Regionale e assessore al lavoro. Infine, dal 1985 al 1989, \u00e8 stato il primo assessore all'ecologia e all'ambiente della Regione Lombardia, periodo in cui ha ricoperto anche la carica di Vice Presidente del nuovo Consiglio Nazionale dell\u2019Ambiente.\n\u00c8 stato eletto deputato europeo alle elezioni del 1989 nella lista del PSI. Durante la legislatura, \u00e8 stato vicepresidente della Delegazione alla Commissione parlamentare mista CE-Malta, membro della Commissione per i bilanci, della Delegazione per le relazioni con la Repubblica popolare cinese e della Commissione per la protezione dell'ambiente, la sanit\u00e0 pubblica e la tutela dei consumatori.\n\u00c8 stato relatore di una delle pi\u00f9 importanti e controverse (record di emendamenti per l'epoca) leggi comunitarie in materia ambientale: la direttiva 94/62/EC sugli imballaggi e rifiuti connessi.\nIn piena Mani pulite venne richiamato alla guida del PSI milanese, nel tentativo di risollevare le sorti di un partito in rapida dissoluzione. Il crollo elettorale del PSI, nel quale Vertemati coerentemente scelse di continuare la militanza, ne compromise la carriera istituzionale senza per\u00f2 scalfirne la passione politica: fino in fondo \u00e8 stato fervido animatore delle diverse anime che il Socialismo Italiano ha incarnato dopo la scomparsa del PSI, sempre nel fermo tentativo di riaggregare la diaspora del dopo-tangentopoli. Si e spento nel 2012 al termine di una lunga malattia."}
{"id": "616024", "revid": "923991", "url": "https://it.wikipedia.org/wiki?curid=616024", "title": "Gabriele Panizzi", "text": "Dal 1952 al 1962 ha militato nel Movimento di Comunit\u00e0 a Terracina,\nDal 1984 al 1985 fu presidente della regione Lazio.\n\u00c8 subentrato al Parlamento europeo nel maggio 1994 dopo essere stato candidato alle elezioni del 1989 per la lista del PSI."}
{"id": "616026", "revid": "76929337", "url": "https://it.wikipedia.org/wiki?curid=616026", "title": "Adelaide Aglietta", "text": ""}
{"id": "616027", "revid": "21612", "url": "https://it.wikipedia.org/wiki?curid=616027", "title": "L'homme arm\u00e8", "text": ""}
{"id": "616031", "revid": "106456", "url": "https://it.wikipedia.org/wiki?curid=616031", "title": "Maria Adelaide Aglietta", "text": "Biografia.\nTorinese di Cavoretto, sposa un dirigente di azienda, Marco Rocca, con il quale ha due figlie. Nel 1974 inizia a militare nel Partito Radicale impegnandosi nella campagna per il NO al referendum per l'abrogazione della legge sul divorzio e si separa dal marito, cui vengono affidate le figlie. Dopo la vittoria divorzista, fonda il Centro d'informazione sulla sterilizzazione e sull'aborto di Torino e porta avanti la battaglia per la legalizzazione dell'aborto.\nIl 4 novembre 1976 nel corso del 17\u00ba congresso viene eletta segretaria del Partito Radicale, divenendo cos\u00ec la prima donna in Italia a ricoprire la carica di segretaria di un partito politico. In quell'anno, promuove, insieme a Lotta Continua, e porta a termine la raccolta di firme degli \"otto referendum contro il regime\", di cui due, finanziamento pubblico ai partiti e legge Reale, andranno in votazione l'anno successivo. Durante il primo anno della segreteria s'impegna nel suo pi\u00f9 difficile sciopero della fame, durato 73 giorni, per il rispetto della riforma carceraria, contro l'insediamento delle carceri speciali.\nNel 1978 viene sorteggiata, dopo il rifiuto di quasi cento cittadini, quale giurato popolare nel primo processo intentato in Italia ai capi storici delle Brigate Rosse e consente con la sua accettazione, nonostante le minacce di morte ricevute, la formazione della giuria e la tenuta del processo. Su questa esperienza scriver\u00e0 anche un libro, \"Diario di una giurata popolare al processo delle Brigate Rosse\". Nel 1979 viene eletta alla Camera nelle liste del Partito Radicale e diviene presidente del gruppo radicale. \u00c8 protagonista insieme al suo gruppo di una dura battaglia parlamentare ostruzionistica sulle leggi d'emergenza. Viene rieletta nel corso delle elezioni del 1983 restando in carica sino al 1985, quando si dimette per permettere la rotazione.\nViene rieletta nel 1987. In questi anni si impegna con sistematicit\u00e0 sul problema carcerario, a fianco dei detenuti e in particolare dei detenuti politici, sostenendone gli scioperi della fame e le lotte nonviolente, dando un contributo determinante al superamento del regime delle carceri speciali. Sempre in questo periodo segue e coordina la campagna del Partito Radicale fino alla vittoria definitiva in Cassazione sul caso giudiziario di Enzo Tortora, il cui impegno coerente e profondo fa esplodere il problema delle gravissime deviazioni del sistema giudiziario italiano e ne fa il simbolo della lotta per una \"giustizia giusta\".\nNel 1988 \u00e8 eletta in una lista unitaria di Verdi, Radicali e Ambientalisti al Consiglio comunale di Trieste. \u00c8 tra le persone che fondano i Verdi Arcobaleno. Dopo il rifiuto opposto dalle Liste Verdi a presentare una lista unitaria e aperta alle elezioni europee del 1989, si candida nelle liste dei Verdi Arcobaleno che ottengono due seggi. \u00c8 eletta nella circoscrizione del Nord-Est. Opta per l'impegno pieno al Parlamento europeo dimettendosi dal parlamento nazionale e dal Consiglio comunale di Trieste. Nel Parlamento europeo \u00e8 membro titolare nella Commissione Affari Esteri e Sicurezza, nella Commissione Affari Istituzionali e nella Sottocommissione Diritti dell'Uomo.\nViene riconfermata nel 1994, per le liste Verdi. \u00c8 stata presidente della delegazione per le relazioni con la Bulgaria, la Romania e l'Albania e del Gruppo Verde al Parlamento europeo; membro della Commissione per le relazioni economiche esterne, della Commissione per gli affari istituzionali, della Commissione per gli affari esteri e la sicurezza, della Delegazione per le relazioni con le Repubbliche di Jugoslavia, della Commissione per il regolamento, la verifica dei poteri e le immunit\u00e0, della Sottocommissione per i diritti dell'uomo, della Delegazione per le relazioni con la Repubblica popolare cinese.\nMalata di tumore al seno, muore nel 2000 dopo lunga malattia. Le sue spoglie riposano nel Cimitero monumentale di Torino.\nOmaggi.\nIl 20 maggio 2013 il Comune di Fossano ha intitolato una via ad Adelaide Aglietta, mentre il 13 luglio 2013 il Comune di Torino le ha intitolato una strada davanti al carcere \"Lorusso e Cotugno\", per ricordare il suo impegno politico sulla Giustizia. A Roma, con delibera n. 247 del 22 luglio 2015, le \u00e8 stata intitolata una via di nuova realizzazione parallela a via di Pietralata, nei pressi della Stazione Tiburtina (Municipio IV)."}
{"id": "616032", "revid": "94080", "url": "https://it.wikipedia.org/wiki?curid=616032", "title": "Arcangelo Cavazzutti", "text": ""}
{"id": "616033", "revid": "484362", "url": "https://it.wikipedia.org/wiki?curid=616033", "title": "Giove Versore", "text": "Giove versore \u00e8 il nome osco-italico della divinit\u00e0 greca \"Zeus Trophaios\", letteralmente \"che fa voltare gli eserciti\". \nTestimonianze.\nLa presenza di questo epiteto \u00e8 attestata nella colonia magnogreca di \"hipponion\", oggi Vibo Valentia, intorno alla fine del IV o agli inizi del III secolo a.C. ed \u00e8 mutuata da una laminetta di forma rettangolare allungata in bronzo (o rame; non se ne ha la certezza perch\u00e9 il documento, di cui pure esiste una fotografia, \u00e8 oggi scomparso) su cui \u00e8 incisa un'iscrizione in alfabeto latino: \nLa lamina presenta due fori quadrangolari alle sue estremit\u00e0 cos\u00ec da lasciare intendere di essere affissa ad un altare e prescrivere il sacrificio di un toro a tale divinit\u00e0.\nSe la datazione, basata su criteri paleografici, \u00e8 valida, si pu\u00f2 considerare che in una situazione di particolare difficolt\u00e0 per gli abitanti della citt\u00e0 sia stato innalzato un altare ed organizzato il rito sacrificale. Tra il IV ed il III secolo Hipponion \u00e8 occupata dai Bruzi e proprio in quegli anni si possono inserire gli interventi militari di condottieri greci, Alessandro il Molosso o Pirro, nel tentativo di riconquistare alla grecit\u00e0 le citt\u00e0 dell'Italia meridionale."}
{"id": "616035", "revid": "729019", "url": "https://it.wikipedia.org/wiki?curid=616035", "title": "Gianfranco Amendola", "text": "Biografia.\nNato a Roma l'8 aprile 1942. Laureato in Giurisprudenza presso la facolt\u00e0 di legge dell'universit\u00e0 \"La Sapienza\" di Roma. \u00c8 sposato e padre di due figli.\n\u00c8 stato eletto deputato europeo alle elezioni del 1989 per la lista dei Verdi. \u00c8 stato vicepresidente della Commissione per la protezione dell'ambiente, la sanit\u00e0 pubblica e la tutela dei consumatori; membro della Delegazione per le relazioni con i paesi membri dell'ASEAN e la Repubblica di Corea (AIPO) e della Delegazione per le relazioni con l'Australia e la Nuova Zelanda.\n\u00c8 stato inoltre Consigliere comunale di Roma sempre per i Verdi.\n\u00c8 stato procuratore aggiunto alla Procura della Repubblica di Roma occupandosi principalmente di reati ambientali. Tra le sue inchieste pi\u00f9 note e recenti ricordiamo quella su Radio Vaticana e sulla malasanit\u00e0 romana (in particolare sugli ospedali San Camillo-Forlanini e Policlinico Umberto I). Autore di numerosi libri in materia di legislazione penale ambientale (tra cui il best seller \"In nome del popolo inquinato\" i cui diritti d'autore sono stati interamente ceduti a Legambiente), \u00e8 stato membro dei direttivi di Legambiente, WWF e Italia Nostra.\nDall'ottobre 2008 \u00e8 stato nominato Procuratore della Repubblica di Civitavecchia, mentre dallo stesso anno collabora con la Fondazione UniVerde di Alfonso Pecoraro Scanio.\nSuona la batteria in un gruppo musicale composto di magistrati e avvocati denominato \"Dura Lex\"."}
{"id": "616038", "revid": "1573940", "url": "https://it.wikipedia.org/wiki?curid=616038", "title": "Kaoani", "text": "Un kaoani, termine derivato dal e , \u00e8 una piccola emoticon animata che solitamente rimbalza su e gi\u00f9 come se fluttuasse. Il kaoani viene dal Giappone ed \u00e8 conosciuto anche come \"puff\", \"anime blob\", \"anikao\" o \"anime emoticon\". Sulla rete se ne trovano di tutti i tipi, ma quelli tradizionali sono normalmente di colore bianco. Sono raffigurati mentre compiono tantissime azioni, dal ridere o dal piangere allo stirare o al mangiare.\nIl tipo di file del \"kaoani\" \u00e8 sempre GIF, poich\u00e9 supporta le animazioni.&lt;br&gt;\nI kaoani sono molto usati in forum, siti, chat, profili, blog ecc."}
{"id": "616039", "revid": "1876278", "url": "https://it.wikipedia.org/wiki?curid=616039", "title": "Enrico Falqui (paesaggista)", "text": "Biografia.\nPaesaggista, \u00e8 professore associato in pianificazione ambientale e progettazione del paesaggio presso il dipartimento di Architettura di Firenze. \u00c8 attualmente vicedirettore del laboratorio di ricerca Landscape Design Lab presso il medesimo dipartimento. Dal 2014 al 2017 ha promosso il programma di conferenze internazionali Open session on Landscape per conto del Dipartimento di Architettura di Firenze.\n\u00c8 membro di numerose organizzazioni scientifiche internazionali quali ECLAS, ICOMOS, Landscape Learn Enterprise of London e anche direttore di alcune collane di libri quali \"Terre e Paesaggi di confine\" della casa editrice Edizioni ETS di Pisa e della collana \"Maestri del Paesaggio\" della edizioni Libria, Roma. \u00c8 attualmente direttore di NIP Magazine bimestrale online di Architettura del Paesaggio e Progettazione urbana Edizioni ETS, Pisa.\nNel 1985 diviene Consigliere regionale della Toscana per la Lista Verde. \u00c8 stato eletto deputato europeo alle elezioni del 1989 per la lista dei Verdi. \u00c8 stato membro della Commissione per l'agricoltura, la pesca e lo sviluppo rurale, della Delegazione per le relazioni con il Giappone, della Commissione per le petizioni e della Delegazione per le relazioni con i paesi dell'Asia del Sud e l'Associazione per la cooperazione regionale dell'Asia del Sud (SAARC).\nAlle elezioni politiche del 1994 viene eletto senatore per i Progressisti nel collegio uninominale di Sesto Fiorentino, aderendo poi al gruppo Verdi-La Rete."}
{"id": "616044", "revid": "110157", "url": "https://it.wikipedia.org/wiki?curid=616044", "title": "Aaron Carter (album)", "text": "Aaron Carter \u00e8 l'omonimo album di debutto del cantante statunitense Aaron Carter, pubblicato nel dicembre 1997.\nIl disco \u00e8 stato ripubblicato l'anno dopo con una nuova canzone ed un remix. La prima versione, ormai molto rara, includeva un poster ed una penna con scritto \"I Love Aaron\" (di colore rosso, giallo, verde o blu).\nAltre Versioni.\nLa versione giapponese dell'album include dei brani bonus:\nLa versione canadese ha una cover diversa e include un poster (diverso da quello della versione tedesca) e ha le stesse tracce ma senza l'introduzione.\nErano disponibile anche edizioni limitate, con le quali c'erano in omaggio cards, figurine e delle tracce bonus come:"}
{"id": "616046", "revid": "1876278", "url": "https://it.wikipedia.org/wiki?curid=616046", "title": "Virginio Bettini", "text": "Biografia.\nLaureato all'Universit\u00e0 statale di Milano nel 1967 con una tesi di geografia, in questo periodo inizia a maturare la vocazione ambientalista.\nNel 1971 \u00e8 tra i principali promotori della rivista \"Ecologia\", di cui \u00e8 anche direttore e che viene chiusa dopo 11 numeri nel 1973. Sempre nel 1971 \u00e8 chiamato ad insegnare ecologia nel nascente corso di laurea in urbanistica allo IUAV di Venezia.\nCollabora con alcuni dei principali attivisti nel campo dell'ecologia, tra i quali il biologo americano Barry Commoner con cui nel 1976 scrive \"Ecologia e lotte sociali\". In questa fase collabora anche con la rivista \"Sapere\", che sotto la direzione di Giulio Maccacaro offre spazio alle tematiche ecologiste.\nMarxista, \u00e8 stato impegnato nelle principali battaglie ecologiste del periodo: insieme a Commoner and\u00f2 in Vietnam per denunciare la devastazione della guerra chimica statunitense. Prese parte al movimento antinucleare e alle lotte di Medicina Democratica per il diritto alla salute.\nAttivit\u00e0 politica.\n\u00c8 subentrato al Parlamento europeo nell'ottobre 1989 dopo essere stato candidato alle elezioni del 1989 per la lista dei Verdi Arcobaleno. \u00c8 stato vicepresidente della delegazione per le relazioni con la Repubblica popolare cinese, membro della Commissione per l'energia, la ricerca e la tecnologia e della Commissione per la politica regionale, l'assetto territoriale e le relazioni con i poteri regionali e locali.\nNel 2001 si \u00e8 candidato al Senato nella circoscrizione di Busto Arsizio tra le file del PRC: ha ottenuto il 4,6% dei voti e non risulta eletto."}
{"id": "616047", "revid": "1408685", "url": "https://it.wikipedia.org/wiki?curid=616047", "title": "Dialetto finalese", "text": "Il finalese (\"finar\u00ecn\") \u00e8 una variet\u00e0 della lingua ligure parlata in Provincia di Savona, approssimativamente nei comuni di Finale Ligure, Calice Ligure, Rialto, Orco Feglino e Vezzi Portio. \u00c8 ascritto al gruppo dialettale centro-occidentale del ligure.\nA differenza di altre zone della regione, il territorio che un tempo era noto come Marchesato del Finale, rimase a lungo indipendente dalla Repubblica di Genova e pertanto anche la parlata locale mantenne o svilupp\u00f2 alcune peculiarit\u00e0 che ancora oggi la differenziano da quelle limitrofe.\nNorme di pronuncia.\nLa grafia normalizzata sotto riportata \u00e8 quella concordata nel Convegno di Sanremo del 10-12 ottobre 1976 promosso dalla \"Consulta Ligure delle Associazioni Culturali\" e dall\"'Istituto di glottologia dell'Universit\u00e0 di Genova\"."}
{"id": "616048", "revid": "1851848", "url": "https://it.wikipedia.org/wiki?curid=616048", "title": "Massimo Agostini", "text": "Carriera.\nGiocatore.\nHa iniziato la sua carriera professionistica tra le file del , con cui colleziona 78 presenze segnando 19 reti, di cui 13 nella sola stagione 1985-1986 e molte d'astuzia, che gli fecero guadagnare il soprannome di \"Condor\" che lo accompagner\u00e0 per tutta la carriera. Viene cos\u00ec acquistato dalla Roma e con la maglia giallorossa disputa due campionati di Serie A, siglando 6 reti in 40 gare.\nTorna al Cesena nella trattativa che ha portato Ruggiero Rizzitelli alla Roma (valutato 1,5 miliardi di lire), e dopo due stagioni (saranno 10 in totale nella sua carriera) condite da 22 gol (tra cui quello che vale la salvezza nella stagione 1989-1990, segnato all'ultima giornata contro il Verona) in 59 partite, Agostini passa al Milan per 6 miliardi di lire dove disputa 12 incontri siglando 2 reti, fa il suo esordio in Coppa dei Campioni, e diventa campione del mondo per club grazie alla vittoria della Coppa Intercontinentale.\nNella stagione 1991-1992 si trasferisce al dove segna 4 reti in 30 partite. Seguono due stagioni con l', di cui la seconda in Serie B, dove realizza 18 reti in una stagione, suo primato personale che gli consente di vincere la classifica dei cannonieri. Durante la partita -Ancona della quinta giornata del campionato, Agostini realizza a pochi minuti dal termine il gol del 4-4 finale: con una rovesciata volante, colpisce la sfera che lo aveva ormai superato, depositandola nell'angolino alto della porta, dopo che una precedente mezza-rovesciata del suo compagno Felice Centofanti aveva colpito in pieno la traversa, per poi rimbalzare sulla linea di porta.\nDal 1994 al 1996 veste la maglia azzurra del Napoli, con la quale disputa 62 partite e sigla 13 gol. Ritorna poi al per tre stagioni (78 presenze e 26 gol) prima di passare al e allo Spezia. Nel 2001-2002 scende tra i dilettanti con la maglia del Tivoli mentre la stagione successiva \u00e8 al , in Serie C2.\nAbbandona definitivamente le categorie professionistiche nel 2003-2004 quando gioca col Cesenatico.\nA quarantadue anni compiuti, Agostini torna a giocare a buoni livelli, e lo fa nel Campionato Sammarinese, con la maglia del Murata, con cui vince lo scudetto nel 2005-2006 e 2006-2007. Con la stessa squadra riesce anche a tornare a giocare in Champions League, seppur solo nel primo turno preliminare (il Murata non riuscir\u00e0 a passare il turno) ottenendo per breve tempo anche il record di calciatore pi\u00f9 anziano ad aver giocato nella manifestazione se si considerano anche i turni preliminari (senza questi infatti, se consideriamo solo la fase finale, il record appartiene a Marco Ballotta della , che ha giocato l'ultima gara nella competizione a 43 anni e 8 mesi).\nHa all'attivo un totale di 129 gol tra i professionisti.\nAllenatore e consigliere.\nNel 2008 ha conseguito il diploma di Allenatore Professionista di Prima Categoria - PRO UEFA - presso il Centro Federale di Coverciano. Nella stagione 2008-2009 passa dal campo alla panchina dello stesso Murata.\nContemporaneamente, nel febbraio 2009 viene nominato ct della Nazionale Under-21 di San Marino, ruolo dal quale rassegna le dimissioni 12 mesi pi\u00f9 tardi.\nDopo due campionati sulla panchina sammarinese, nell'estate del 2010 accetta di allenare la primavera del . A fine stagione lascia l'incarico.\nNel dicembre del 2021 il Cesena viene acquistato da una societ\u00e0 americana e Agostini entra nel consiglio di amministrazione.\nBeach Soccer.\nQuando la sua carriera calcistica, a livello professionistico, si \u00e8 conclusa, Agostini ha provato con il beach soccer.\n\u00c8 stato giocatore e commissario tecnico della Nazionale Italiana fino al 2007 ed ha iniziato come attaccante dei Cavalieri del Mare, compagine di Forte dei Marmi. Con la maglia della Nazionale Agostini ha giocato 48 partite segnando 55 reti, diventando allenatore-giocatore del Terranova Terracina Beach Soccer.\nCalcio Femminile.\nIl 14 dicembre 2012 viene ingaggiato dal Riviera di Romagna, squadra militante nella Serie A femminile, al posto di Antonio Censi."}
{"id": "616051", "revid": "1632387", "url": "https://it.wikipedia.org/wiki?curid=616051", "title": "Eugenio Melandri", "text": "Biografia.\nNel 1974 entr\u00f2 nei Missionari Saveriani, dove rimarr\u00e0 fino alla sospensione \"a divinis\" nel 1989 causata dalla sua elezione a parlamentare europeo. Nel 1980 divenne direttore della rivista dei Saveriani \"Missione Oggi\".\nIn quel periodo fu esponente di punta del mondo pacifista, sostenne il diritto all'obiezione di coscienza, partecip\u00f2 in prima linea alle manifestazioni contro l'installazione dei missili nella Base NATO Comiso e alla lotta contro la Mostra Navale Italiana (ribattezzata Mostra Navale Bellica) alla Fiera Internazionale di Genova, divent\u00f2 obiettore di coscienza alle spese militari e lanci\u00f2 la campagna per il disarmo unilaterale.\nAssieme alla rivista \"Nigrizia\" dei Missionari Comboniani diretta da p. Alessandro Zanotelli e al Gruppo Abele guidato da don Luigi Ciotti e una serie di altre organizzazioni della societ\u00e0 civile, sostenuti da Democrazia Proletaria, unico partito ad aderire all'iniziativa, sull'onda di alcuni scandali che avevano coinvolto militari italiani impegnati in \"missioni di pace\" e della scoperta che alcune fabbriche italiane erano direttamente coinvolti nelle guerre in Africa, in particolare nel conflitto fra Etiopia ed Eritrea attraverso la fornitura di armamenti, diede vita a un \"Comitato contro i mercanti di morte\" che organizz\u00f2 una grande raccolta di firme per la presentazione di una proposta di legge di iniziativa popolare che, portata dalla sinistra in Parlamento grazie al progressivo coinvolgimento dell'ARCI e della FGCI che riuscirono a convincere il PCI e il Partito Radicale divenne la legge n.\u00b0 185/1990 che introdusse importanti limitazioni al commercio d'armamenti come il divieto di fornire armi a paesi in condizioni di belligeranza.\nFu eletto deputato europeo alle elezioni del 1989 per la lista di Democrazia Proletaria. Fu vicepresidente dell'Assemblea paritetica della convenzione tra gli Stati dell'Africa, dei Caraibi e del Pacifico e la Comunit\u00e0 economica europea (ACP-CEE) e della Delegazione alla Commissione parlamentare mista Spazio economico europeo; membro della Commissione per lo sviluppo e la cooperazione. Fond\u00f2, nel frattempo, l'Associazione \"Senzaconfine\", per i diritti degli immigrati, e insieme a Dino Frisullo si spese perch\u00e9 i diritti non fossero riservati ai soli cittadini italiani.\nNel 1992 fu eletto al Parlamento Italiano con Rifondazione Comunista, ma si dimise dall'incarico dopo pochi mesi per non tenere due mandati parlamentari ; venne sostituito da Mauro Guerra. Nel dicembre del 1992 partecip\u00f2 con altri parlamentari italiani alla marcia per la pace promossa dall'associazione pacifista Beati costruttori di pace per interrompere l'Assedio di Sarajevo.\nDopo aver militato per alcuni anni nella Lega degli obiettori di coscienza, con Massimo Paolicelli e Claudio Di Biasi decise di fondare, il 27 novembre 1994, l'AON - Associazione Obiettori Nonviolenti, di cui fu il primo presidente, interrompendo cos\u00ec l'espressione politica unitaria degli obiettori di coscienza italiani. Le due associazioni, insieme a Pax Christi, promuovveano il primo Giubileo degli obiettori di coscienza il 4 novembre 2000.\nSi ripresent\u00f2 tra le file di Rifondazione Comunista alle consultazioni europee del 1994: candidato nelle circoscrizioni nord-est e nord-ovest, ottenne 14.615 voti nella prima e 21.910 nella seconda, risultando in ambo i casi il primo dei non eletti.\nIl 15 settembre 2019 comunic\u00f2 sul suo profilo Facebook di essere stato reinserito nel clero bolognese grazie all'arcivescovo Matteo Zuppi avendo quindi la possibilit\u00e0 di ritornare a celebrare l'eucaristia ed amministrare i Sacramenti e, successivamente, di rientrare nella congregazione dei Saveriani. La prima celebrazione avvenne il 20 ottobre successivo, in coincidenza con la Giornata missionaria mondiale.\nEugenio Melandri \u00e8 morto il 27 ottobre 2019 a 71 anni, dopo una lunga malattia."}
{"id": "616054", "revid": "287204", "url": "https://it.wikipedia.org/wiki?curid=616054", "title": "Paracoro", "text": "Il paracoro di un liquido (o \"parachor\") \u00e8 una costante sperimentale, caratteristica di ogni sostanza. Pu\u00f2 essere definito come il volume occupato da una mole di detta sostanza allo stato liquido, corretto dalle forze di coesione fra le sue molecole mediante il coefficiente di tensione superficiale.\nRelazione tra tensione superficiale e paracoro.\nNel caso di idrocarburi e sostanze polari, vale la seguente relazione, proposta originariamente da D. B. Macleod (nel 1923) e successivamente sviluppata da S. Sudgen (nel 1924):\nnella quale:\nPoich\u00e9 il rapporto \"\" esprime il volume molare del liquido, cio\u00e8 il volume occupato da una mole di liquido alla temperatura cui viene riferita la sua densit\u00e0, a pressioni non elevate l'equazione precedente pu\u00f2 essere formulata nella forma:\ndalla quale risulta la definizione di paracoro come \"volume molare corretto\".\nUtilizzi.\nStudiando il paracoro di serie omologhe dei composti organici, Sudgen pervenne alla conclusione che il paracoro \u00e8 una grandezza additiva. Ci\u00f2 significa che il paracoro di una sostanza liquida si pu\u00f2 calcolare sommando i valori dei singoli paracori di tutti gli atomi che la compongono pi\u00f9 la somma dei paracori legati ai fattori strutturali della molecola (ad esempio legame semplice, multiplo o presenza di cicli). Questi valori di paracoro sono stati ricavati sperimentalmente e tabulati in letteratura specialistica.\nI valori tabellati del paracoro possono essere utilizzati per prevedere in maniera teorica la tensione superficiale di un liquido.\nUn'altra possibile applicazione del paracoro consiste nell'assegnare una determinata struttura a un composto chimico piuttosto che un'altra. Ad esempio alla paraldeide, forma trimera dell'aldeide acetica, \u00e8 stata assegnata una struttura ciclica in base alla concordanza del valore di paracoro sperimentale e paracoro teorico dedotto applicando il concetto dell'additivit\u00e0, scartando in questo modo l'altra possibile struttura di tipo lineare."}
{"id": "616057", "revid": "72396", "url": "https://it.wikipedia.org/wiki?curid=616057", "title": "Elda Pucci", "text": "\u00c8 stata sindaca di Palermo e deputata al Parlamento europeo.\nBiografia.\nFiglia di Stefano Pucci, avvocato, ex ufficiale pilota decorato al valore durante la prima guerra mondiale ed esponente del Partito Nazionale Fascista di Trapani, Elda era sorella di Evelina Pucci e cugina della pittrice Carla Accardi.\nNel settembre 1942 - assieme alla sorella Evelina - partecip\u00f2 alle gare di tennis del \"VII Campionato nazionale femminile\" della G.I.L., risultando sconfitta nelle fasi eliminatorie.\nSi diplom\u00f2 al liceo Ximenes di Trapani e si laure\u00f2 nel 1951 in medicina all'universit\u00e0 di Palermo. Nel 1954 si specializz\u00f2 in clinica pediatrica. Pediatra, docente e primario presso l'Ospedale dei bambini \u201cDi Cristina\u201d di Palermo, fu anche la prima donna in assoluto in Italia a presiedere un Ordine provinciale dei medici, quello di Palermo.\nDal 1980 fu pi\u00f9 volte consigliera comunale della DC a Palermo, vicina alle posizioni del fanfaniano Giovanni Gioia.\nFu sindaca del capoluogo siciliano dall'aprile 1983 all'aprile 1984, prima donna di una grande citt\u00e0 italiana. Durante il suo mandato per la prima volta il comune di Palermo si costitu\u00ec parte civile in un processo di mafia.\nDurante la campagna elettorale del 1985 per l'elezione del consiglio comunale sub\u00ec un attentato: la sera del 20 aprile due cariche di esplosivo da 25 chili fecero saltare in aria la sua villa di Piana degli Albanesi; l'esecutore fu Balduccio Di Maggio, con Vito Brusca e Vincenzo Milazzo, su ordine di Bernardo Brusca e Tot\u00f2 Riina. Alle amministrative di quell'anno fu la pi\u00f9 votata con 21.000 preferenze, ma i leader DC le preferirono come sindaco Leoluca Orlando, e rest\u00f2 in consiglio comunale fino al 1990.\nElda Pucci si candid\u00f2 nel novembre 1993 nelle prime elezioni dirette del sindaco, ma venne sconfitta da Leoluca Orlando.\nFu presidente nazionale del Soroptimist Club d'Italia (1987-1989).\nSubentr\u00f2 come deputato al Parlamento europeo nel marzo 1992, dopo essere stata candidata alle elezioni del 1989 per la lista del PLI-PRI-FED. Fu membro della Commissione per i bilanci e della Delegazione per le relazioni con le Repubbliche di Jugoslavia fino al 1994.\nSoprannominata \"lady di ferro\" per la determinazione con cui lott\u00f2 contro la mafia, mor\u00ec a causa di un male incurabile che la tormentava, in pochi mesi."}
{"id": "616063", "revid": "110157", "url": "https://it.wikipedia.org/wiki?curid=616063", "title": "Banca Popolare di Milano", "text": "Il Gruppo Banca Popolare di Milano S.c.r.l. \u00e8 stato l'ottavo gruppo bancario in Italia per capitalizzazione - il quinto tra gli istituti popolari - fino al 1\u00ba gennaio 2017, quando si \u00e8 fuso con il Banco Popolare per costituire il Banco BPM.\nUn momento prima della fusione gli sportelli della societ\u00e0 pi\u00f9 importante del gruppo, la Banca Popolare di Milano, che fino ad allora era stata una societ\u00e0 cooperativa a responsabilit\u00e0 limitata (fondata a Milano nel 1865), sono stati scorporati a favore della Banca Popolare di Mantova che ha adottato la nuova denominazione di \"Banca Popolare di Milano S.p.A.\", banca interamente controllata dalla nuova capogruppo Banco BPM S.p.A. che esercita le funzioni di direzione e coordinamento.\nAl 31 dicembre 2016, il gruppo Banca Popolare di Milano poteva contare su un organico di dipendenti, oltre clienti (di cui quasi l'89% privati) e una raccolta diretta e indiretta, rispettivamente di e milioni di euro.\nLo sviluppo su base nazionale era stato raggiunto negli ultimi decenni del XX secolo, grazie a numerose acquisizioni e accordi con altri istituti di credito.\nStoria.\nLa Banca Popolare di Milano nacque con l'intento di creare una cooperativa di credito capace di assicurare ai propri soci una sostenibilit\u00e0 e una competitivit\u00e0 di fronte alla crescente forza dell'alta borghesia nella crescita industriale che caratterizzava la fine dell'Ottocento nel capoluogo lombardo.\nLa caratteristica popolare, che gi\u00e0 aveva avuto successo in Germania e in Belgio, fu sicuramente ispiratrice per la vicina Banca Popolare di Lodi di Tiziano Zalli, amico del fondatore di BPM, Luigi Luzzatti. Lo stesso Zalli si disse affascinato dal testo di Luzzatti: \"La diffusione del credito e le banche popolari\" del 1863, fonte di spunti per la nascita della prima banca popolare italiana, la Banca Mutua Popolare Agricola di Lodi.\nIl comitato promotore della banca.\nFu proprio Luzzatti, il 28 ottobre 1864 a comunicare a Zalli l'esistenza a Milano di un comitato promotore per una banca popolare cittadina. Il comitato nacque da una precedente commissione, istituita dall'allora sindaco Antonio Beretta con il compito di promuovere la creazione di una nuova azienda bancaria, denominata \"Compagnia del credito sul lavoro di Milano\". La compagnia si sciolse poco dopo, ma lasci\u00f2 in Luzzatti (responsabile della stesura del programma) l'idea che un istituto popolare fosse pronto a nascere sul suolo meneghino.\nSolo nel febbraio del 1865 si riusc\u00ec a nominare un consiglio di amministrazione provvisorio composto dallo stesso Luzzatti, oltre a Francesco Vigan\u00f2, Aristide Gabelli, Alessandro Romanelli, Luigi Bossi, Giovanni D'Italia, Filippo Binda, Giovanni Spertini, Giuseppe Brusadelli, Giovanni Battista Colombo, Giacomo Cattadori oltre ad un certo Tresoldi (di cui non si hanno altre notizie).\nLe prime assemblee e la fondazione.\nIl 3 agosto 1865, in un'assemblea a cui presero parte 350 cittadini di ogni ceto, si prepar\u00f2 l'istituzione della Banca Popolare di Milano e del suo statuto. Luigi Luzzatti convoc\u00f2 il 21 agosto dello stesso anno la prima assemblea straordinaria, alla quale parteciparono 184 soci. Il 7 dicembre 1865 in una sala di Palazzo Marino si svolse l'ultima assemblea preparatoria e nella stessa sede, il 12 dicembre il notaio Girolamo Corridori redasse l'atto di costituzione della Societ\u00e0 Anonima a Responsabilit\u00e0 Limitata denominata Banca Popolare di Milano e autorizzata con decreto reale n. 1710 del 23 del medesimo mese.\nL'avvio dell'attivit\u00e0 creditizia.\nL'attivit\u00e0 creditizia ebbe inizio ufficialmente il 25 gennaio 1866, grazie all'apporto di 404 soci che avevano sottoscritto 1086 azioni per un capitale di Lire. Lo statuto prevedeva un limite massimo di 50 azioni per ciascun socio ad un prezzo di 50 Lire cadauna, pagabili anche ratealmente. Il primo anno di attivit\u00e0 si ebbe grande interesse intorno alla neonata Banca, tanto che si raccolsero 700 nuove domande di associazione, e che fecero salire il capitale sociale (quasi interamente versato) a Lire ed accantonarne altre per le riserve. La crescita negli anni successivi, fu costante e dopo i primi cinque anni di attivit\u00e0 si raggiunsero eccellenti risultati: soci possedevano azioni con un capitale interamente versato, salito a di Lire.\nL'importanza dell'anima popolare.\nI grandi risultati raggiunti nelle fasi iniziali erano dovuti soprattutto ai notevoli capitali provenienti dell'alta borghesia milanese, e questo aveva aumentato di fatto il distacco tra una minoranza dei soci appartenenti ai ceti operai e una maggioranza formata dalla borghesia imprenditoriale e aristocratica all'interno dell'azionariato. Il legame con le fasce pi\u00f9 deboli dell'economia cittadina fu, fin dall'inizio, uno dei capisaldi dell'attivit\u00e0 della Banca Popolare. Si cap\u00ec subito che la classe operaia non era abituata al credito: lo evitava temendo di indebitarsi o ne abusava utilizzando male questa possibilit\u00e0. Fu cos\u00ec deciso di porre un limite al voto capitario (sancito dall'art. 11 dell'allora statuto, oggi diventato art. 13), utile a costituire una buona garanzia per i soci meno abbienti.\nIl credito agricolo.\nLe difficolt\u00e0 riscontrate dall'attivit\u00e0 agricola erano ben note al fondatore Luzzatti, che fu il primo a richiedere alla Banca Popolare uno sviluppo in questo senso. In seguito all'Unit\u00e0 d'Italia le campagne erano in una situazione tutt'altro che favorevole: la cronica difficolt\u00e0 nel recuperare i capitali utili ad ammodernare le macchine agricole era accentuata dagli alti interessi applicati sui Titoli di stato che favorivano la fuga degli investimenti dalle campagne. Questo, unito alla rivoluzione industriale fecero precipitare le capacit\u00e0 economiche dei contadini, che dovevano spesso affidarsi all'usura per sostenere la propria attivit\u00e0. Solo il Monte frumentario veniva loro in aiuto.\nLa vicina Banca Popolare di Lodi fu il primo istituto ad accorgersi di questo settore e ad istituire nuove filiali vicine alle realt\u00e0 contadine, fuori dalle mura cittadine. L'interesse di BPM per\u00f2, era quello di non instaurare nuove agenzie ma di concentrare tutta l'attivit\u00e0 sull'unica sede milanese, contando sulla centralit\u00e0 del capoluogo Lombardo per l'attrazione di capitali nazionali ed esteri. La vicina Cassa di Risparmio delle Provincie Lombarde aveva seguito una strategia pi\u00f9 decentralizzante con la nascita di nuove filiali, restando per\u00f2 lontana dal credito agricolo privilegiando i mutui ipotecari e i titoli pubblici.\nLa Banca Popolare di Milano nella persona del suo fondatore, offr\u00ec la propria disponibilit\u00e0 per entrare nel settore del credito agricolo. L'amministrazione per\u00f2 e soprattutto il nuovo presidente, Lisiade Pedroni decisero di rinunciare all'apertura verso il settore primario, lasciando aperta la porta per la nascita di un nuovo istituto di credito specializzato: la Banca Agricola Milanese. Nell'anno 1874 fu fondata la banca con la quale BPM strinse subito stretti accordi di collaborazione, che sfociarono poi nella completa acquisizione del 1997.\nLa definitiva consacrazione.\nDurante la lunga presidenza di Lisiade Pedroni la banca raggiunse la definitiva consacrazione a protagonista di grande successo tra gli istituti di credito popolari in particolare e commerciali in generale. Verso gli inizi del 1870 si ebbe un generale aumento della produzione, soprattutto nei grandi centri settentrionali, Milano su tutti. Il risveglio dell'economia accentu\u00f2 la crescita bancaria che si trasform\u00f2 in un vero e proprio boom con la nascita di nuovi e numerosi istituti di credito. In questo clima di fiducia la Popolare di Milano fece la parte del leone registrando nuovi record per la giovane azienda meneghina: i depositi in conto corrente passarono da 3 milioni del 1870 a 14 milioni del 1872 ponendo la banca al secondo posto nella capacit\u00e0 di raccolta di risparmio, dietro solo alla Cassa di Risparmio delle Provincie Lombarde. La Cariplo era in effetti leader del mercato con una raccolta di Lire, un risultato raggiunto soprattutto grazie alla presenza delle diverse agenzie sul territorio, in contrapposizione con quanto scelto dalla Popolare che fino ad allora non aveva aperto altri sportelli oltre quello della sede cittadina.\nLa nuova forza di BPM le consent\u00ec di superare brillantemente la crisi del 1873 che cost\u00f2 cara a molti altri istituti bancari. Fu proprio per superare questa crisi che la banca istitu\u00ec, cos\u00ec come gi\u00e0 fatto proprio dalla Cariplo, i Libretti di risparmio al portatore, una nuova modalit\u00e0 di gestione del risparmio che consentiva alla banca di raggiungere anche i ceti meno agiati, che pi\u00f9 erano diffidenti nei confronti dei conti correnti.\nLe prime agenzie.\nAgli inizi del 1880 inizi\u00f2 a maturare l'idea di aprire nuove filiali sul territorio comunale, cos\u00ec da poter essere pi\u00f9 vicini ai piccoli operai e ai commercianti, che pi\u00f9 facilmente avrebbero potuto raggiungere l'agenzia pi\u00f9 vicina, senza dover distogliere troppo tempo dal proprio lavoro per raggiungere l'istituto centrale. L'avventura per\u00f2 non inizi\u00f2 con i risultati sperati: le prime due agenzie sorsero nel 1881 all'interno dei quartieri di Porta Genova e Porta Ticinese, ma dopo soli due anni di attivit\u00e0, nel 1883 l'amministrazione decise di chiuderle.\nQuesta esperienza segn\u00f2 in maniera indelebile il futuro di Banca Popolare di Milano: da quel momento in poi il Consiglio di amministrazione si rivel\u00f2 sempre contrario all'apertura di nuove agenzie nella citt\u00e0. Si dovranno aspettare quasi trent'anni per vedere un'inversione di tendenza: solo nel 1909 la dirigenza prese in considerazione la possibilit\u00e0 di inaugurare nuove filiali. Sulla scia di altre grandi banche che avevano da tempo percorso questa strada, la Popolare scelse inizialmente di aprire un'agenzia fuori dal comune milanese: Sesto San Giovanni poteva essere uno snodo strategico, con i suoi abitanti e i grandi stabilimenti industriali, la nuova succursale avrebbe potuto attirare interessanti capitali per la banca.\nL'istituto, che in quel periodo era la pi\u00f9 grande banca popolare italiana, aveva molta fiducia sulla strategia centralizzante che fino ad allora aveva riscosso cos\u00ec tanto successo e non vedeva di buon grado l'apertura di nuovi sportelli che in passato erano costati sfortunati investimenti. Solo nel 1911, sotto la presidenza di Francesco Mira (1911-19), l'istituto riusc\u00ec a promuovere la creazione di un'unica nuova agenzia: era il 1\u00ba agosto 1911 e la nuova agenzia di Porta Vittoria (Milano, via F.lli Bronzetti, angolo C.so XXII Marzo) diede inizio alla ramificazione delle attivit\u00e0 creditizie della Banca Popolare di Milano. Questa nuova avventura si rivel\u00f2 subito molto promettente: gi\u00e0 sul finire del 1913 la dirigenza pot\u00e9 annunciare l'apertura di oltre 400 nuovi conti e una rimanenza di 1,3 milioni di lire.\nLa grande guerra.\nLa continua crescita e la costante espansione che fino ad allora avevano caratterizzato la vita di BPM furono per la prima volta messi seriamente in discussione da un evento tanto generale quanto catastrofico: la prima guerra mondiale. Era il 4 agosto 1914 e gi\u00e0 da una settimana le principali piazze borsistiche avevano dato forti segni di nervosismo, registrando ingenti perdite e trascinando con s\u00e9 anche le nazioni che inizialmente si erano dichiarate neutrali, come gli Stati Uniti e la stessa Italia.\nL'introduzione della scontata moratoria, provoc\u00f2 un repentino quanto atteso calo dei depositi, che passarono in un solo mese, da 62 a 54 milioni di Lire nel settembre del 1914. Di l\u00ec a poco Milano si sarebbe trovata al centro di una frenetica produzione industriale, spinta dall'eccezionale domanda dello Stato che, per far fronte all'enorme sforzo bellico, necessitava di continui approvvigionamenti di mezzi ed armi oltre ad un importante investimento per l'evoluzione tecnologica. La domanda aggregata poteva cos\u00ec restare su alti livelli, per lo pi\u00f9 in una piazza come Milano dove la Banca Popolare godeva di grande fiducia nei confronti dei cittadini e dei principali investitori.\nIl primo cinquantenario (1865-1915) non fu naturalmente festeggiato, ma nonostante l'ingresso in guerra dell'Italia, il totale dei depositi riprese la sua ascesa, arrivando a 80 milioni nel 1917 e a 90 milioni nel 1918.\nL'ultimo anno di guerra port\u00f2 una ventata di ottimismo all'economia italiana e la tanto attesa pace port\u00f2 una nuova crescita per la Banca Popolare che vide salire i depositi a 108 milioni di Lire. La fine della guerra per\u00f2 provoc\u00f2 un aumento dell'inflazione causato dalla ripresa della circolazione del denaro. Questo, unito al debito pubblico, all'indebolimento della Lira nei confronti delle altre valute forti, al calo del potere d'acquisto e all'aumento del costo delle materie prime resero comunque difficile il periodo post bellico.\nNel contesto economico italiano ed occidentale, la Grande guerra fu l'occasione per l'emancipazione della donna e l'ingresso nel mondo del lavoro. La Banca Popolare di Milano aveva gi\u00e0 intrapreso questa strada da qualche anno: nel febbraio del 1911 l'incremento del lavoro d'ufficio fu l'occasione per aprire le porte della professione bancaria al gentil sesso. Per la prima volta nella storia di BPM, il direttore dell'unica agenzia fu autorizzato ad assumere personale femminile.\nBPM e il fascismo.\nDurante la Marcia su Roma e la conseguente ascesa al potere del Partito Nazionale Fascista, a capo della Banca Popolare di Milano c'era Filippo Meda, al quale verr\u00e0 poi intitolata la piazza nella quale sorge l'attuale sede meneghina della banca. Proprio a Meda si deve l'introduzione della quota di utile destinata ai dipendenti (pari al 10%), nelle modifiche apportate allo statuto il 6 febbraio del 1920. Filippo Meda era un personaggio di primo piano del movimento cattolico italiano e aveva gi\u00e0 ricoperto cariche istituzionali nei precedenti governi; questi aspetti, uniti alle critiche avanzate dallo stesso Meda nei confronti della politica monetaria del partito fascista incrinarono definitivamente i rapporti tra la Banca Popolare e il governo del Duce. Si arriv\u00f2 cos\u00ec alle dimissioni avanzate da Meda e rientrate solo dopo l'intervento del fondatore nonch\u00e9 presidente onorario Luigi Luzzatti.\nProprio in quei giorni per\u00f2, il 29 marzo 1927 si spense a Roma il Deus ex machina di BPM: Luigi Luzzatti. La scomparsa del punto di riferimento dell'allora dirigenza favor\u00ec l'allineamento della banca con le direttive del partito fascista: Meda infatti si allontan\u00f2 dall'amministrazione ed evit\u00f2 di partecipare all'assemblea che elesse a nuovo presidente Giuseppe Borgomaneri. Altri esponenti vicini all'ideologia fascista salirono ai vertici della Banca Popolare, come il vice presidente Ulisse Gobbi e altri cinque consiglieri. L'ascesa fascista alla direzione di BPM fu completata con le dimissioni del direttore generale, Gerolamo Pirinoli (da sempre vicino a Meda) sostituito da Arnaldo Dini.\nLa crisi del Ventinove.\nDalla seconda met\u00e0 degli anni venti la situazione economica italiana era entrata in una fase di stallo: diversi erano i motivi della stagnazione tra i quali l'introduzione della cosiddetta quota 90 concorreva ad un generale calo della produzione e ad un preoccupante abbassamento dei salari. Sul finire di quel decennio, la crisi del 1929 che paralizz\u00f2 l'economia Americana, trascin\u00f2 con s\u00e9 dapprima i paesi che avevano richiesto un aiuto economico da parte degli States, come Gran Bretagna, Austria e Germania, e poi coinvolse anche Francia e Italia. I primi anni trenta avevano portato sul baratro molte grandi industrie e con loro, tutti gli istituti di credito caratterizzati da ampie partecipazioni in queste aziende. Solo l'intervento dell'IRI, cos\u00ec come previsto dalle teorie keynesiane, salv\u00f2 le grandi banche come la Banca Commerciale Italiana, il Credito Italiano e il Banco di Roma, mentre tutti gli altri piccoli istituti bancari perirono.\nLa Banca Popolare di Milano non aveva mai scelto la strada dell'investimento nelle grandi attivit\u00e0 industriali e risent\u00ec quindi in maniera relativa della crisi. Ci fu comunque una riduzione dei depositi di 5 milioni (saliti a 10 milioni alla fine del '33) e per la prima volta, la banca si era trovata ad affrontare un problema di liquidit\u00e0.\nNel milanese, oltre alla Popolare anche la Cariplo, la Banca Agricola Milanese, la Banca Cesare Ponti (oggi parte del Gruppo Carige), la Banca Bellinzaghi (acquisita nel 1983 dal Credem) riuscirono a salvarsi dal fallimento o dall'acquisizione da parte dello Stato.\nLa nuova sede della banca.\n\u00c8 in questo periodo di crisi e di decelerazione che la Popolare di Milano ebbe la forza di portare avanti e concludere un progetto iniziato quasi 10 anni prima: la nuova sede cittadina della banca. Gli studi per la nuova sede iniziarono gi\u00e0 nel 1923 e furono affidati a una commissione guidata dal consigliere Enrico Belloni e due anni dopo, i lavori di progettazione furono affidati all'architetto Giovanni Greppi.\nPer costruire la nuova sede della banca, sita in piazza Francesco Crispi (oggi piazza Filippo Meda) furono demoliti diversi palazzi, atto necessario per lasciare spazio ai 3650\u00a0m\u00b2 utili al salone centrale e agli uffici posti sopra di esso.\nLo stabile, che ancora oggi \u00e8 la sede ufficiale e storica di Banca Popolare di Milano, nonch\u00e9 base dell'agenzia 0, fu concluso nel 1931 ed inaugurato l'8 dicembre dello stesso anno.\nLa seconda guerra mondiale.\nPrima della seconda guerra mondiale il regime fascista aveva imposto severi limiti sulla diffusione territoriale delle banche popolari, che avrebbero dovuto rimanere all'interno della provincia di fondazione, senza poter quindi aprire nuovi sportelli nelle province limitrofe. Sull'orlo del baratro della pi\u00f9 grande guerra mai combattuta dall'umanit\u00e0, BPM pag\u00f2, come tutte le aziende italiane dell'epoca, il suo prezzo nei confronti del conflitto. Gi\u00e0 nel 1941 80 impiegati furono chiamati alle armi e si pensi che in quegli anni l'organico della banca non raggiungeva le 800 unit\u00e0.\n\u00c8 in questo periodo che, nonostante tutto, ci sar\u00e0 una proficua rivoluzione del personale bancario: 301 persone furono assunte durante la guerra, di cui il 43,5% di sesso femminile. Alcune di queste, il 28%, furono chiamate dalla banca per sostituire i mariti al fronte. \u00c8 in questi anni che si allunga la durata del servizio bancario, i neo assunti del periodo bellico e post bellico saranno i futuri dirigenti e quadri che condurranno al meglio la banca durante il boom economico, portando l'istituto di credito meneghino ad essere uno dei maggiori protagonisti nel panorama prima settentrionale e poi nazionale.\nDurante la guerra, i bombardamenti del 24 ottobre 1942 distrussero le agenzie di via Principe Umberto e del Macello. Gi\u00e0 da qualche anno per\u00f2 la Banca Popolare si era adoperata per evitare la perdita di dati e soprattutto di valori durante il conflitto: dal 1939 i contenuti dei mezzi forti erano stati trasferiti in localit\u00e0 pi\u00f9 sicure ed erano stati presi provvedimenti in tal senso per il loro trasferimento. Dal 1940 una seconda contabilit\u00e0 era mantenuta e aggiornata in una provincia lontana e la sede centrale aveva subito delle ingenti opere di rafforzamento e protezione delle strutture che avrebbero dovuto assorbire pesanti vibrazioni dovute ai bombardamenti alleati.\nNel periodo bellico la scarsa diffusione delle banconote spinse la Popolare, come molti altri istituti di credito, a stampare su carta filigranata dei particolari assegni circolari da 50, 100 e 250 Lire. La crisi per\u00f2, non riguardava solo l'insufficiente circolo del danaro, ma anche e soprattutto la fuga delle grandi industrie, la chiusura dei negozi e la sospensione della maggior parte delle attivit\u00e0 commerciali. \u00c8 in questo periodo di difficolt\u00e0 che la banca acquis\u00ec il servizio di tesoreria per alcuni comuni ed enti della provincia di Milano e Varese, oltre alla gestione dei valori bollati iniziata nel 1940 assieme alla Cariplo. Servizio di tesoreria che ai giorni nostri continua in concomitanza con l'erede della Cassa di Risparmio: Intesa Sanpaolo.\nNonostante la crisi bellica, alla fine della seconda guerra mondiale la Banca Popolare di Milano poteva contare su 33 agenzie e 5 filiali, oltre soci possedevano azioni per un capitale di 68 miliardi di Lire. Delle 33 agenzie, ben 13 erano fuori dal comune di Milano: nella provincia si trovavano a Magenta, Vittuone, Magnano, Rho, Novate, Varedo, Meda, Macherio, Cusano Milanino e Sesto San Giovanni; nella provincia di Varese c'erano Cavaria, Cassano Magnago e Saronno. Il tessuto urbano era ormai profondamente cucito all'anima della Banca Popolare e pi\u00f9 di un terzo dei cittadini milanesi era cliente della banca.\nLa prima acquisizione: la Banca Popolare di Roma.\nDopo aspre lotte interne alla Popolare di Milano, l'istituto accolse un radicale cambiamento di rotta della politica di crescita dell'istituto: la banca infatti apr\u00ec molti sportelli (in contrapposizione con quanto fatto fino ad allora) e anzi iniziarono decise contestazioni nei confronti della Banca d'Italia che invece circoscriveva molto l'attivit\u00e0 delle banche locali. L'istituto allora godeva di un'ottima liquidit\u00e0 e vedeva di buon grado un'espansione all'esterno della provincia meneghina. Dopo Varese, molto appetibile veniva considerata la provincia pavese e per la prima volta, si tent\u00f2 di aprire un nuovo sportello fuori dalla Lombardia, a Genova, per cercare di essere di supporto ai clienti milanesi che sfruttavano molto il porto ligure per i propri affari. La crescita interregionale di BPM per\u00f2 inizi\u00f2 decisamente pi\u00f9 a sud, nella capitale.\nI grandi limiti imposti dalla Banca d'Italia alle mire espansionistiche delle banche locali dell'epoca, obbligarono l'istituto milanese a puntare su obiettivi differenti per accrescere il numero delle dipendenze. Da una parte, potevano essere stretti accordi con istituti di credito complementari, come la Banca Agricola Milanese, la Banca Briantea ed il Credito Industriale Sardo. Dall'altra parte si potevano acquisire istituti bancari minori, soprattutto se in difficolt\u00e0 finanziaria.\nLa Banca Popolare di Roma era un istituto di credito sorto nella capitale nel 1924 ed era l'unica banca popolare ad operare nella citt\u00e0. Era comunque una popolare anonima, la maggior parte del capitale infatti era nelle mani della societ\u00e0 di assicurazioni INA, che aveva interesse nel trasformare la banca in una societ\u00e0 per azioni. La forte opposizione dell'Associazione nazionale fra le banche popolari coinvolse BPM che intervenne acquisendo l'istituto capitolino, iniziando cos\u00ec con l'apertura del primo sportello Banca Popolare di Milano a Roma l'espansione nella capitale. Si riusc\u00ec cos\u00ec a salvare la difficile situazione dell'istituto popolare laziale, oltre a consentire a BPM di aumentare il proprio bacino d'utenza.\nIl miracolo italiano.\nLa Banca Popolare di Milano si present\u00f2 alle porte del boom economico nel migliore dei modi: a met\u00e0 degli anni cinquanta ci fu il sorpasso delle agenzie dislocate al di fuori del Comune di Milano: 34 contro le 31 sul suolo meneghino. La grande crescita industriale del periodo che coinvolse soprattutto Milano e la Lombardia, port\u00f2 la banca a raggiungere i 200.000 clienti, un risultato di tutto rispetto per l'epoca, il numero e l'allocazione delle agenzie. La grande crescita della raccolta (aumentata di 40 miliardi nel solo 1961) consent\u00ec alla Popolare di centrare una nuova politica espansionistica, con l'apertura di centri nel milanese (a Lorenteggio, Lambrate e in piazza Maciachini) e soprattutto al di fuori del comune, a Bresso, Arese, Bollate, Cologno Monzese, Pioltello, Corsico, Parabiago e Cislago\nGli accordi con altri istituti di credito.\nDopo il fruttuoso acquisto della Banca Popolare di Roma, la Popolare di Milano cap\u00ec che per evitare i limiti espansionistici imposti dalla Banca d'Italia le strade delle fusioni e degli accordi collaborativi con istituti di credito complementari potevano essere le uniche strade percorribili per ottenere una maggiore diffusione delle proprie dipendenze.\nSul finire degli anni cinquanta la Banca Popolare di Milano si vide costretta a realizzare, in tempi relativamente brevi, un salto dimensionale per evitare di rimanere incastrata tra due forze opposte ma ugualmente insidiose: la concorrenza della Cassa di Risparmio delle Provincie Lombarde, allora molto potente e le scalate industriali operate da grandi aziende milanesi del settore secondario su istituti di credito locali, quali la Banca Provinciale Lombarda e il Credito Commerciale, entrambe nelle mani della bergamasca Italcementi.\nLa Banca Agricola Milanese.\nInizi\u00f2 cos\u00ec un'operazione di acquisto delle azioni della Banca Agricola Milanese che obblig\u00f2 l'azienda fondata nel 1874 a scendere a patti con la dirigenza della Popolare di Milano, onde evitare una completa acquisizione. Prevalentemente diffusa nella provincia meridionale di Milano, l'istituto agricolo poteva essere un grande partner per la Popolare (la quale aveva fino ad allora aperto filiali nei comuni del Nord Ovest) che affin\u00f2 un accordo suddiviso in quattro punti:\nLa Banca Briantea.\nLa Popolare di Milano individu\u00f2 nel piccolo istituto cooperativo denominato Banca Briantea, un altro possibile quanto valido alleato alle mire espansionistiche della dirigenza di BPM. La collocazione delle loro filiali, cos\u00ec come l'attivit\u00e0, erano considerate complementari alla Popolare di Milano e cos\u00ec, anche per la Banca Briantea, vennero estesi gli stessi accordi gi\u00e0 previsti nel patto con l'Agricola Milanese. La Popolare di Milano ebbe subito il controllo della maggioranza assoluta, una percentuale che oscillava tra il 60% e il 70%, senza mai sfociare in un completo assorbimento del piccolo istituto, operazione che verr\u00e0 effettuata molti anni pi\u00f9 tardi.\nL'acquisizione della Mobiliare Milanese.\nPer raggiungere una completa fusione delle tre banche meneghine, la Popolare di Milano acquis\u00ec la Mobiliare Milanese della quale l'azienda di credito BPM ottenne l'intero capitale azionario di 600 milioni di lire. Previa autorizzazione della Banca d'Italia, la nuova societ\u00e0 finanziaria deteneva il 26,5% dell'Agricola Milanese ed il 60% della Briantea. Nonostante le ottime presentazioni per il concludersi della fusione a tre, le resistenze interne della Popolare di Milano (le quali temevano di perdere lo status di cooperativa) e del patto di sindacato dell'Agricola Milanese, impedirono la fusione. Banca Popolare di Milano dovr\u00e0 aspettare il 1986 per riuscire a prendere il controllo dell'istituto agricolo di via Mazzini, con la prima OPA ostile del mondo bancario italiano. Offerta pubblica di acquisto che port\u00f2 al controllo e poi alla completa fusione nel 1997.\nLa Banca Popolare Cooperativa Vogherese.\nGli anni settanta rappresentarono per la Popolare di Milano un decennio di tentativi, per lo pi\u00f9 falliti, di fusioni ed incorporazioni per la crescita del numero delle dipendenze. Dopo aver partecipato con successo alla nascita di istituti quali Centrobanca, Mediocredito Lombardo, Finanziaria Regionale Lombarda e Banca Italease (nel cui capitale rientrer\u00e0 solo nell'aprile 2005), la banca fatic\u00f2 ad acquisire nuove fette di mercato al di fuori della Lombardia. Dopo i tentativi bloccati da Banca d'Italia di approdare, tramite acquisizioni, in Emilia, in Toscana e nelle Marche e gli insuccessi delle offerte alla Banca Popolare di Codogno (finita nelle mani di Banca Popolare Commercio e Industria, oggi UBI Banca) e alla Banca Popolare di Napoli (acquisita dalla Banca di Credito Popolare di Torre del Greco), la crisi della Banca Popolare Cooperativa Vogherese consent\u00ec all'istituto milanese di avanzare un'offerta di fusione che accolse i favori del commissario straordinario dell'azienda pavese.\nFine XX secolo.\nGli ultimi vent'anni del XX secolo hanno visto l'affermarsi della vocazione interregionale del neonato gruppo Bipiemme. Prima di mettere a segno nuove acquisizioni in Italia, l'istituto popolare si affaccia per la prima volta all'attivit\u00e0 estera, con gli uffici di rappresentanza aperti a Londra, New York e Francoforte. In territorio nazionale si procede con le acquisizioni della Banca Popolare di Bologna e Ferrara (1988), Banca Popolare di Apricena (1989) e Banca 2000 SpA, ex Ina Banca Marino SpA (1998). Grande interesse viene dato al settore dell'investimento, con il controllo di Banca Akros.\nLa Banca Popolare di Milano ha provveduto poi ad ampliare il proprio ventaglio di offerte, stringendo accordi con altre importanti societ\u00e0 del settore parabancario, con la creazione di Selma Bipiemme Leasing SpA (in collaborazione con Mediobanca), Bipiemme Ras Vita (con RAS, divenuta poi Bipiemme Vita e rivenduta nel 2006 per il 46% a Fondiaria Sai), Bipiemme Immobili e molte altre attivit\u00e0 direttamente o indirettamente connesse con il mondo creditizio.\n\u00c8 in questi anni, e pi\u00f9 precisamente il 17 maggio 1994 che la Banca Popolare di Milano, precedentemente quotata al mercato ristretto, accede alla contrattazione continua di Borsa Italiana.\nNel 1998 \u00e8 la prima banca italiana ad fornire servizi di Migrant Banking.\nNel 1999 con Webank \u00e8 una delle prime banche ad offrire una piattaforma online, che si \u00e8 poi evoluta e trasformata nel 2009 in una banca retail vera e propria, che poi \u00e8 stata fusa nella capogruppo nel 2014.\nL'inizio del terzo millennio.\nGli anni 2000 si aprono con l'acquisizione di Banca di Legnano, ceduta il 25 giugno 2001 dall'allora Intesa BCI e portata in dote dalla Banca Commerciale Italiana durante la fusione del gruppo BCI con Intesa. La cessione riguardava il 55% del capitale, la maggioranza assoluta fu acquisita grazie ad un'OPA a 15,797 Euro per azione. Nel 2003 la Banca Popolare di Milano stringe un accordo di collaborazione e concambio di azioni con i francesi della Fondazione di Strasburgo del Cr\u00e9dit Mutuel, un accordo fortemente voluto dal presidente Mazzotta e che permette all'istituto meneghino di avere un importante partner quale il Cr\u00e8dit Industriel et Commercial, banca parigina controllata dal gruppo Cr\u00e9dit Mutuel. In un'ottica di espansione nelle regioni nord occidentali e soprattutto in Piemonte, il gruppo Bipiemme acquisisce la Cassa di Risparmio di Alessandria (2004) e nello stesso anno procede all'assunzione del 20% del capitale della Cassa di Risparmio di Asti.\nNel 2007, dopo i falliti accordi del 2001 con Bipop (in mano a Capitalia) e Banca Popolare Italiana (ex Banca Popolare di Lodi, ormai unita al Banco Popolare di Verona e Novara), era stata diffusa la notizia di un bilaterale interessamento con la Banca Popolare dell'Emilia Romagna ma il progetto, che prevedeva la trasformazione delle due banche in SpA con una holding cooperativa a capo di esse, \u00e8 stato bocciato con larga misura dal Consiglio di Amministrazione della banca.\nGli anni della recessione globale.\nIl 16 settembre 2008, il giorno dopo il crack di Lehman Brothers (uno degli eventi simbolici collegati all'inizio della grande recessione), BPM ha diffuso un comunicato in cui rendeva noto che l'esposizione della banca nei confronti dell'istituto finanziario americano fallito era inferiore ai 10 milioni di euro. Pochi giorni dopo, il 23 settembre 2008, il consiglio d'amministrazione ha deliberato il lancio di un'opa volontaria totalitaria su Anima SGR. L'opa conclusasi nel marzo del 2009 \u00e8 stata seguita, nel novembre 2009 dall'integrazione tra \"Bipiemme Gestioni\" e \"Anima\". L'espansione del gruppo \u00e8 poi continuata con l'acquisto, il 22 dicembre 2008, del 56,99% della Banca Popolare di Mantova dal Banco Popolare per 32,49 milioni di euro ed \u00e8 poi proseguita nel febbraio 2009, quando BPM ha acquistato da Intesa SanPaolo la societ\u00e0 di intermediazione titoli \"IntesaTrade\" per 45 milioni di euro e nel luglio 2009 la societ\u00e0 \u00e8 stata trasformata in WeTrade.\nL'assemblea ordinaria e straordinaria che si \u00e8 tenuta alla Fieramilanocity il 25 aprile 2009, alla presenza di Soci (di cui in proprio e per delega), ha eletto Massimo Ponzellini presidente dell'istituto e approvato il bilancio d'esercizio dell'anno 2008.\nIl 30 settembre 2009, BPM ha comunicato che Webank, fino a quel momento parte della banca, a partire dal 1\u00ba novembre 2009 sarebbe diventata una banca a s\u00e9 pur rimanendo parte del gruppo.\nDal 2010 al 2014.\nIl 25 febbraio 2010, BPM ha comunicato l'acquisizione dal Banco Popolare del 30% di Factorit spa per 51 milioni di euro. Factorit \u00e8 una societ\u00e0 di factoring che opera nell'ambito dell'anticipazione e incasso di crediti commerciali e nei servizi connessi, ed \u00e8 partecipata inoltre da Banca Popolare di Sondrio (60,5%).\nIl consiglio d'amministrazione del 23 marzo 2010 ha deliberato la cessione dell'attivit\u00e0 di banca depositaria a Bnp Paribas generando una plusvalenza di circa 50 milioni di euro.\nCol manifestarsi della Crisi economica della Grecia, pochi giorni dopo il declassamento dei titoli di stato ellenici da parte delle principali agenzie di rating, l'11 maggio 2010 BPM ha reso noto che la propria esposizione verso titoli di \"paesi PIGS\" \u00e8 inferiore ai 22 milioni di euro.\nIl 18 giugno 2010, la Banca d'Italia ha autorizzato BPM a riacquistare da Fondiaria Sai, per 113 milioni di euro, la partecipazione del 51% detenuta da Milano Assicurazioni in \"Bipiemme Vita\".\nDopo il via libera della Banca d'Italia del novembre 2009, il 25 giugno 2010 BPM ha formalmente inaugurato ProFamily, una nuova societ\u00e0 specializzata nel credito al consumo.\nIl 20 luglio 2010, BPM ha comunicato di aver stipulato un accordo di alleanza con Monte dei Paschi di Siena e Clessidra Sgr per aggregare Anima Sgr a Prima Sgr e costituire un nuovo operatore indipendente nel risparmio gestito.\nIl 4 agosto 2010 la societ\u00e0 Bipiemme Vita ha costituito una nuova Compagnia Danni denominata Bipiemme Assicurazioni. Il 19 aprile 2011 BPM ha comunicato di aver raggiunto un accordo con la societ\u00e0 di assicurazioni francese Cov\u00e9a per la cessione dell'81% del capitale di \"Bipiemme Vita\" al prezzo di 243 milioni di euro.\nIl 13 febbraio 2012 la Cassa di Risparmio di Alessandria \u00e8 stata incorporata nella Banca di Legnano.\nIl 14 settembre 2013 la Banca di Legnano \u00e8 stata fusa per incorporazione in BPM.\nIl 17 giugno 2014 il consiglio d'amministrazione di BPM e quello di Webank hanno approvato il progetto di fusione di Webank in BPM e il 23 novembre 2014 Webank diventa il canale online del Gruppo BPM.\nBanco BPM.\nIl 23 marzo 2016 viene siglato il protocollo d'intesa con il Banco Popolare (BP) per l'integrazione delle due banche cooperative ratificato dal consiglio di gestione del 24 maggio.\nA giugno 2016 come previsto dagli accordi, avviene un aumento di capitale del Banco Popolare da un miliardo di euro.\nIl 15 ottobre 2016 l'assemblea straordinaria dei soci ha approvato con il 71,79% dei soci intervenuti, la fusione con il Banco Popolare che \u00e8 efficace dal 1\u00ba gennaio 2017 quando \u00e8 nato il Banco BPM S.p.A.. I rapporti di cambio sono stati determinati in un'azione del costituendo Banco BPM ogni azione del Banco Popolare e in un'azione del costituendo Banco BPM ogni 6,386 azione di BPM.\nVisto che con la fusione la Banca Popolare di Milano da societ\u00e0 cooperativa diventa una societ\u00e0 per azioni \u00e8 stato riconosciuto agli azionisti dissenzienti il diritto di recesso fissato in 0,4918 \u20ac per azione.\nBanca Popolare di Milano S.p.A..\nI 637 sportelli della banca, concentrati fortemente in Lombardia, Piemonte e Lazio, sono stati scorporati a favore della Banca Popolare di Mantova che ha adottato la nuova denominazione di \"Banca Popolare di Milano S.p.A.\" aggiungendo anche le sue 11 filiali e diventando una banca-rete controllata e soggetta alla direzione e coordinamento del Banco BPM. Entro un massimo di tre anni la societ\u00e0 beneficiaria del conferimento sar\u00e0 incorporata nella nuova capogruppo.\nAi 648 sportelli vanno aggiunti i 23 Centri Private ed il canale online \"Webank\".\nIl 26 novembre 2018 \u00e8 stata fusa per incorporazione nel Banco BPM S.p.A. in anticipo rispetto ai tempi previsti al momento della fondazione del Banco Bpm. \u00c8 prevista l'eliminazione delle forti sovrapposizioni delle filiali delle due reti, specialmente nel centro-nord.\nQuotazione in Borsa.\nBPM \u00e8 stata quotata presso l'indice FTSE MIB della Borsa Italiana, il paniere che racchiude le azioni delle 40 principali societ\u00e0 italiane, fino al 30 dicembre 2016, quando ha chiuso ad un prezzo di 0,3583 \u20ac per azione corrispondente ad una capitalizzazione di 1.574 milioni di euro.\nEra l'ottava banca italiana nella classifica delle banche pi\u00f9 capitalizzate quotate sulla borsa italiana. (aprile 2015)\nEx azionisti di Banca Popolare di Milano.\nI principali azionisti, secondo i dati forniti dalla Consob erano e aggiornati all'8 gennaio 2016 erano:\nL'ex Gruppo Banca Popolare di Milano.\nIl Gruppo Banca Popolare di Milano (abbreviato con BPM), che offriva i prodotti ed i servizi bancari, era composto da: Banca Popolare di Milano, Banca Popolare di Mantova, Banca Akros e da ProFamily.\nL'ex Cooperativa.\nLa Banca Popolare di Milano era una Societ\u00e0 cooperativa a Responsabilit\u00e0 Limitata, il cui capitale era tenuto nelle mani di oltre azionisti (di cui soci). Ogni socio, cos\u00ec come previsto dall'art. 13 dello statuto della banca, poteva esprimere un solo voto indipendentemente dal numero di azioni possedute (il cosiddetto voto capitario). L'art. 11 dello statuto indicava che potevano diventare soci tutti gli azionisti che ricevevano il gradimento del Consiglio di amministrazione, dopo aver presentato domanda scritta. I soci avevano inoltre diritto ad una percentuale dell'utile lordo, cos\u00ec come previsto dall'art. 47 dello statuto della banca. Gran parte dei dipendenti della Banca Popolare di Milano erano soci della cooperativa e quindi partecipavano attivamente alla vita dell'istituto. I dipendenti avevano diritto al 5% dell'utile lordo.\nL'ex governance.\nBanca Popolare di Milano era una banca cooperativa che nel 2011 aveva adottato il modello di Governance cosiddetto \u201cdualistico\u201d cos\u00ec organizzato:\nAssemblea dei Soci: eleggeva il Consiglio di Sorveglianza e veniva convocata almeno una volta all'anno.\nConsiglio di Sorveglianza: oltre a nominare i componenti del Consiglio di Gestione, esercitava le funzioni di controllo sulla gestione operativa e approvava il bilancio.\nConsiglio di Gestione: si occupava della gestione dell'impresa e della definizione delle linee strategiche, nominava il Top Management e individuava al suo interno un Consigliere Delegato, capo dell'esecutivo aziendale.\nResponsabilit\u00e0 sociale.\nIn linea con le origini di banca cooperativa e con la propria missione, BPM si impegnava a valorizzare il risparmio delle famiglie e a sostenere con il credito lo sviluppo del sistema produttivo, ponendo attenzione alle esigenze di tutti i propri interlocutori e senza perdere di vista gli aspetti sociali e ambientali.\nNel corso del 2009 Banca Popolare di Milano si \u00e8 dotata della Carta dei Valori e degli Impegni. Il documento si proponeva di diffondere la cultura dell'agire responsabile, rendendo espliciti i valori e i principi di comportamento che la Banca si impegnava a rispettare nella relazione con i propri stakeholder e ponendosi come riferimento valoriale e di indirizzo per i processi decisionali e le azioni quotidiane del personale che opera nel Gruppo, affinch\u00e9 siano coerenti con la cultura della Responsabilit\u00e0 Sociale d'Impresa.\nRiconoscimenti.\n2011 -\nPremio ABI per l'innovazione nei servizi bancari per il \"Fondo Nasko\", iniziativa che permette alle mamme in difficolt\u00e0 di ricevere un aiuto economico tra il periodo precedente il parto e quello successivo alla nascita del bambino. A Banca Popolare di Milano \u00e8 stato assegnato il riconoscimento \"Innovazione per la collettivit\u00e0: La banca di oggi per il mondo di domani\" che premia i servizi che hanno portato benefici all'intera comunit\u00e0.\nPremio dei Premi - Premio Nazionale per l'Innovazione promosso dal Presidente del Consiglio dei Ministri, consegnato il 15 giugno alle tre banche vincitrici della prima edizione del premio ABI per l'innovazione nei servizi bancari, tra cui Banca popolare di Milano.\n2010 -\nPremio Sodalitas Social Award - per il progetto \"percorso di sviluppo per le capacit\u00e0 relazionali della popolazione IT\". L'iniziativa \u00e8 stata considerata meritevole di citazione in quanto fondata sui valori di centralit\u00e0 della persona, senso di responsabilit\u00e0, rispetto della diversit\u00e0.\n2009 -\nPrimo premio AIFIn \"Banca e territorio\" - categoria \"Iniziative a tutela e protezione dell'ambiente\" per il progetto di compensazione delle emissioni di CO2 che ha dato vita al Bosco BPM all'interno del Parco Nord Milano.\nPremio Sodalitas Social Award - menzione speciale \"Diversity\" per il \"Modello di gestione delle risorse diversamente abili\" nell'ambito dei programmi volti alla valorizzazione del capitale umano per il servizio di supporto psicologico.\n2008 -\nPremio Famiglia-Lavoro - nell'ambito del concorso indetto dalla Regione Lombardia e da ALTIS (Alta Scuola d'Impresa e Societ\u00e0) - categoria \"Miglior programma di supporto alla genitorialit\u00e0\" per l'asilo nido aziendale \"Il giardino di Bez\".\n2006 -\nPremio Sodalitas Social Award - categoria \"Iniziative di finanza socialmente responsabile\" per l'impegno in favore della clientela straniera.\nWelcomeBank Award - promosso da Fondazione Cassa di Risparmio di Biella ed Etnica per l'impegno in favore della clientela straniera.\nRating di Sostenibilit\u00e0.\nL'agenzia europea di rating di sostenibilit\u00e0 Standard Ethics che ha monitorato dal 2001 le societ\u00e0 maggiori della borsa italiana, dopo avere attribuito alla Banca il rating di \"EE\" negli anni precedenti, il 26 luglio del 2012, attraverso l'ANSA, comunic\u00f2 la momentanea sospensione della valutazione.\nEx sedi.\nIl Grattacielo Galfa.\nA met\u00e0 degli anni settanta la crescita del personale impiegato in sede e la necessit\u00e0 di godere di grandi spazi per i sempre pi\u00f9 sviluppati centri servizi, richiesero alla Banca Popolare di Milano un nuovo centro capace di rispondere alle maggiori esigenze interne. Si decise cos\u00ec di distinguere la storica sede centrale, sita tuttora in Piazza Meda dalla nascente sede operativa: la prima avrebbe ospitato la direzione generale, gli uffici del personale e altre attivit\u00e0 focali, la seconda sarebbe stato il centro nevralgico della banca: il centro assegni, la direzione informatica e la maggior parte dei servizi sarebbero stati spostati nella nuova sede operativa.\nLa banca acquist\u00f2 cos\u00ec uno dei migliori segni distintivi del boom economico e del miracolo italiano: la Torre Galfa, un palazzo di 31 piani per 109 metri di altezza, il terzo grattacielo Milanese, il quarto della Lombardia, tredicesimo in Italia. Finito di erigere nel 1959 seguendo i disegni tecnici dell'architetto Melchiorre Bega, il palazzo deve il suo nome all'incrocio delle vie dove sorge: via Galvani e via Fara.\nIl grattacielo \u00e8 stato poi venduto nel 2006 per 48 milioni di euro (con una plusvalenza per la banca di 25 milioni di euro) ed \u00e8 stato cos\u00ec sostituito dal nuovo Centro Servizi di via Bezzi.\nIl Centro Servizi di via Bezzi.\nLa Banca Popolare di Milano era da tempo alla ricerca di un'area, all'interno del comune di Milano, capace di ospitare la nuova sede operativa. Nel 1995 fu scelta l'ex base industriale di Farmitalia, un'area ormai dismessa che, una volta ristrutturata ed ampliata, avrebbe potuto ospitare gran parte degli uffici centrali della banca.\nL'area si trova tra via Bezzi, via Massaua, via Fornari e via Marostica, quasi 5 ettari di terreno posto in un quartiere semi centrale di Milano.\nNel 1996, Bipiemme Immobili (azienda del gruppo) incaric\u00f2 la societ\u00e0 di progettazione General Planning di iniziare i lavori di risanamento e riqualificazione degli edifici gi\u00e0 esistenti, senza apporre sostanziali modifiche al progetto originale. L'anno seguente il comune di Milano autorizz\u00f2 Bipiemme Immobili alla ristrutturazione dell'area industriale e quattro anni dopo, nel 2001 la Banca Popolare di Milano pot\u00e9 iniziare ad usufruire del Centro Servizi: una struttura composta da tre edifici principali e uno di ingresso per un totale di 33.514 metri quadrati. Le capacit\u00e0 della struttura vennero poi raddoppiate negli anni seguenti e nel 2006 furono inaugurati quattro nuovi edifici. Le prime strutture vennero cos\u00ec rinominate Bezzi 1 e le nuove costruzioni Bezzi 2.\nSe per Bezzi 1 fu sufficiente la concessione del Comune a riqualificare l'area industriale di Farmitalia, per Bezzi 2 fu necessario ottenere una nuova concessione, che permettesse l'edificazione di nuove strutture.\nBanca Popolare di Milano scelse la strada della \"Concessione convenzionata\", una modalit\u00e0 di accesso agevolata alle necessarie autorizzazioni che consentisse la costruzione dei nuovi edifici in cambio della realizzazione (e del conseguente mantenimento) di un parco pubblico di circa diecimila metri quadrati.\nLa zona, grazie all'apporto di BPM ha ricevuto nuova linfa vitale, che, come ha riportato lo stesso Presidente Mazzotta: \nI numeri di \"Bezzi\".\nL'area utilizzata dalla Banca Popolare di Milano per il proprio Centro Servizi copre metri quadrati, oltre a 9159\u00a0m\u00b2 dedicati al parco pubblico mantenuto dalla banca. Gli edifici si sviluppano su una superficie complessiva di m\u00b2."}
{"id": "616064", "revid": "599013", "url": "https://it.wikipedia.org/wiki?curid=616064", "title": "Luigi Moretti (politico)", "text": "Biografia.\n\u00c8 stato eletto deputato europeo alle elezioni del 1989, poi riconfermato nel 1994, per le liste leghiste. \u00c8 stato vicepresidente della Delegazione per le relazioni con la Cecoslovacchia, della Delegazione per le relazioni con la Repubblica Ceca e la Repubblica Slovacca e della Delegazione per le relazioni con il Canada. Vicepresidente del Gruppo del Partito Europeo dei Liberali, Democratici e Riformatori.\nIn ambito locale, ha ricoperto la carica di sindaco del suo paese, Nembro, per due mandati, dal 1994 al 2002."}
{"id": "616066", "revid": "838137", "url": "https://it.wikipedia.org/wiki?curid=616066", "title": "Gipo Farassino", "text": "Biografia.\nConsiderato come una delle figure di maggior valore della canzone d'autore italiana (oltre che un caposcuola della canzone torinese), Gipo Farassino, \u00e8 stato anche interprete e autore in lingua piemontese. Le sue canzoni, spesso venate di ironica e struggente malinconia, sono ispirate alla tradizione francese oltre che a quella delle canzoni d'autore italiane. Tra i suoi successi si ricordano \"Avere un amico\", \"Remo la barca\" e \"Ballata per un eroe\".\nNel repertorio in piemontese si \u00e8 spesso avvicinato al cabaret e all'umorismo: nei suoi anni migliori, ha cantato le miserie e le nobilt\u00e0 della gente comune, le tribolazioni dei \"travet\" torinesi e gli amori beffardi o infelici da consumarsi nell'atmosfera parigina e profondamente francese del capoluogo piemontese. Spesso ha anche portato alla ribalta composizioni di grandi poeti piemontesi, come Nino Costa e Angelo Brofferio e la sua carriera vanta anche una prolifica attivit\u00e0 come attore di prosa teatrale, sempre in lingua piemontese, iniziata nel 1970 con la compagnia fondata insieme a Massimo Scaglione.\nGli inizi.\nI suoi brani sono la voce dell'anima pi\u00f9 profonda di Torino, quella delle periferie, che a Parigi vengono chiamate \"banlieu\", ma che sotto la Mole sono sempre state le \"barriere\": egli stesso proviene da una periferia, la Barriera di Milano, quartiere operaio torinese fatto di case di ringhiera e di una povert\u00e0 profonda, ma sempre piena di orgoglio e dignit\u00e0; \u00e8 nato e vissuto, infatti, in via Cuneo 6, nelle vicinanze di Porta Palazzo, in piemontese \"P\u00f2rta Pila\" (indirizzo ricordato anche in una sua celebre canzone recitata: \u00ab\u00cbl 6 \u00ebd via Coni, l'\u00e9 na c\u00e0 veja / che gnanca na v\u00f2lta, l'era nen bela...\u00bb), figlio del sassofonista Alessandro Farassino.\nDopo aver conseguito il diploma in ragioneria, impara a suonare la chitarra e il contrabbasso e inizia ad esibirsi nei locali e nelle balere del Piemonte, proponendo, da un lato, alcune canzoni di sua composizione, dall'altro brani della tradizione recuperati e riarrangiati. Il debutto discografico, dopo alcuni 45 giri a livello locale (in cui usa lo pseudonimo di \"Tony D'Angelo\" prima, e poi il suo nome di battesimo, Giuseppe), avviene con un 33 giri pubblicato alla fine del 1960 in collaborazione con un altro cantante folk torinese, Riz Samaritano. \"Giuanin 'd Porta Pila\", accreditato come terzo cantautore \u00e8, in realt\u00e0, un \"nom de plume\" dello stesso Farassino. Il disco, una raccolta di canzoni popolari in piemontese, si intitola \"Le canss\u00f4n d' Porta Pila\", ed \u00e8 diviso tra i due artisti. \u00c8 pubblicato da una casa discografica milanese, la IPM, come i due successivi con lo stesso titolo (nel terzo appare per la prima volta con il nome \"Gipo\").\nDopo essersi trasferito per alcuni anni in Medio Oriente come orchestrale, torna in Italia e per qualche tempo si esibisce a Milano, al Derby Club, dove propone monologhi, canzoni di sua composizione e traduzioni di George Brassens: in breve tempo ottiene un contratto con la Fonit Cetra (che in quegli anni ha ancora la sua sede a Torino, in via Bertola 34). Sono gli anni dei 45 giri che cominciano a far circolare il suo nome al di fuori del Piemonte, come \"Sangon Blues\", la celeberrima \"Serenata ci\u00f4cat\u00f4na\", \"Porta Pila\" e \"Matilde Pellissero\", tutte canzoni che vengono raccolte, nel 1967, nell'album \"Auguri\".\nIl successo.\nIl 1968 \u00e8 un anno decisivo per Farassino: pubblica, infatti, \"Avere un amico\", uno dei suoi dischi migliori, che racchiude alcune canzoni in italiano tra le sue pi\u00f9 note, come \"Non devi piangere Maria\" (che parteciper\u00e0 ad Un disco per l'estate 1970), \"La mia citt\u00e0\", efficace descrizione di Torino e dei suoi abitanti (\u00abUn mare di fredde ciminiere,/un fiume di soldatini blu,/un cielo scordato dalle fiabe,/un sole che non ti scalda mai./Questa mia citt\u00e0 ti fa sentir nessuno,/ti strozza il canto in gola,/ti spinge ad andar via./Questa mia citt\u00e0 che spegne le risate,/che sfugge a tanta gente,/resta la mia citt\u00e0\u00bb), \"Il bar del mio rione\", a cui si affiancano, comunque, canzoni in piemontese come \" 'L tol\u00e8 'd Civass\" e \"Porta Pila\", sulla musica di \"La Boheme\" di Charles Aznavour; il disco ottiene un buon successo, soprattutto di critica, bissato dal successivo, \"Due soldi di coraggio\", forse il suo album pi\u00f9 riuscito.\nIn questo disco, oltre alla \"title track\" (che nel 1969 parteciper\u00e0 alla manifestazione \"Un disco per l'Europa\" che si tiene a Lugano), sono da ricordare \"Non puoi capire\", \"Remo la barca\" (pubblicata precedentemente su 45 giri, ballata su un suicida nello stile di De Andr\u00e9), e \"Ballata per un eroe\", uno dei brani antimilitaristi pi\u00f9 efficaci della canzone d'autore italiana, di cui sono da ricordare i versi \u00abAndr\u00f2 a ingrossare la nutrita schiera/di quelli che aggrappati a una bandiera/son morti bestemmiando di paura/ad occhi chiusi in una notte scura\u00bb, con cui nel 1970 Farassino parteciper\u00e0 al Cantagiro, suscitando anche interrogazioni parlamentari in merito al testo \"disfattista\".\nTra i due album, nel 1968, incide un 45 giri, \"Serenata a Margherita\", il cui retro, \"Quando capirai\", rimarr\u00e0 inedito su LP; verr\u00e0 per\u00f2 reinciso nel 1971 da Donatella Moretti nel suo bel disco \"Storia di storie\", in cui omaggia i pi\u00f9 grandi cantautori italiani. A questo periodo risale la nascita della sua amicizia con Fabrizio De Andr\u00e9. In questi anni Farassino \u00e8 vicino al Partito Comunista Italiano, ma quello che accomuna i due artisti \u00e8 l'attenzione verso gli ultimi e i poveri, per cui il Sangone (torrente ai confini di Torino) diventa l'unico mare che possono permettersi; emblematica a questo proposito \u00e8 la canzone \"Maria dij gat\", storia di una gattara che \u00ab\"a st\u00ebrma s\u00f2 bon cheur ant ij pach\u00e8t\"\u00bb, che porta il cappotto pure d'estate, parla da sola, e per i gatti del suo quartiere \u00e8 come Babbo Natale.\nNel 1970 la sua canzone \"Senza frontiere\" viene respinta al Festival di Sanremo: il testo \u00e8 fortemente critico verso la guerra nel Vietnam e la guerra in Biafra, e quindi viene ritenuto non adatto al pubblico televisivo che segue la manifestazione. Sempre nel 1970 partecipa alla Mostra Internazionale di Musica Leggera con la canzone \"Quando lei arriver\u00e0\": pubblicata su 45 giri (sul retro \"Ho ritrovato Dio\") rimarr\u00e0 inedita su LP. Dopo un altro album, \"Gipo a s\u00f3 Turin\", nel 1971 pubblica un disco doppio dal vivo, \"Gipo a s\u00f4 Piemont\", in cui si possono ammirare anche le sue doti di intrattenitore, ad esempio nella celeberrima \"La predica\".\nGli anni settanta proseguono con l'incisione di vari album tra i quali sono da ricordare \"Uomini, bestie e ragionieri\" (il secondo per la Polydor) nel 1973 (con le belle \"Buon Dio\", \"Noi\", \"Il mio viaggio\" e una traduzione di \"Mon ile de France\" di Georges Moustaki), \"La patria cita\" (disco di poesie in piemontese recitate da Farassino e che prende appunto nome da \"La Patria Cita\", celebre componimento del poeta e commediografo Armand Motura) e \"Guarda che bianca lun-a\", in cui reinterpreta alcune canzoni di Angelo Brofferio. In questo periodo inizia anche l'attivit\u00e0 di attore cinematografico: nel 1972 recita in \"Uccidere in silenzio\", per la regia di Giuseppe Rolando (film sull'aborto, con Gino Cervi, Ottavia Piccolo e Sylva Koscina), nel 1973 in \"La bottega del caff\u00e8\" (tratto dall'omonima commedia di Carlo Goldoni), per la regia di Edmo Fenoglio (con Tino Buazzelli) e nel 1974 in \"Un uomo, una citt\u00e0\" (regia di Romolo Guerrieri, con Enrico Maria Salerno, Paola Quattrini, Tino Scotti e Luciano Salce).\nNel 1972 la sua canzone \"Quando qualcuno va fuori schema\" diventa la sigla del programma televisivo \"Sapere\"; pubblicata su 45 giri, la versione in studio rimane inedita su LP. Nel 1974, registra un disco e uno spettacolo per la RAI: \"c'\u00e8 che vole e chi non pole: grassie li stesso\", insieme a Lia Scutari, sua moglie: in esso ripropone le atmosfere tipiche degli antichi cantastorie. Dopo un altro disco dal vivo (\"Recital Gipo\", registrato al Teatro Erba di Torino), il 1977 \u00e8 l'anno di \"Per la mia gente\": in quest'album Gipo collabora con altri due autori piemontesi: Paolo Conte (di cui reinterpreta la divertente \"Per ogni cinquantennio\"), che scrive per lui la toccante \"Monticone\", canzone in cui il piemontese \u00e8 descritto attraverso i suoi cognomi tipici, ed il fratello Giorgio, che scrive una canzone per Farassino, \"Virginia nel bagno\", ed inoltre compone le musiche per due testi di Farassino, \"La mia gente\" e \"Girano\" (quest'ultima riscuote un buon successo, anche per il testo ironico basato, sin dal titolo, su un evidente doppio senso).\nGli anni ottanta.\nI dischi successivi, incisi per altre case discografiche dopo l'abbandono della Fonit Cetra, non riscuotono il successo dei precedenti (anche se dal vivo Farassino continua ad attirare pubblico). Negli anni ottanta privilegia quindi l'attivit\u00e0 di attore, anche se continua ad incidere qualche album. Nel decennio successivo si dedica principalmente alla politica, pur pubblicando qualche CD con rifacimenti di vecchie canzoni con nuovi arrangiamenti e nuovi brani interessanti, come la divertente \"Mamma mia che calura!\" e \"Se hai gambe cammina\" (contenute entrambe nel disco \"Ridatemi Amapola\" del 1998).\nL'impegno politico.\nAllontanatosi dalla linea revisionistica del PCI, nel 1987 diede vita a un movimento politico denominato \"Piemont Autonomista\", composto da fuoriusciti dall'Union Piemont\u00e8isa, il partito di Roberto Gremmo. Alle politiche del 1987 la nuova formazione, presentatasi come \"Piemont Autonomia Regionale\", ottenne 72.064 voti alla Camera (pari allo 0,19% su scala nazionale e al 2,2% a livello regionale).\nNel 1989 il movimento divenne parte integrante della Lega Nord, aderendo alla sezione piemontese del partito presieduta da Mario Borghezio. Alle politiche del 1992 fu eletto alla Camera dei deputati nella circoscrizione Torino-Novara-Vercelli, mentre per le politiche del 1994 fu candidato al Senato in rappresentanza del Polo delle Libert\u00e0, venendo sconfitto dall'esponente dei Progressisti Franco Debenedetti.\nCandidatosi alle elezioni europee del 1989, nel maggio 1994 approd\u00f2 al Parlamento europeo, subentrando a Francesco Speroni; fu rieletto alle europee del 1994 e, nel corso del suo mandato, ricopr\u00ec l'incarico di vicepresidente della delegazione alla commissione parlamentare mista UE-Malta, venendo inoltre nominato nella Commissione per i trasporti e il turismo, nella delegazione per le relazioni con la Repubblica Ceca, la Repubblica Slovacca e la Slovenia e, infine, nella Commissione per l'agricoltura e lo sviluppo rurale.\nLasci\u00f2 gli incarichi di partito nel 1996, quando fu sostituito da Domenico Comino; dal 2004 al 2005 fu assessore regionale all'identit\u00e0 piemontese nella giunta di centro-destra di Enzo Ghigo.\nIl ritorno nel mondo musicale.\nNel 2001 effettua un tour in Sudamerica, in cui presenta il suo spettacolo \"Agli amici\". Nell'ottobre del 2005, a causa di un incidente stradale, muore sua figlia Caterina, fotografa molto nota in citt\u00e0, specialmente nell'ambiente musicale (aveva lavorato, tra gli altri, con i Subsonica e gli Africa Unite). Farassino decide, in ogni caso, di ritornare allo spettacolo, e presenta il recital \"farassino@torino.acapo\", realizzato in collaborazione col Folkclub di Torino e con la regia di Franco Luc\u00e0.\nNel 2007 pubblica anche un romanzo (in molte parti evidentemente autobiografico), \"Viaggiatori paganti\", edito dalle edizioni Piemme, che \u00e8 storia di un ragazzo, Matteo Monti detto \"Teo\" che, nella Torino degli anni cinquanta, decide di guadagnarsi da vivere con la musica. Nel 2010 ristamper\u00e0 lo stesso libro per i tipi di Priuli &amp; Verlucca e vincer\u00e0 il premio Biella Festival \"Un libro per lo spettacolo\" alla sua 7\u00aa edizione. Ad ottobre del 2008 partecipa, per la prima volta nella sua carriera, al Premio Tenco. Nel 2010, su invito del direttore dello Stabile di Torino, Mario Martone, allestisce lo spettacolo \"Stasseira\" che ripercorre, sotto la regia di Massimo Scaglione tutta la carriera musicale e teatrale di Gipo.\nNel 2012 \u00e8 uscito il suo libro \"Frammenti di Barriera\", una fotografia in chiave ironica del quartiere natio e dei suoi abitanti del passato.\nMuore nella sua casa di Torino all'et\u00e0 di 79 anni. Dopo il funerale laico tenutosi al Teatro Carignano e la successiva cremazione, viene sepolto nel piccolo cimitero collinare di Pino Torinese, accanto alla moglie Lia Scutari e alla figlia Caterina.\nNel 2016 viene presentato al Torino Film Festival il film documentario \"Gipo, lo zingaro di Barriera\" di Alessandro Castelletto: un film che vuole raccontare la sua vita e il mondo del suo quartiere, Barriera di Milano.\nTelevisione.\nGipo Farassino partecip\u00f2 anche ad alcuni \"sketch\" della rubrica pubblicitaria televisiva di RAI1 \"Carosello\": nel 1969 e 1970 pubblicizz\u00f2 l'antinevralgico Veramon della Lepetit; nel 1975 pubblicizz\u00f2 le fasce elastiche Dual Blu Gibaud della Villafranca/Dual Sanitaly."}
{"id": "616070", "revid": "838137", "url": "https://it.wikipedia.org/wiki?curid=616070", "title": "Pietro Mitolo", "text": "Biografia.\nUfficiale nell'aviazione da caccia della Repubblica Sociale Italiana, fu fondatore del MSI dell'Alto Adige. Assieme al fratello Andrea, fu un esponente di primo piano della politica locale; grande amico di Giorgio Almirante, che aveva fatto dell'Alto Adige una battaglia politica nazionale. Ricopr\u00ec per tre legislature la carica di consigliere provinciale e regionale.\nCarriera politica.\nIn occasione delle elezioni europee del 1989 ottenne 20.502 voti di preferenza (circoscrizione nord-orientale) e nel maggio 1992 divenne parlamentare europeo subentrando a Gianfranco Fini. Nel 1994 fu eletto alla Camera: Mitolo, candidatosi nel collegio uninominale di Bolzano, ottenne il 32,1% dei voti, sconfiggendo il candidato del centro-sinistra Giovanni Salghetti Drioli, quello della S\u00fcdtiroler Volkspartei, Elmar Pichler, e quello del Polo delle Libert\u00e0; fu peraltro l'unico eletto di AN tra i candidati concorrenti con il Polo delle Libert\u00e0 nei collegi uninominali della Camera.\nIn veste di deputato, fu membro della Commissione per la politica regionale, l'assetto territoriale e le relazioni con i poteri regionali e locali e della Delegazione per le relazioni con la Polonia. Oltre alla vita politica, significativo fu il suo impegno per lo sport, che lo vide presidente della Basket Fiamma di Bolzano per lunghi anni. \u00c8 deceduto nel 2010 all'et\u00e0 di 88 anni."}
{"id": "616072", "revid": "125767749", "url": "https://it.wikipedia.org/wiki?curid=616072", "title": "Sziget Festival", "text": "Il Sziget Festival \u00e8 un festival musicale che si tiene a Budapest sulla \u00d3budai-sziget (\"isola di \u00d3buda\"), un'isola che si trova in mezzo al Danubio. \nPrende nome dalla parola ungherese \"sziget\" che per l'appunto significa isola e inizialmente nasce nel 1993 come rassegna per gruppi locali per poi aumentare e migliorare anno dopo anno il cast artistico. Ad oggi, \u00e8 uno dei festival che contano pi\u00f9 presenze in assoluto al mondo, grazie anche alla sua durata che a differenza di un normale festival \u00e8 di una settimana, la seconda di agosto.\nSziget Festival conta pi\u00f9 di 60 palchi e ospita non solo musica dal vivo ma anche DJ set, spettacoli teatrali, proiezioni videocinematografiche, danza, esibizioni circensi, artisti di strada e manifestazioni sportive.\n\u00c8 un evento unico nel suo genere, multimediale, aperto ad ogni espressione artistica e musicale, punto d'incontro di culture e tendenze disparate come pop, rock, metal, hip hop, blues, reggae, afro, world music, folk, elettronica, jazz, classica ed ogni altra sperimentazione sonora.\nStoria.\nIl festival \u00e8 nato nel 1993 da un'idea dell'artista ungherese P\u00e9ter Szi\u00e1mi M\u00fcller, organizzato da GerendaiK\u00e1roly. La prima edizione \u2013 chiamata \"Student Island - Dlak Sziget\" \u2013 fu una modesta rassegna di artisti emergenti ungheresi. Dal 1994, invece, si esibirono sull'isola di \u00d3buda anche grandi nomi della musica internazionale. Dal 1996 al 2001 il festival prese il nome di \"Pepsi Sziget Festival\", dal principale sponsor. Dal 2002 la Pepsi non fu pi\u00f9 tra gli sponsor della manifestazione, che da allora si chiama Sziget Festival. Dal 2003, il festival ha anche un \"fratello\" in Transilvania, il Peninsula / F\u00e9lsziget. Nei pressi del Lago Balaton, a Zam\u00e1rdi, ha luogo dal 2007 il Balaton Sound: evento di musica elettronica co-creato dagli stessi organizzatori dello Sziget Festival."}
{"id": "616073", "revid": "110157", "url": "https://it.wikipedia.org/wiki?curid=616073", "title": "Ringerike", "text": "Ringerike \u00e8 una cittadina norvegese della contea di Viken. Costituisce anche uno dei distretti della Norvegia."}
{"id": "616074", "revid": "14641", "url": "https://it.wikipedia.org/wiki?curid=616074", "title": "Arabitolo", "text": ""}
{"id": "616076", "revid": "1005847", "url": "https://it.wikipedia.org/wiki?curid=616076", "title": "Antonio Mazzone", "text": "\u00c8 stato eletto deputato europeo alle elezioni del 1989 per le liste del MSI.\n\u00c8 stato membro della Commissione giuridica e per i diritti dei cittadini, della Commissione per gli affari esteri e la sicurezza, della Commissione per il controllo dei bilanci e della Delegazione per le relazioni con la Repubblica popolare cinese.\nNel 1996 si \u00e8 candidato alla Camera dei deputati nel collegio Napoli San Carlo all'Arena: sostenuto dal Polo per le Libert\u00e0 ed anche dalla Fiamma Tricolore, ottenne il 48,4% dei voti e venne sconfitto dalla rappresentante dell'Ulivo Anna Maria Procacci.\nEuroparlamentare dal 1989 al 1994 eletto nel MSI.\nDeputato dal 1983 al 1987 e dal 1987 al 1989 eletto nel MSI: VicePresidente del Gruppo Camera dei deputati MSI; componente delle commissioni sanit\u00e0 e affari costituzionali.\nDeputato al parlamento italiano dal 94 al 96 eletto in AN: Presidente della giunta elezioni camera deputati.\nConsigliere Regione della Campania dal 1975 al 1983 eletto nel MSI.\nConsigliere Comune di Napoli nel 1993 eletto nel MSI.\nConsigliere di Amministrazione della societ\u00e0 Poste Italiane S.p.A. dal 2001 al 2004.\nPresidente della societ\u00e0 Poste Vita S.p.A. dal 2001 al 2007.\nPresidente della societ\u00e0 Poste Trasporti S.p.A. dal 2007.\nPresidente del Circolo Nautico Posillipo di Napoli dal 1994 al 1996 e dal 2006 al 2008.\nAvvocato. Coniugato nel 1967. Tre figli."}
{"id": "616079", "revid": "767487", "url": "https://it.wikipedia.org/wiki?curid=616079", "title": "Un uomo segnato", "text": "Un uomo segnato (\"A Marked Man\") \u00e8 un film muto del 1917 diretto da John Ford che ne aveva scritto anche il soggetto. La storia di Ford ebbe un altro adattamento cinematografico nel 1920 con \"Sotto giudizio\", un film di Edward O'Fearna.\nTrama.\nIl bandito Harry Cheyenne torna sulla retta via per non deludere le aspettative che hanno riposto in lui Molly Young e suo padre. Ben presto, per\u00f2, Harry ritorna sui suoi passi quando incontra un vecchio compagno di ruberie, Ben Kent, che lo convince a partecipare a una rapina, assaltando una diligenza. Durante l'attacco, Kent uccide il postiglione ma, quando i banditi vengono catturati, \u00e8 Harry che viene condannato all'impiccagione per il delitto.\nPrima dell'esecuzione, Harry riceve un messaggio da sua madre che gli preannuncia una visita. Lo sceriffo, mosso a compassione, consente a Harry di uscire dal carcere cos\u00ec da far credere alla madre di essere un cittadino rispettabile. Quando la donna riparte, Harry torna in carcere, pronto ad affrontare il destino lo aspetta. Ma arriva la testimonianza di uno degli occupanti della diligenza che lo discolpa dall'aver ucciso il conducente. Harry, perdonato, pu\u00f2 tornare tra le braccia di Molly e a una vita da bravo cittadino.\nProduzione.\nIl film fu prodotto dall'Universal Film Manufacturing Company (A Butterfly Picture).\nDistribuzione.\nDistribuito dall'Universal Film Manufacturing Company, il film usc\u00ec nelle sale cinematografiche statunitensi il 19 ottobre 1917.\nTutte le copie di questo film sono andate distrutte."}
{"id": "616083", "revid": "14641", "url": "https://it.wikipedia.org/wiki?curid=616083", "title": "Lixitolo", "text": ""}
{"id": "616085", "revid": "14641", "url": "https://it.wikipedia.org/wiki?curid=616085", "title": "Xylit", "text": ""}
{"id": "616086", "revid": "110157", "url": "https://it.wikipedia.org/wiki?curid=616086", "title": "Rollag", "text": "Rollag \u00e8 un comune norvegese della contea di Viken."}
{"id": "616087", "revid": "200568", "url": "https://it.wikipedia.org/wiki?curid=616087", "title": "Bulgari", "text": "I bulgari () sono il gruppo etnico di maggioranza della Bulgaria e parlano il bulgaro (lingua slava meridionale).\nVi sono significative comunit\u00e0 di immigrati bulgari in molti paesi europei, cos\u00ec come negli Stati Uniti, Canada e Australia. \u00c8 una popolazione formatasi sulla Penisola Balcanica nel periodo VII-IX secolo dalla fusione dei tre grandi gruppi etnici: Traci, Slavi e Proto-bulgari.\nOrigini e storia.\nI bulgari sono principalmente discendenti delle trib\u00f9 slave, ma il loro etnonimo deriva dai Bulgari, il popolo scita con elementi iraniani. Questo popolo era migrato dall'Asia centrale fino al Caucaso del nord durante il I secolo e si era stabilito definitivamente nei Balcani, verso il VI secolo, dove si era unito ad alcune trib\u00f9 slave. Nel 681 fu fondato il Primo Impero bulgaro grazie al capo Asparuh. Anche i popoli indigeni dei Traci, che in parte erano vissuti nel territorio dell'odierna Bulgaria prima della grande invasione degli Slavi, contribuirono alla formazione del gruppo etnico bulgaro. La loro lingua era gi\u00e0 estinta prima dell'arrivo degli Slavi. Essi, al pari di altre popolazioni scitiche, erano dotati di una forte compagine militare.\nI Proto-bulgari si erano alleati all'imperatore bizantino Costante II, Ma la loro aggressivit\u00e0 li trasform\u00f2 presto in una minaccia per Bisanzio: l'imperatore Niceforo I il Logoteta venne da essi catturato e brutalmente giustiziato (811). Da allora i Bulgari conquistarono la zona balcanica assoggettando tutte le popolazioni slave o slavizzate che l\u00ec risiedevano.\nI metodi di riconoscimento attraverso il DNA dimostrano che i Bulgari sono strettamente correlati ai gruppi etnici dei Macedoni, dei Russi e dei Serbi, pi\u00f9 che alle popolazioni europee che vivevano sulle coste del mar Mediterraneo. Gli antropologi dichiarano che i Bulgari hanno caratteristiche tipiche dei gruppi etnici del sud Europa con influenze di minore forza di altri gruppi etnici. Fra questi si possono menzionare i Cumani, i Peceneghi, i Russi e i Tatari. Tutti questi, eccetto una piccola parte di Russi e di Tatari, sono stati interamente assimilati in un unico gruppo e non sono pi\u00f9 considerati gruppi etnici a s\u00e9 stanti. I Cumani e Peceneghi sono considerati anche i principali antenati dei Gagauzi. Altre minoranze etniche in Bulgaria includono i Turchi, i Rom, gli Armeni. Sebbene abbiano preservato la loro identit\u00e0 culturale, queste minoranze vengono lentamente assimilate al gruppo etnico bulgaro, processo reso possibile anche dai numerosi matrimoni tra esponenti di etnie diverse, come quelli tra Armeni, Russi e Bulgari.\nI Bulgari sono linguisticamente correlati ai Macedoni; entrambi i linguaggi, infatti, sono mutuamente comprensibili. Inoltre, prima della seconda guerra mondiale, gli odierni macedoni erano riconosciuti come parte integrante del gruppo etnico bulgaro e molti di loro, tutt'oggi si identificano in quel gruppo etnico.\nPopolazione.\nLa grande maggioranza dei Bulgari vive nella Repubblica di Bulgaria. Vi sono significative minoranze bulgare in Ucraina e in Moldavia (Bulgari di Bessarabia), in Romania (Bulgari dei banati), Grecia, Serbia, Albania e Ungheria.\nMolti Bulgari sono i sopravvissuti di una diaspora che \u00e8 avvenuta con una serie di migrazioni fino agli anni novanta. Una prima corrente di migrazioni si diresse verso gli Stati Uniti, il Canada, l'Argentina e la Germania, ed era composta in parte da rifugiati politici e dalle loro famiglie (circa 160.000 persone, fino al 1989). Un'altra corrente migratoria, stimata in circa 700.000 persone, pu\u00f2 essere suddivisa in due categorie: una migrazione costante avvenuta all'inizio degli anni novanta, diretta principalmente negli Stati Uniti, in Canada, in Austria e in Germania; un'altra, avvenuta verso la fine degli anni 90 e composta da lavoratori in cerca di occupazione, diretta soprattutto in Grecia, Italia, Regno Unito e Spagna. La maggioranza della popolazione urbana bulgara pu\u00f2 essere trovata a Sofia, 1.236.000), Filippopoli (341.000) e Varna (335.000).\nLa stima totale dei bulgari dipende unicamente dalla considerazione delle comunit\u00e0 sparse per il globo, risultato delle numerose correnti migratorie negli ultimi venti anni.\nCultura.\nContributi all'umanit\u00e0.\nDurante il Medioevo la Bulgaria era il pi\u00f9 importante centro culturale dei popoli slavi e dell'Europa fino alla fine del X secolo. La casa dei Basarabidi (La dinastia che cre\u00f2 e govern\u00f2 il principato di Valacchia) ha avuto origine bulgara. Le due scuole letterarie di Preslav e Ocrida svilupparono una ricca attivit\u00e0 culturale con scrittori come Costantino di Preslav, Giovanni l'Esarca, \u010cernorizec Hrabar, Clemente di Ocrida e San Naum di Ocrida. Nella prima met\u00e0 del X secolo, l'alfabeto cirillico si svilupp\u00f2 nel nord-est della Bulgaria sulla base dell'alfabeto glagolitico e dell'alfabeto greco. Lo stesso viene oggi usato per scrivere in cinque importanti lingue di origine slava: bielorusso, macedone (dialetto bulgaro), russo, serbo e ucraino, cos\u00ec come in altre 60 lingue parlate negli Stati della ex-Unione Sovietica.\nLa Bulgaria ebbe notevole influenza anche sugli stati vicini fino alla fine del XIV secolo, con la Scuola letteraria di T\u0103rnovo, con i lavori di Patriarch Evtimij, Grigorij Camblak, Konstantin Kostene\u010dki. L'influenza culturale bulgara fu estremamente marcata in Valacchia e Moldova dove l'alfabeto cirillico fu usato fino al 1860, mentre la Lingua slava ecclesiastica fu la lingua ufficiale della cancelleria imperiale e della Chiesa fino alla fine del XVII secolo, pi\u00f9 del latino. I Bulgari diedero un notevole contributo alla societ\u00e0 anche nei tempi moderni. Julia Kristeva e Cvetan Todorov sono tra i pi\u00f9 importanti filosofi dell'Europa dell'est nel XX secolo. Nicolai Ghiaurov, Boris Christoff, Raina Kabaivanska e Ghena Dimitrova diedero un prezioso contributo all'opera lirica, con Ghiaurov e Christoff che sono considerati tra i maggiori bassi nel [periodo] del dopoguerra. Gli artisti Christo e Jeanne-Claude sono tra i maggiori rappresentanti della cosiddetta arte ambientale con progetti come l'imballaggio del Reichstag di Berlino.\nNello sport, Hristo Stoichkov \u00e8 stato uno dei migliori giocatori di calcio della prima met\u00e0 degli anni novanta, giocando nella sua nazionale (con la quale \u00e8 arrivato in semifinale ai campionati del mondo del 1994, eliminato dall'Italia) e in squadre di club come il Barcellona e il . L'atleta del salto in alto Stefka Kostadinova \u00e8 stata una delle dieci migliori atlete della sua categoria nel XX secolo ed ancora oggi mantiene diversi record.\nAnche i Bulgari in comunit\u00e0 estere sono stati molto attivi. Scienziati statunitensi di origine bulgara includono John Atanasoff, Peter Petroff, e Assen Jordanoff. Lo scrittore Stephane Groueff, invece, ha pubblicato il \"Progetto Manhattan\", libro di successo sulla costruzione della prima bomba atomica, e \"Le corone di Thorns\", storia dello zar Boris III di Bulgaria.\nLingua.\nI Bulgari parlano la lingua bulgara, scritta con caratteri cirillici; essa \u00e8 strettamente correlata al macedone, la lingua che viene attualmente parlata nella Repubblica di Macedonia. La lingua bulgara \u00e8 correlata anche alla lingua russa, a causa delle influenze che i Bulgari hanno avuto sulla societ\u00e0 russa antica sin dal 988, anno del Battesimo di Kiev e della conseguente fondazione della Metropolia della Tauroscizia con sede a Kiev, dove i prelati erano quasi tutti di nazionalit\u00e0 bulgara.\nSebbene sia una lingua slava, il bulgaro mostra alcuni aspetti che la rendono unica e diversa rispetto alle altre lingue della stessa famiglia. Fino al 1878, il bulgaro fu influenzato dal turco. Se anticamente la lingua bulgara ha prestato molti vocaboli alla lingua russa, quest'ultima, pi\u00f9 recentemente, ne ha presi dal tedesco e dal francese.\nAlcuni membri di comunit\u00e0 bulgare al di fuori dei confini nazionali (soprattutto in Stati Uniti, Canada e Argentina) non parlano il bulgaro come lingua madre, ma sono ancora considerati appartenenti al gruppo etnico bulgaro.\nNomi.\nVi sono differenti tipi di prenomi bulgari. La grande maggioranza di essi ha origini cristiane (come Lazar, Ivan, Anna, Maria, Ekaterina) o slave (Vladimir, Svetoslav, Velislava). Dopo la liberazione nel 1878, alcuni nomi storici bulgari furono riesumati. Il nome Boris, quale \u00e8 di origine proto-bulgara, cominci\u00f2 a diffondersi anche all'estero; due esempi possono essere lo zar Boris Godunov e il tennista tedesco Boris Becker.\nMolti cognomi di maschi bulgari hanno il suffisso \"-ov\" (in cirillico: \"-\u043e\u0432\"). Questo suffisso \u00e8 spesso trascritto in \"-off\" (ad esempio John Atanasov \u2014 John Atanasoff). Il suffisso \"ov\" \u00e8 il suffisso del caso genitivo slavo, come \"Ivanov\" (in bulgaro: \u0418\u0432\u0430\u043d\u043e\u0432) che letteralmente significa \"di Ivan\". Se un tale cognome appartiene invece ad una donna, il suffisso sar\u00e0 in \"ova\" (esempio: Teodora Borisova).\nAltri cognomi usuali hanno il suffisso \"-ev\" (in cirillico: \"-\u0435\u0432\"), per esempio Stoev, Ganchev, Peev, e cos\u00ec via. In questi casi il cognome femminile finisce in \"-eva\" (in cirillico: \"-\u0435\u0432\u0430\"), per esempio: \"Galina Stoeva\". Il cognome dell'intera famiglia, invece, finisce in \" evi\" (in cirillico: \"-\u0435\u0432\u0438\"), per esempio: la famiglia \"Stoevi\" (in bulgaro: \u0421\u0442\u043e\u0435\u0432\u0438).\nUn altro suffisso dei cognomi bulgari, meno comune, \u00e8 \"-ski\" che finisce con una \"\u2013a\" quando \u00e8 attribuito ad una donna (\"Smirnenski\" diventa \"Smirnenska\"). La forma plurale di questo suffisso non cambia e resta \"-ski\", ad esempio la famiglia \"Smirnenski\" (in bulgaro: \u0421\u043c\u0438\u0440\u043d\u0435\u043d\u0441\u043a\u0438).\nIl suffisso \"-ic\" non \u00e8 comune in Bulgaria, mentre lo \u00e8 nei cognomi dei serbi e a questo non viene aggiunta una \"\u2013a\" finale se viene applicato ad una donna.\nAnche il suffisso \"\u2013in\" \u00e8 usato, sebbene pi\u00f9 raramente. Quest'ultimo viene adoperato per dare il nome ad un bambino con una madre non sposata (per esempio il figlio di \"Kuna\" avr\u00e0 il cognome in \"Kunin\", il figlio di \"Gana\" in \"Ganin\").\nReligione.\nLa maggior parte dei Bulgari \u00e8 fedele alla Chiesa Ortodossa Bulgara, fondata nell'870 ed abolita due volte nel corso della storia: durante il periodo bizantino (1018\u20141185) e durante la dominazione ottomana (1396\u20141878). Nel 2001, la stima dei fedeli contava circa 6.552.000 membri in Bulgaria (82.6% della popolazione); a questi si aggiungono i bulgari all'estero (una cifra compresa fra uno e due milioni di persone).\nA dispetto della Chiesa Ortodossa Bulgara come elemento unificatore per tutti i Bulgari, nel corso della storia numerosi piccoli gruppi si sono staccati da essa e si sono convertiti ad altre fedi, Nel XVI e nel XVII secolo gruppi di missionari della Chiesa Cattolica Romana convertirono i pauliciani dei distretti di Filippopoli e Svi\u0161tov. Oggi vi sono circa 10.000 cattolici in Bulgaria ed altri 40.000 in Romania.\nTra il XV e il XVIII secolo, un grande numero di ortodossi bulgari furono convertiti all'Islam dagli Ottomani. I loro discendenti oggi formano la seconda pi\u00f9 grande congregazione religiosa di Bulgaria. Nel 2001 c'erano circa 131.000 Bulgari Musulmani nella sola Bulgaria, 30.000 nelle prefetture di Xanthi e Rhodope, nel nord-est della Grecia, e circa 100.000 in Turchia, principalmente nella provincia di Edirne.\nIl protestantesimo fu introdotto in Bulgaria da missionari statunitensi nel 1857. Il lavoro di questi ultimi continu\u00f2 per tutta la seconda met\u00e0 del XIX secolo e per parte del XX secolo. Nel 2001 si contavano circa 25.000 protestanti in Bulgaria.\nSimboli.\nI simboli tradizionali della Bulgaria sono la bandiera e lo stemma.\nLa bandiera \u00e8 rettangolare con tre colori: bianco, verde e rosso, posizionati orizzontalmente dalla parte superiore a quella inferiore. I campi sono della stessa forma e dimensione. I colori della bandiera hanno questo significato: bianco: pace; rosso: sangue; verde: natura. Simboleggiano il sangue versato dai soldati bulgari nel corso della storia.\nLo stemma della Bulgaria \u00e8 il simbolo dell'indipendenza e della sovranit\u00e0 del popolo bulgaro, Rappresenta un leone rampante incoronato sullo sfondo rosso scuro di uno scudo. Al di sopra dello scudo vi \u00e8 una corona modellata sulle corone dei re del secondo impero bulgaro, con cinque croci pi\u00f9 una croce sulla sommit\u00e0. Due leoni rampanti incoronati reggono lo scudo da entrambi i lati poggiandosi su due rami di quercia e sulla frase \"L'unit\u00e0 fa la forza\".\nSia la bandiera che lo stemma vengono spesso adoperati come simboli per varie organizzazioni politiche ed istituzionali bulgare.\nDati sulla popolazione.\n1 Risultati del censimento pi\u00f9 recente tenuto nelle varie regioni: Bulgaria (2001), Canada, Kazakhstan 1999, Russia (2002), Serbia e Montenegro (2002), Ucraina (2001), USA (2002).\n2 Numero ufficiale dei cittadini bulgari: [ Austria], Germania, Grecia, Italia e Spagna. Queste cifre non includono individui di lingua bulgara senza nazionalit\u00e0 bulgara, eccetto per la Spagna.\n3 Stime della \"Agency for Bulgarians Abroad\" per il numero di persone di etnia bulgara che vivono nella regione sulla base dei dati della polizia di frontiera bulgara, del Ministero del Lavoro Bulgaro e dei resoconti di associazioni di immigrati bulgari. Le cifre includono immigrati regolarizzati, immigrati non regolarizzati, studenti ed altre persone residenti in modo permanente fino al 2004."}
{"id": "616094", "revid": "120901801", "url": "https://it.wikipedia.org/wiki?curid=616094", "title": "Surplus", "text": "Si definisce come surplus una generica quantit\u00e0 eccedente rispetto alle necessit\u00e0; pu\u00f2 riferirsi a:"}
{"id": "616095", "revid": "14641", "url": "https://it.wikipedia.org/wiki?curid=616095", "title": "Fenilmetanale", "text": ""}
{"id": "616096", "revid": "72563", "url": "https://it.wikipedia.org/wiki?curid=616096", "title": "H\u00e1lfdan svarti", "text": ""}
{"id": "616097", "revid": "14641", "url": "https://it.wikipedia.org/wiki?curid=616097", "title": "Aldeide benzoica", "text": ""}
{"id": "616099", "revid": "72563", "url": "https://it.wikipedia.org/wiki?curid=616099", "title": "Halvdan Svarte", "text": ""}
{"id": "616100", "revid": "290948", "url": "https://it.wikipedia.org/wiki?curid=616100", "title": "Idrato di tricloroacetaldeide", "text": ""}
{"id": "616101", "revid": "339392", "url": "https://it.wikipedia.org/wiki?curid=616101", "title": "Gudr\u00f6d il Cacciatore", "text": ""}
{"id": "616102", "revid": "767487", "url": "https://it.wikipedia.org/wiki?curid=616102", "title": "Epulide", "text": "L'epulide (dal greco \u1f10\u03c0\u03bf\u03c5\u03bb\u03af\u03c2, composto di \u1f10\u03c0\u03af, \u00absopra\u00bb e \u03bf\u1f56\u03bb\u03bf\u03bd, \u00abgengiva\u00bb) \u00e8 una iperplasia del tessuto connettivo della gengiva o del parodonto.\nSi tratta di lesioni simili a tumori benigni ma non sono neoplasie vere e proprie.\n\u00c8 tipicamente riscontrabile in gravidanza come effetto dello squilibrio e dell'incremento degli ormoni sessuali; questo perch\u00e9 nella gengiva sono presenti recettori sia per il progesterone che per gli estrogeni, cosa che spiega anche l'aumentata risposta gengivale alla placca.\nDunque \u00e8 caratteristico che in gravidanza si abbia un aumento della gengivite e talvolta la comparsa di caratteristici rigonfiamenti interdentali ed epulidi (i cosiddetti tumori gravidici).\nIn pratica sulle gengive si forma una estroflessione che pu\u00f2 a volte raggiungere un volume notevole, a comparsa prevalentemente nel settore anteriore della bocca.\nLa placca \u00e8 un importante cofattore nell'insorgenza di queste ipertrofie gengivali, che possono essere quindi almeno in parte prevenute eseguendo una idonea pulizia dei denti.\nLa terapia consiste in un programma di igiene orale preventiva a cominciare dall'inizio della gravidanza, evitando per\u00f2 l'uso di agenti per il controllo chimico della placca come la clorexidina poich\u00e9 mancano test di teratogenicit\u00e0.\nLe epulidi devono essere asportate solo qualora siano molto fastidiose o sanguinanti, infatti nella maggior parte dei casi regrediscono spontaneamente dal nono mese in poi."}
{"id": "616103", "revid": "339392", "url": "https://it.wikipedia.org/wiki?curid=616103", "title": "Gudrod il Cacciatore", "text": ""}
{"id": "616105", "revid": "767487", "url": "https://it.wikipedia.org/wiki?curid=616105", "title": "Combat Folk (album)", "text": "Combat Folk \u00e8 il primo demo dei Modena City Ramblers.\nIl titolo \"Combat Folk\" rif\u00e0 il verso ai Clash di \"Combat Rock\". Contiene quattro tradizionali irlandesi strumentali, tre cover molto politiche (\"Contessa\" di Paolo Pietrangeli sulla melodia di \"Old Main Drag\" dei Pogues, e i famosi canti della Resistenza \"Bella ciao\", del quale realizzeranno diverse versioni, e \"Fischia il vento\") e due brani originali, \"Ahmed l'ambulante\" (testo riadattato da una poesia di Stefano Benni) e \"Quarant'anni\" ispirato alle vicende di Tangentopoli, atto di accusa alla Prima Repubblica."}
{"id": "616106", "revid": "14641", "url": "https://it.wikipedia.org/wiki?curid=616106", "title": "D-Deossiribosio", "text": ""}
{"id": "616108", "revid": "14641", "url": "https://it.wikipedia.org/wiki?curid=616108", "title": "2-Deossi-D-ribosio", "text": ""}
{"id": "616109", "revid": "14641", "url": "https://it.wikipedia.org/wiki?curid=616109", "title": "2'-Deossi-D-ribosio", "text": ""}
{"id": "616110", "revid": "14641", "url": "https://it.wikipedia.org/wiki?curid=616110", "title": "D-2-Deossiribosio", "text": ""}
{"id": "616111", "revid": "14641", "url": "https://it.wikipedia.org/wiki?curid=616111", "title": "D-Erythro-2-deossipentoso", "text": ""}
{"id": "616112", "revid": "14641", "url": "https://it.wikipedia.org/wiki?curid=616112", "title": "2-Deossi-d-ribosio", "text": ""}
{"id": "616114", "revid": "78273", "url": "https://it.wikipedia.org/wiki?curid=616114", "title": "P-formildimetilanilina", "text": ""}
{"id": "616115", "revid": "110157", "url": "https://it.wikipedia.org/wiki?curid=616115", "title": "R\u00f8yken", "text": "R\u00f8yken \u00e8 un ex comune norvegese della contea di Buskerud. Dal 1\u00ba gennaio 2020 \u00e8 diventato parte del comune di Asker, diventato comune della neoistituita contea di Viken."}
{"id": "616116", "revid": "14641", "url": "https://it.wikipedia.org/wiki?curid=616116", "title": "2-furaldeide", "text": ""}
{"id": "616117", "revid": "484362", "url": "https://it.wikipedia.org/wiki?curid=616117", "title": "Stato cuscinetto", "text": "Uno Stato cuscinetto \u00e8 un paese che sorge tra due grandi potenze rivali o potenzialmente ostili; l'esistenza di questo Stato \u00e8 pensata e pianificata per cercare di evitare un conflitto aperto tra le potenze maggiori. Gli Stati cuscinetto, quando sono veramente indipendenti, perseguono una politica di neutralismo, che li distingue dagli Stati satelliti. La concezione degli Stati cuscinetto fa parte della teoria del bilanciamento dei poteri, che subentr\u00f2 nelle diplomazie europee nel XVII secolo. Nel XIX secolo, la manipolazione di Stati cuscinetto come l'Afghanistan e gli emirati dell'Asia centrale fu un elemento fondamentale nella politica seguita dalla Gran Bretagna e dalla Russia zarista per il controllo dei passi montani che conducevano all'India britannica.\nEsempi di Stati cuscinetto.\nAltri esempi di Stati cuscinetto sono:"}
{"id": "616118", "revid": "124928063", "url": "https://it.wikipedia.org/wiki?curid=616118", "title": "Sfera di Hill", "text": "La sfera di Hill (il cui raggio \u00e8 detto raggio di Hill) indica le dimensioni della sfera di influenza gravitazionale di un corpo celeste rispetto alle perturbazioni di un altro corpo, di massa maggiore, attorno al quale esso orbita. \u00c8 stata definita dall'astronomo americano George William Hill, sulla base del lavoro dell'astronomo francese \u00c9douard Roche. Per questa ragione \u00e8 anche conosciuta come la Sfera di Roche.\nConsiderando un corpo centrale attorno al quale orbita un secondo corpo, la sfera di Hill \u00e8 determinata dalle seguenti forze:\nLa sfera di Hill \u00e8 la pi\u00f9 grande sfera, centrata sul secondo corpo, al cui interno la somma delle tre forze \u00e8 sempre orientata verso il secondo corpo. Un terzo corpo pi\u00f9 piccolo pu\u00f2 orbitare intorno al secondo all'interno della sfera di Hill, con questa forza risultante come forza centripeta.\nLa sfera di Hill si estende fra i punti di Lagrange L1 e L2, che si trovano sulla linea che congiunge i centri dei due corpi. La regione di influenza del secondo corpo \u00e8 pi\u00f9 piccola lungo quella direzione e funge da fattore di limitazione per la dimensione della sfera di Hill. Oltre quella distanza, un terzo oggetto in orbita intorno al secondo spenderebbe almeno parte della relativa orbita oltre la sfera di Hill e verrebbe progressivamente perturbato dalle forze di marea del corpo centrale, finendo per orbitare attorno a quest'ultimo.\nLa Sfera di Roche non \u00e8 da confondere con altre due grandezze, anch'esse definite da Roche ossia il Lobo di Roche, che descrive la regione di spazio in cui ciascuna stella di un sistema binario esercita esclusivamente la propria influenza, ed il Limite di Roche, che indica la distanza minima alla quale un corpo celeste tenuto insieme dalla gravit\u00e0 pu\u00f2 orbitare attorno ad un altro senza disgregarsi a causa delle forze di marea. \nFormule ed esempi.\nSe un corpo minore di massa \"m\", orbita attorno ad uno maggiore di massa \"M\" con un semiasse maggiore \"a\" e una eccentricit\u00e0 di \"e\", allora il raggio \"r\" della sfera di Hill del corpo minore \u00e8 \nQuando l'eccentricit\u00e0 \u00e8 trascurabile (il caso pi\u00f9 favorevole per la stabilit\u00e0 orbitale), questo diventa\nPer esempio, la Terra (\"m\" = ) orbita intorno al Sole (\"M\" = ) ad una distanza di circa . La sfera di Hill per la Terra si estende a circa (). L'orbita della Luna, ad una distanza di circa dalla Terra, \u00e8 confortevolmente all'interno della sfera gravitazionale di influenza della Terra e non \u00e8 quindi a rischio di essere attratta in un'orbita indipendente intorno al Sole.\nIn termini di periodo orbitale tutti i satelliti stabili della Terra devono compiere una rivoluzione in meno di 7 mesi.\nLa formula pu\u00f2 essere riesposta come segue:\nQuesto esprime la relazione in termini di volume della sfera di Hill rispetto al volume dell'orbita del secondo corpo intorno al primo; specificamente, il rapporto delle masse \u00e8 tre volte il rapporto di queste due sfere.\nUn metodo veloce per valutare il raggio della sfera di Hill avviene dalla sostituzione della massa con la densit\u00e0 nell'equazione precedente:\ndove formula_5 e formula_6 sono le densit\u00e0 del corpo primario e quello secondario, e formula_7 e formula_8 sono i loro raggi. \nLa seconda approssimazione \u00e8 giustificata dal fatto che in molti casi nel Sistema Solare formula_9 risulta essere all'incirca uno (1). Il sistema Terra-Luna \u00e8 l'eccezione pi\u00f9 notevole a quest'approssimazione e lo scarto \u00e8 intorno al 20% per la maggior parte dei satelliti di Saturno; comunque risulta molto comoda per gli astronomi planetari, dato che molti di essi lavorano e ricordano le distanze in termini di raggi planetari.\nUlteriori esempi.\nUn astronauta non pu\u00f2 orbitare attorno allo Space Shuttle se quest'ultimo orbita ad un'altitudine di 300 chilometri, poich\u00e9 la sfera di Hill dello Space Shuttle avrebbe in questo caso soltanto circa 115 centimetri di raggio, molto pi\u00f9 piccola dello Shuttle stesso. In effetti per tutte le orbite terrestri basse (LEO) un corpo sferico della massa dello Shuttle dovrebbe essere circa il 30% pi\u00f9 denso del piombo per poter essere completamente contenuto entro la propria sfera di Hill (condizione necessaria per poter sostenere l'orbita di un proprio satellite).\nUn satellite geostazionario sferico dovrebbe essere 5 volte pi\u00f9 denso del piombo per avere a sua volta un satellite, il quale dovrebbe essere 2,5 volte pi\u00f9 denso dell'Iridio che \u00e8, assieme all'Osmio, il materiale naturale pi\u00f9 denso esistente sulla Terra. Solamente ad una quota orbitale doppia rispetto a quella geostazionaria una sfera di piombo potrebbe avere un proprio satellite.\nLa Luna, per poter supportare un oggetto orbitante intorno ad essa, deve trovarsi ad almeno 3 volte la quota geostazionaria (o 2/7 della sua distanza attuale). Dato che si trova a pi\u00f9 di nove volte la distanza di un satellite geostazionario, le orbite lunari risultano possibili, come dimostrato dalle missioni spaziali sul nostro satellite principale.\nNell'ambito del sistema solare, il pianeta con la pi\u00f9 grande sfera di Hill \u00e8 Nettuno con un raggio di (116 milioni di km, pari a ). La sua enorme distanza dal Sole compensa lo svantaggio di massa rispetto a Giove (la cui sfera di Hill misura invece ). Gli asteroidi della fascia principale possono avere sfere di Hill fino a di raggio (per Cerere), che diminuiscono rapidamente al diminuire della massa dell'asteroide. Nel caso di 66391 Moshup, un asteroide ermeosecante dotato di una luna (S/2001 (66391) 1), la sua sfera di Hill varia tra 120 e 22 km di raggio, a seconda che l'asteroide si trovi al suo afelio o al suo perielio.\nDerivazione.\nUna derivazione non rigorosa ma concettualmente accurata del raggio di Hill pu\u00f2 essere ricavata eguagliando la velocit\u00e0 orbitale di un corpo rispetto ad un altro attorno al quale orbita (ad esempio un pianeta e il suo satellite) e la velocit\u00e0 orbitale rispetto al corpo principale del sistema (la stella). A questa distanza l'influenza gravitazionale della stella \u00e8 circa uguale a quella del pianeta. L'accuratezza di questa derivazione \u00e8 a meno di fattori nell'ordine dell'unit\u00e0.\ndove formula_12 \u00e8 il raggio di Hill ed \"a\" \u00e8 il semiasse maggiore dell'orbita del pianeta attorno alla stella. \nCon elementari passaggi algebrici si ottiene:\nda cui si ricava il raggio di Hill:\nRegione di stabilit\u00e0 effettiva.\nLa sfera di Hill rappresenta solamente un'approssimazione della effettiva regione di stabilit\u00e0 orbitale ed altre forze (come ad esempio la pressione di radiazione o l'effetto Yarkovsky) possono perturbare l'orbita dell'oggetto e farlo uscire dalla sfera. Inoltre il terzo oggetto deve avere una massa trascurabile rispetto agli altri due, in maniera da non influenzare il sistema con la propria gravit\u00e0. "}
{"id": "616120", "revid": "14641", "url": "https://it.wikipedia.org/wiki?curid=616120", "title": "3,4-(metilenediossi)benzaldeide", "text": ""}
{"id": "616121", "revid": "14641", "url": "https://it.wikipedia.org/wiki?curid=616121", "title": "1,3-benzodiossol-5-carbossaldeide", "text": ""}
{"id": "616122", "revid": "14641", "url": "https://it.wikipedia.org/wiki?curid=616122", "title": "Eliotropina", "text": ""}
{"id": "616123", "revid": "14641", "url": "https://it.wikipedia.org/wiki?curid=616123", "title": "Piperonalio", "text": ""}
{"id": "616124", "revid": "486946", "url": "https://it.wikipedia.org/wiki?curid=616124", "title": "Ingresso capitani reggenti", "text": ""}
{"id": "616125", "revid": "14641", "url": "https://it.wikipedia.org/wiki?curid=616125", "title": "Aldeide piperonilica", "text": ""}
{"id": "616126", "revid": "10190866", "url": "https://it.wikipedia.org/wiki?curid=616126", "title": "Sankt P\u00f6lten (Austria)", "text": ""}
{"id": "616129", "revid": "14641", "url": "https://it.wikipedia.org/wiki?curid=616129", "title": "2-idrossibenzaldeide", "text": ""}
{"id": "616131", "revid": "1437722", "url": "https://it.wikipedia.org/wiki?curid=616131", "title": "Kyrie (Mina)", "text": "K\u00fdrie \u00e8 il trentatreesimo album in studio della cantante italiana Mina, pubblicato nel novembre 1980 dalla PDU con distribuzione EMI Italiana.\nDescrizione.\nDoppio album con i dischi pubblicati, come d'uso, prima insieme su 2 LP (in Brasile PDU 675.890) e su musicassetta (PDU PMA 723/724), poi separati con l'aggiunta al titolo di \"vol. 1\" e \"vol. 2\" su CD nel 1992 (PDU CDP 7902822/32 anche in Svizzera), rimasterizzato con tecniche digitali nel 2001 (EMI Italiana 5362132/42).\nLe immagini di copertina, da un'idea grafica di Luciano Tallarini e fotografie di Mauro Balletti, non ritraggono Mina, ma il figlio Massimiliano in tenuta da giocatore di hockey su ghiaccio. All'epoca TV Sorrisi e Canzoni, nel servizio di presentazione del disco, pubblic\u00f2 un'immagine, poi non utilizzata, con il ritocco che sovrapponeva il volto della cantante.\nEsistono anche due differenti tirature della stampa che variano nel modo con cui furono coperti i marchi dei capi di abbigliamento e delle mazze da hockey, oltre all'aggiunta del titolo dell'album e del nome dell'interprete sul retro copertina.\nA proposito del titolo Mina stessa, alla ricerca di nuovi stimoli e spunti per allargare il proprio repertorio e addentrarsi in nuovi territori musicali, ha dichiarato di aver selezionato brani eterogenei di generi diversissimi tra loro, tutti accomunati da un suono vibrante e pieno in grado di generare nell'ascoltatore la stessa sensazione di quando si proferisce la parola \"Kyrie\" (o, ancora meglio, la corrispondente traduzione in dialetto cremonese \"Oh Signur!\"), come esclamazione per manifestare stupore nel confronti di qualcosa o come invocazione verso qualcuno.\nDa segnalare la presenza di un'allora sconosciuta Rossana Casale tra le coriste.\nDurante il 1981 l'album non manca di entrare tra i primi dieci della classifica settimanale degli LP (nono posto) e a fine anno risulta il 33\u00b0 per vendite.\nI brani.\nTutti inediti, eccetto Capisco e Buonanotte buonanotte, gi\u00e0 pubblicate sul singolo di maggio che ha anticipato l'album.\nTracce.\nEdizioni musicali SIAE, ove non altrimenti indicato."}
{"id": "616133", "revid": "287204", "url": "https://it.wikipedia.org/wiki?curid=616133", "title": "Royken", "text": ""}
{"id": "616134", "revid": "14641", "url": "https://it.wikipedia.org/wiki?curid=616134", "title": "4-idrossi-3-metossibenzaldeide", "text": ""}
{"id": "616137", "revid": "1762097", "url": "https://it.wikipedia.org/wiki?curid=616137", "title": "Raimondo Todaro", "text": "Biografia.\nRaimondo Todaro \u00e8 nato a Catania il 19 gennaio 1987, ma ha vissuto sino a 16 anni a Castelnuovo del Garda, in provincia di Verona, dove si era trasferita la sua famiglia. Ha iniziato a ballare a 5 anni, insieme al fratello Salvatore. Si \u00e8 formato studiando con maestri di danze standard e latino-americane e durante la sua carriera ha partecipato a diverse importanti competizioni internazionali. Ha vinto il suo primo campionato italiano a 9 anni; nella categoria junior ha partecipato a 5 campionati del mondo, conquistando un secondo e terzo posto. \u00c8 stato 18 volte campione italiano di ballo nelle varie discipline (danze standard - danze latino americane \u2013 combinata 10 balli).\nNel 2005 viene scelto come maestro per la seconda edizione di \"Ballando con le stelle\" su Rai 1, in coppia con Miss Italia 2004, Cristina Chiabotto. La coppia si \u00e8 classificata al primo posto. Alla fine dello stesso anno, insieme alla campionessa di salto in lungo Fiona May, vince la terza edizione di \"Ballando con le stelle\". Nel 2006 si \u00e8 classificato secondo ai Campionati italiani di danze latino-americane con la sua partner Francesca Tocca e nel 2007 ha preso parte, sempre nelle vesti di maestro, alla quarta edizione di Ballando con le Stelle, classificandosi sesto in coppia con Licia Col\u00f2. Nel 2009, si \u00e8 classificato al nono posto della quinta edizione di Ballando con le Stelle, in coppia con la modella Carol Alt. Nel 2010 torna a vincere Ballando con l'attrice Veronica Olivier. Anche nel 2011 partecipa a Ballando, classificandosi all'undicesimo posto della graduatoria con la nuotatrice Alessia Filippi. Nel 2012, invece, durante l'ottava edizione di Ballando con le Stelle, si posiziona al terzo posto con Ria Ant\u014dniou. Le edizioni numero 9 e 10 di Ballando con le Stelle, vengono vinte entrambe da Todaro, in coppia nel 2013 con Elisa Di Francisca e nel 2014 con Giusy Versace. Nel 2016, durante l' undicesima edizione di Ballando con le Stelle, si classifica al settimo posto con Platinette. Nel 2017 si posiziona al terzo posto della dodicesima edizione di Ballando con le Stelle, con Xenya. Nel 2018, invece, prende parte alla gara con Giovanni Ciacci. Questa \u00e8 la prima coppia di tutti i Ballando con le Stelle a livello mondiale, ad essere composta da due uomini. In seguito alla partecipazione con Giovanni Ciacci, partecipa come ospite ricorrente a Detto fatto. Nel 2019, invece, si classifica al quinto posto con Nunzia De Girolamo. Durante la quindicesima edizione di Ballando con le Stelle, nel 2020, insegna a danzare alla conduttrice Elisa Isoardi e con lei si classifica al quarto posto.\nTodaro ha partecipato alla tourn\u00e9e teatrale dello spettacolo \"Il grande Gershwin\" e alle preselezioni di \"Ballando on the Road\", dove, insieme alla conduttrice Milly Carlucci e agli altri protagonisti del programma, ha girato l'Italia alla ricerca di nuovi talenti.\nNel 2020 \u00e8 responsabile delle coreografie delle esibizioni del talent show canoro \"Il cantante mascherato\", condotto da Milly Carlucci. Da settembre 2020 \u00e8 opinionista ad \"ItaliaS\u00ec!\" di Marco Liorni.\nNel 2021 annuncia tramite il suo profilo Instagram che lascer\u00e0 \"Ballando con le Stelle\" e la Rai per dedicarsi a nuovi progetti lavorativi. Nello stesso periodo viene annunciato che ricoprir\u00e0 il ruolo di insegnante di danza nel talent show \"Amici di Maria De Filippi\" affiancando Alessandra Celentano e Veronica Peparini.\nVita privata.\nIl 23 ottobre 2013 Todaro e la ballerina Francesca Tocca hanno avuto una figlia, Jasmine, e nel 2014 si sono sposati."}
{"id": "616138", "revid": "287204", "url": "https://it.wikipedia.org/wiki?curid=616138", "title": "Trondelag", "text": ""}
{"id": "616139", "revid": "287204", "url": "https://it.wikipedia.org/wiki?curid=616139", "title": "Ostlandet", "text": ""}
{"id": "616140", "revid": "287204", "url": "https://it.wikipedia.org/wiki?curid=616140", "title": "Sorlandet", "text": ""}
{"id": "616142", "revid": "14641", "url": "https://it.wikipedia.org/wiki?curid=616142", "title": "Acido 2-ossopropanoico", "text": ""}
{"id": "616143", "revid": "14641", "url": "https://it.wikipedia.org/wiki?curid=616143", "title": "Acido 2-ossoglutarico", "text": ""}
{"id": "616144", "revid": "75142", "url": "https://it.wikipedia.org/wiki?curid=616144", "title": "Hyvlatonna", "text": ""}
{"id": "616145", "revid": "1904508", "url": "https://it.wikipedia.org/wiki?curid=616145", "title": "Guglielmo de' Pazzi", "text": "Biografia.\nFiglio di Antonio de' Pazzi e Nicolosa degli Alessandri, si spos\u00f2 nell'agosto 1459 con Bianca de' Medici, la sorella di Lorenzo il Magnifico, suggellando cos\u00ec l'alleanza tra le due ricche famiglie, che sarebbe presto venuta meno con i fatti della Congiura dei Pazzi.\nLa sua carriera politica fu in veloce ascesa: Priore di Libert\u00e0 nel 1467, membro degli VIII di Guardia e Bal\u00eca nel 1469, Ufficiale di Monte nel 1471 e Console di zecca nel 1475.\nNel 1478 alcuni suoi familiari, con altri appoggi interni ed esterni a Firenze, ordirono la congiura contro i Medici dove fu assassinato Giuliano de' Medici e Lorenzo il Magnifico si salv\u00f2 miracolosamente.\nI protagonisti della congiura furono suo zio Jacopo de' Pazzi e suo fratello Francesco, che trascinarono nella rovina tutta la famiglia, servendosi proprio di Guglielmo e della sua parentela con i Medici per avvicinarsi ai due fratelli signori di fatto di Firenze e colpirli a tradimento.\nSebbene Guglielmo fosse stato estraneo alla triste vicenda, fu esiliato da Firenze con tutta la famiglia ed escluso da qualsiasi carica politica per pi\u00f9 di quindici anni.\nSolo nel 1495 lo troviamo di nuovo in citt\u00e0 con qualche ruolo politico: Accoppiatore, poi Commissario a Tortona e ambasciatore presso Re Carlo VIII di Francia (1495), Vicario del Mugello nel 1497 e Vicario di Scarperia nel 1498.\nProbabilmente scapp\u00f2 di nuovo da Firenze dopo l'insurrezione antimedicea del 1498, perch\u00e9 non abbiamo altre notizie di suoi incarichi fino al 1501.\nQuell'anno fu commissario in campo contro i pisani in rivolta e commissario di milizia fiorentina, poi Commissario in Val di Chiana e Arezzo nel 1502.\nNel 1513 riusc\u00ec a diventare Gonfaloniere di Giustizia, la pi\u00f9 alta carica della Repubblica Fiorentina e in seguito, grazie alle rendite ottenute dalla sua attivit\u00e0 di mercante e banchiere, pot\u00e9 comprare il feudo di Civitella di Romagna.\nDiscendenza.\nEbbe 16 figli:"}
{"id": "616147", "revid": "14641", "url": "https://it.wikipedia.org/wiki?curid=616147", "title": "Esafluoroalluminato di trisodio", "text": ""}
{"id": "616148", "revid": "1782831", "url": "https://it.wikipedia.org/wiki?curid=616148", "title": "Kandrakar", "text": "Kandrakar \u00e8 una fortezza appartenente al mondo immaginario di \"W.I.T.C.H.\". Si trova nel centro esatto dell'infinito e vi risiedono i saggi della Congrega, guidata dal potente Oracolo. La Fortezza \u00e8 il nodo da cui le Guardiane dovevano obbligatoriamente passare per svolgere i loro incarichi su altri mondi, prima della creazione del portale magico nella libreria di Cedric.\nNel fumetto.\nQuando l'universo fu creato, Kandrakar non esisteva: le creature vivevano in pace e armonia in un mondo unico, finch\u00e9 un giorno conobbero il male e si divisero tra chi voleva pace e chi viveva per il dolore degli altri. Per separare le due fazioni fu creata la Muraglia: malvagit\u00e0 e ingiustizia vennero bandite nella zona oscura del Metamondo, avente come capitale Meridian. Prima di dividersi per sempre, venne data vita alla Fortezza di Kandrakar, nel centro dell'infinito, da cui gli spiriti e le creature pi\u00f9 potenti vegliano sui mondi. A creare la Fortezza furono cinque ninfe, rimaste, fino a quel momento, semplici spettatrici degli eventi: Xin Jing, regina degli elementi; Oneide, ninfa della vita; Tea, ninfa del sole; Ebla, ninfa della Luna, e N'Ghala, ninfa delle stelle, che divenne il primo Oracolo. N'Ghala, inoltre, istitu\u00ec le Guardiane, portatrici della giustizia di Kandrakar: all'inizio furono due, poi tre, quattro, e infine cinque.\nKandrakar \u00e8 una soglia tra tutti gli universi, ancorata alle nuvole grazie alle Pietre Mistiche: se il male se ne impossessasse, vagherebbe incontrollato per l'universo scatenando il caos. Il luogo pi\u00f9 sacro \u00e8 la Stanza delle Aure, custodita da Luba. Qui si trovano le Stille d'Aura, gocce galleggianti fatte di energia magica di diversi colori (rosa, azzurro, arancione, verde e grigio), che rappresentano le cinque Guardiane della Muraglia. Luba \u00e8 stata in grado di influenzare i poteri delle cinque Guardiane attraverso la manipolazione delle Stille: ci\u00f2 ha portato alla creazione di un Cangiante, un essere di pura energia elementale semi-liquida, che, dopo aver assorbito i poteri delle Guardiane, ha risvegliato l'ex-Guardiana malvagia Nerissa. Dopo la seconda sconfitta di Phobos, che era riuscito a impossessarsi del ruolo di Oracolo tramite un inganno, l'Oracolo precedente, Himerish, decide di rinunciare all'onnipotenza e creare un triumvirato con i saggi Yan Lin ed Endarno. Con la sconfitta, poi della Dark Mother, che era riuscita a insinuare a Kandrakar un albero malvagio, il potere di Oracolo viene dato a Yan Lin.\nEsistono vari modi per raggiungere la Fortezza di Kandrakar: attraverso il Cuore di Kandrakar o servendosi degli Araldi bianchi, che scortano il visitatore nei viaggi di andata e ritorno.\nTra i riti di Kandrakar rientrano:\nNella serie animata.\nKandrakar appare per la prima volta nella seconda stagione, nell'episodio \"B come Benvenute\". La storia sulla creazione della Muraglia \u00e8 uguale a quella del fumetto, ma si svolge solo tredici anni prima, quando Phobos sal\u00ec al trono. Kandrakar viene poi attaccata dai cavalieri della distruzione e da Nerissa, che riesce a imprigionare tutta la congrega, privando la Fortezza della sua guida. La Congrega viene liberata a fine serie dalle Guardiane."}
{"id": "616149", "revid": "14641", "url": "https://it.wikipedia.org/wiki?curid=616149", "title": "Trifluoruro di alluminio", "text": ""}
{"id": "616151", "revid": "339392", "url": "https://it.wikipedia.org/wiki?curid=616151", "title": "Allume potassico", "text": ""}
{"id": "616153", "revid": "14641", "url": "https://it.wikipedia.org/wiki?curid=616153", "title": "Tribromometano", "text": ""}
{"id": "616155", "revid": "14641", "url": "https://it.wikipedia.org/wiki?curid=616155", "title": "Cloruro di n-butile", "text": ""}
{"id": "616157", "revid": "14641", "url": "https://it.wikipedia.org/wiki?curid=616157", "title": "Metil cloruro", "text": ""}
{"id": "616158", "revid": "834", "url": "https://it.wikipedia.org/wiki?curid=616158", "title": "R-40", "text": ""}
{"id": "616159", "revid": "14641", "url": "https://it.wikipedia.org/wiki?curid=616159", "title": "HCC 40", "text": ""}
{"id": "616160", "revid": "1876253", "url": "https://it.wikipedia.org/wiki?curid=616160", "title": "Collegio Artigianelli", "text": "Il Collegio Artigianelli \u00e8 un'istituzione a favore dei ragazzi e dei giovani presente a Torino ormai da pi\u00f9 di 150 anni. Qui san Leonardo Murialdo fond\u00f2 la Congregazione di San Giuseppe.\nGli inizi.\nIl Collegio Artigianelli fu fondato in Torino nel 1849 da don Giovanni Cocchi, un sacerdote dedito all'apostolato tra i giovani poveri. Per quasi 14 anni il collegio non ebbe una sede propria e stabile, finch\u00e9 nel marzo del 1863 ci fu il trasferimento nella nuova e definitiva sede di Corso Palestro 14, costruita per avere locali pi\u00f9 ampi e soprattutto laboratori attrezzati per esercitare i ragazzi nel mestiere di fabbro, falegname, tipografo, legatore ecc.\nLa permanenza del Murialdo.\nNel 1866 San Leonardo Murialdo fu pregato di accettare l'incarico di Rettore del Collegio: il Berizzi infatti era stato nominato Canonico Parroco della Cattedrale di Biella. Il Murialdo acconsent\u00ec e da quel momento i giovani Artigianelli, in buona parte orfani o con gravi problemi familiari alle spalle, ebbero un padre. Il Collegio degli Artigianelli si proponeva di accogliere, assistere, educare cristianamente e formare al lavoro i ragazzi poveri ed abbandonati. All'entrata del Murialdo esso ospitava 152 ragazzi. Il loro numero sal\u00ec negli anni seguenti, fino a superare i 200. I ragazzi frequentavano quattro classi elementari (salite a cinque nel 1890) e un corso complementare. Verso i 12 anni potevano accedere ai laboratori: il tirocinio durava fino ai 19 anni. Il Murialdo cerc\u00f2 di perfezionare la formazione intellettuale e tecnica impartita nelle scuole e nei laboratori.\nAl Collegio Artigianelli nel 1873 San Leonardo Murialdo fond\u00f2 la Congregazione di San Giuseppe per dare continuit\u00e0 alla sua opera educativa.\nIl Murialdo rest\u00f2 al Collegio Artigianelli fino alla sua morte avvenuta nel 1900.\nLe scuole artigianali.\nAll'interno del Collegio Artigianelli si svilupparono nel tempo varie scuole artigianali volte ad insegnare ai ragazzi ospitati un mestiere: fabbro, falegname, tipografo, legatore, ecc.\nIn particolare ha avuto una risonanza particolare la scuola di pittura, fondata e diretta per lunghi anni da Enrico Reffo. Alla sua scuola si sono formati vari pittori di rilievo, tra i quali: Luigi Guglielmino, Michele Baretta e Pietro Favaro.\nIl bombardamento e il dopoguerra.\nIl collegio continu\u00f2 per lunghi anni la sua opera di formazione umana, cristiana e professionale per molti giovani. I laboratori, ampliati e migliorati, furono sempre pi\u00f9 in grado di fornire una seria preparazione professionale. Arriv\u00f2 per\u00f2 la seconda guerra mondiale e con essa lutti e distruzioni. Il 2 novembre 1942 un violentissimo bombardamento scoperchi\u00f2 met\u00e0 del tetto dell'ala di via Juvarra e distrusse i laboratori. Non ci furono vittime, ma i ragazzi dovettero essere mandati a casa e i confratelli si trasferirono a Bruere e Rivoli. Con la fine della guerra ci si avvi\u00f2 faticosamente verso la ripresa delle normali attivit\u00e0 scolastiche. Nel 1945-46 ricominciarono l'avviamento e la scuola tecnica. I laboratori intanto vennero rimessi in piedi nei vecchi locali del collegio.\nGli anni sessanta e settanta.\nGli anni '60 furono caratterizzati dall'introduzione della scuola media, al posto dell'avviamento, e della scuola professionale per congegnatori meccanici ed elettricisti installatori, al posto della scuola tecnica. Fu anche eretto (1967-69) un nuovo fabbricato in via Juvarra, sul luogo dei laboratori distrutti dal bombardamento. \nNel 1973, in occasione del centenario della fondazione della Congregazione di San Giuseppe viene restaurata e completata la cappella di S. Giuseppe, nella quale vennero collocate nuove vetrate. Nel 1976, invece, prende il via l'Istituto Tecnico Industriale con specializzazione in elettrotecnica, a cui nel 1986 si aggiunge l'elettronica. \nUn altro settore di impegno \u00e8 quello dei giovani convittori: una cinquantina di ragazzi, studenti delle scuole superiori, che vengono ospitati in collegio durante la settimana, per rientrare in famiglia il sabato e la domenica. Una parte della struttura funziona poi come convitto universitario e ospita una ventina di studenti, iscritti per lo pi\u00f9 a facolt\u00e0 scientifiche dell'Universit\u00e0 o del Politecnico.\nGli Artigianelli oggi.\nIl 1996, dopo la progressiva chiusura delle attivit\u00e0 dell'Istituto Tecnico industriale, vede la nascita del centro di formazione professionale, oggi divenuto centro servizi formativi ARTIGIANELLI. Sempre nel 1996 prendono progressivamente forma anche tutte le attivit\u00e0 di accoglienza rivolte a minori, giovani e famiglie di Torino e cintura. Il collegio Artigianelli rappresenta oggi una risorsa educativa di sostegno a varie situazioni di difficolt\u00e0 sociale e familiare nonch\u00e9 un punto di riferimento per la formazione professionale e l'inserimento nel mondo del lavoro."}
{"id": "616161", "revid": "14641", "url": "https://it.wikipedia.org/wiki?curid=616161", "title": "Cloruro di etanoile", "text": ""}
{"id": "616162", "revid": "14641", "url": "https://it.wikipedia.org/wiki?curid=616162", "title": "Cloruro dell'acido acetico", "text": ""}
{"id": "616163", "revid": "287204", "url": "https://it.wikipedia.org/wiki?curid=616163", "title": "Bill Plympton", "text": "Plympton \u00e8 uno dei rarissimi animatori che disegnano ogni fotogramma della maggior parte dei propri film animati a mano e senza l'aiuto di nessuno. I suoi corti e film sono noti per il frequente utilizzo di violenza e tematiche sessuali trattati in modo appunto \"cartoonesco\", portati a un tale grado di esagerazione da diventare surreali.\nBiografia.\nDal 1964 al 1967 Plympton ha frequentato la Portland State University, per poi trasferirsi nel 1968 alla School of Visual Arts di New York.\nNel 1975 ha iniziato a pubblicare una strip di contenuto politico, chiamata \"Plympton\", pubblicata fino ad oggi su pi\u00f9 di 20 quotidiani. Le sue vignette e illustrazioni sono a tutt'oggi pubblicate sui quotidiani \"New York Times\" e \"The Village Voice\", nonch\u00e9 sulle riviste \"Rolling Stone\", \"Vogue\", \"Vanity Fair\", \"Penthouse\" e \"National Lampoon\".\nNel 1987 \u00e8 stato nominato a un premio Oscar per il suo cortometraggio animato \"Your Face\", e successivamente anche un altro corto, \"Guard Dog\", ha ricevuto una nomination all'Oscar nel 2005.\nNel 1991, durante la pre-produzione di \"Aladdin\", la Disney ha offerto a Plympton la possibilit\u00e0 di diventare animatore capo per il film, pi\u00f9 un contratto di sette anni con l'azienda, ma egli rifiut\u00f2 preferendo continuare a lavorare da indipendente sapendo che, qualunque sua creazione elaborata sotto l'ala della Disney, sarebbe automaticamente divenuta propriet\u00e0 intellettuale dell'azienda.\nFilmografia.\nDi seguito un elenco di tutti i lavori di animazione di Bill Plympton, con breve descrizione di alcuni di essi.\nFilm dal vivo.\nFilm in cui sono presenti delle brevi animazioni di Plympton\nSigle.\nPlympton ha animato la sigla iniziale di alcuni episodi della serie \"The Simpsons\":"}
{"id": "616164", "revid": "71155", "url": "https://it.wikipedia.org/wiki?curid=616164", "title": "Combat folk", "text": ""}
{"id": "616166", "revid": "14641", "url": "https://it.wikipedia.org/wiki?curid=616166", "title": "O-diclorobenzene", "text": ""}
{"id": "616169", "revid": "1060560", "url": "https://it.wikipedia.org/wiki?curid=616169", "title": "Francesco de' Pazzi", "text": "Biografia.\nFrancesco era uno dei nove figli (tre maschi e sei femmine) di Antonio de' Pazzi, figlio di Andrea de' Pazzi, e Nicolosa, figlia di Alessandro degli Alessandri e di Onesta Acciaioli.\nLa famiglia Medici ebbe sempre numerosi nemici in ogni generazione, in particolare per via della sua supremazia economica e politica che disturbava spesso altre famiglie di maggiorenti. La congiura detta dei Pazzi fu per\u00f2 l'unica che port\u00f2 delle gravi conseguenze, con la morte di Giuliano de' Medici sotto le coltellate dello stesso Francesco e di Bernardo Bandini Baroncelli, e il tentato omicidio di Lorenzo de' Medici la mattina di domenica 26 aprile 1478.\nL'ideatore viene generalmente indicato come Francesco stesso che, essendo tesoriere pontificio aveva ottenuto la gestione della Depositeria Apostolica da Sisto IV il quale approvava la congiura e cerc\u00f2 altri alleati esterni. Francesco inoltre si era legato in amicizia con il nipote del papa Girolamo Riario, per incontrare il quale si recava spesso a Roma.\nNella stessa famiglia anche lo zio di Francesco, Jacopo fu tra i principali responsabili, e i congiurati si servirono della parentela di Guglielmo de' Pazzi, fratello di Francesco, con i Medici (era cognato del Magnifico, perch\u00e9 marito di sua sorella Bianca) per avvicinarsi ai loro nemici segreti.\nTra le cause scatenanti venne anche individuata una questione di una importantissima eredit\u00e0 di un altro fratello di Francesco, Giovanni de' Pazzi. Giovanni aveva da poco iniziato la sua carriera politica come membro dei Priori delle Libert\u00e0 nel 1472, quando mor\u00ec il suo ricchissimo suocero Giovanni Borromei.\nMa Lorenzo fece promulgare una legge che impediva alle figlie femmine se figlie uniche e sposate, di avere il diritto ad ereditare dal padre e questo nello specifico caso imped\u00ec a Beatrice Borromei di ricevere il patrimonio del padre. Ovviamente in tal modo si impediva anche l'entrata nelle casse dei Pazzi di una notevolissima somma di denaro, cosa che era stata valutata e prevista nella politica generale dei matrimoni di interesse dei grandi oligarchi del tempo.\nAl momento dell'azione vera e propria Francesco, con Bernardo Bandini, and\u00f2 a prendere a casa Giuliano de' Medici (si riporta come lo abbracci\u00f2 per vedere se portasse una cotta di maglia di ferro a protezione, ma non la indossava) e durante la messa in Santa Maria del Fiore entrambi lo colpirono a morte. Francesco fu cos\u00ec preso dalla foga omicida che si fer\u00ec a una gamba. Se Giuliano per\u00f2 moriva (fatale fu una coltellata alla testa che gli sfond\u00f2 il cranio), Lorenzo venne ferito solo di striscio. Nonostante questo la congiura per\u00f2 fall\u00ec a causa del che dovevano occupare la citt\u00e0 e per il sostegno popolare del quale godevano i Medici a Firenze: fu la folla stessa inferocita a stanare, catturare ed impiccare Francesco poche ore dopo l'attentato."}
{"id": "616170", "revid": "767487", "url": "https://it.wikipedia.org/wiki?curid=616170", "title": "American Head Charge", "text": "Gli American Head Charge sono un gruppo musicale alternative metal di Minneapolis, Minnesota, formata nel 1993 dal bassista Chad Hanks e dal cantante Cameron Heacock.\nBiografia.\nHanks e Heackock si conobbero per la prima volta in un centro di riabilitazione per tossicodipendenti in California.\nNel 1999 hanno pubblicato il primo album intitolato \"Trepanation\", la formazione era completata da Dave Rogers nelle vesti di chitarrista, Chris Emery alle tastiere e Pete Harmon alla batteria. Durante l'anno si aggiunsero anche l'altro tastierista Aaron Zilch e il chitarrista Wayne Kyle.\nNel 2001, con l'ausilio di Rick Rubin, usc\u00ec \"The War of Art\" e, per promuoverlo, si imbarcarono in un lungo tour che li vide esibirsi all'Ozzfest e come spalla a Slayer e Slipknot, durante il quale Wayne Kyle lasci\u00f2 la band per dare spazio all'ex Black food Diesel Bryan Ottoson.\n\"The Feeding\"', uscito il 15 febbraio 2005, vide la luce in un periodo complicato per la band, con tre membri caduti nella tossicodipendenza, Ottoson vittima di istinti suicidi e l'uscita di Rogers e Zilch.\nDue mesi dopo, il 18 aprile, durante il tour insieme a Mudvayne, Bloodsimple e Life of Agony, Ottoson muore a causa di un'overdose provocata dai farmaci che stava assumendo per curare una faringite.\nNel febbraio 2006 il batterista Chris Emery fu allontanato da Chad Hanks durante un concerto in quanto l'eccessivo uso di stupefacenti l'aveva reso incapace di suonare, il suo posto venne preso da Dane Touders.\nNel 2007 \u00e8 uscito la raccolta su doppio disco intitolata \"Can't Stop the Machine\", contenente anche una performance su DVD."}
{"id": "616171", "revid": "14641", "url": "https://it.wikipedia.org/wiki?curid=616171", "title": "Cloruro di etilene", "text": ""}
{"id": "616172", "revid": "767487", "url": "https://it.wikipedia.org/wiki?curid=616172", "title": "Era (gruppo musicale)", "text": "Era \u00e8 un progetto musicale del musicista francese Eric L\u00e9vi, che ha avuto inizio negli anni 1995 - 1997. In gran parte della sua produzione prende spunto dal canto gregoriano medievale, sia per lo stile, sia per i testi, scritti, questi ultimi, in una lingua immaginaria simile al latino. Lo stile, mistico e aereo, pu\u00f2 essere descritto come New Age ed \u00e8 in parte simile a quello di artisti come Enya, Enigma e Deep Forest; comprende tuttavia anche dei rilevanti assoli di chitarra in genere rock, ed \u00e8 molto influenzato dal gothic metal.\nBiografia.\nIl progetto \"Era\" inizia a prendere corpo nel 1992 dal desiderio di Eric L\u00e9vi, gi\u00e0 fondatore nel 1977 del gruppo glam rock Shakin' Street, di dedicarsi a una carriera solista. Dopo aver scritto colonne sonore per alcuni film (tra cui \"I visitatori\", del 1993), ottenendo anche un buon successo, \u00e8 per\u00f2 fra il 1995 ed il 1997 che prende corpo realmente l'idea. Il primo album, che porta il nome del progetto, esce nel 1996, e ottiene un grande successo di pubblico e critica, vendendo 2 milioni di dischi solo in Francia nel volgere di un anno. L'album, dalle atmosfere aeree ottenute con l'uso di sintetizzatori, prende ispirazione da artisti come Enya, dal canto gregoriano, e include anche alcune tracce gi\u00e0 presenti nella colonna sonora del film \"I visitatori\".\nLe sonorit\u00e0 dei brani degli Era sono eteree. I loro brani, prevalentemente adatti come soundtrack, evocano atmosfere magiche.\nIl secondo album, \"Era 2\", viene pubblicato nel maggio 2000 e ottiene anch'esso un grande successo, procurandosi il disco di platino in Francia, e vendendo nel mondo pi\u00f9 di 3 milioni di copie. Il 15 dicembre esce quindi la prima raccolta delle loro pi\u00f9 note canzoni, \"The Legend\".\nStilisticamente, Levi resta fedele a s\u00e9 stesso, come anche nel suo terzo album \"The Mass\", pubblicato il 24 febbraio 2003. Il disco ottiene un successo anche maggiore dei precedenti, entrando in poco tempo nei primi posti delle classifiche di vendita in Europa e Messico, e garantendosi cos\u00ec i dischi d'oro e di platino.\nIl primo singolo estratto \"The Mass\", si ispira ai \"Carmina Burana\" di Carl Orff, e in particolare al famoso brano \"O Fortuna\", riaffermando l'ispirazione medievale. Il secondo singolo \"Looking for Something\" invece si distacca dai precedenti, con un video non pi\u00f9 inscenato in ambientazioni medievali ma nella modernissima New York, presentando in essa lo smarrimento della ricerca incompiuta, da cui prende titolo il brano. Il brano viene poi successivamente presentato in una seconda versione, remixata dal dj Darren Tate. Il terzo e ultimo singolo \"Don't Go Away\", esce nel febbraio 2004 per vendere in poco tempo 400.000 copie solo in Francia.\nIl 10 febbraio 2005 esce una raccolta con i maggiori successi, \"The Very Best of Era\"; composta da un CD con 16 tracce di cui un solo inedito (\"I Believe\") e da un DVD con la collezione di tutti i video prodotti per Era. Il successo \u00e8 tale da raggiungere il riconoscimento di disco di platino in Francia.\nNel 2007 esce una terza raccolta, Prestige.\nIl 24 marzo 2008, a cinque anni di distanza dall'ultimo album inedito, esce \"Reborn\", quarto album del progetto. Si tratta di un album dalle forti sonorit\u00e0 mediorientali con una chicca classica: la traccia numero 4, \"Sinfoni Deo\", \u00e8 ispirata alla \"Ave Maria\" di Caccini e ricorda nel contesto le sonorit\u00e0 classiche di Era.\nIl 2 novembre 2009 esce \"Classics\", una raccolta di brani classici rivisitati con le sonorit\u00e0 ed i testi in simil-latino tipici del progetto Era. A seguire nel 2010 esce una seconda raccolta: \"Classics II\". A inframezzare questi album di inediti, sempre nel 2010 esce un'altra raccolta dal titolo The Essential.\nIl 1\u00ba luglio 2013 esce, quattro anni dopo l'ultimo album, Arielle Dombasle By Era, un nuovo album con voce protagonista quella dell'attrice Francese Arielle Dombasle.\nIl 3 novembre 2017 esce The 7th Sword, anticipato il 7 luglio dal singolo \"7 Seconds\"."}
{"id": "616174", "revid": "14641", "url": "https://it.wikipedia.org/wiki?curid=616174", "title": "Cloruro di metilene", "text": ""}
{"id": "616175", "revid": "14641", "url": "https://it.wikipedia.org/wiki?curid=616175", "title": "Ioduro di metilene", "text": ""}
{"id": "616176", "revid": "287204", "url": "https://it.wikipedia.org/wiki?curid=616176", "title": "Mjosa", "text": ""}
{"id": "616177", "revid": "775372", "url": "https://it.wikipedia.org/wiki?curid=616177", "title": "Scelta Tv", "text": "Scelta TV fu una rivista italiana di informazione sulla programmazione televisiva locale; ideata dai fratelli Ugo e Davide Consolazione, usc\u00ec in edicola nell'ultima settimana del 1976 e per sei anni completi a seguire riport\u00f2 i palinsesti di tutte le televisioni private dell'area laziale.\nCess\u00f2 le pubblicazioni ad aprile 1983 quando sulla scena si affacciarono i grandi \"syndication\" e \"network\" che resero marginali le piccole realt\u00e0 locali, e i cui palinsesti erano regolarmente pubblicati dalla grande stampa.\nL'archivio della casa editrice and\u00f2 disperso e fu possibile recuperare solo una minima parte di quanto stampato e pubblicato.\nStoria.\nIl primo numero portava la data del 28 dicembre 1976, ma usc\u00ec nelle edicole il 30 dicembre: in questo modo gi\u00e0 alla met\u00e0 del 1977 comparve la notazione di \"anno II\".\nPer un brevissimo periodo gli editori tentarono anche di aprire una loro emittente televisiva su Roma (\"Scelta TV Television\"), ma dopo una breve sperimentazione scelsero piuttosto di acquistare alcuni spazi di programmazione su emittenti romane gi\u00e0 avviate.\nNel 1978, ufficialmente terzo anno di pubblicazione, la rivista inizi\u00f2 a pubblicare i \"Monoscopi da Collezione\", raccolta di monoscopi e loghi televisivi sia nazionali sia esteri, a gruppi di tre ogni settimana. L'iniziativa venne sospesa con l'inizio dell'annata successiva (ufficialmente la quarta), per riprendere con il numero 40 e proseguire fino al numero 47 dell'annata successiva, con la pubblicazione di un monoscopio o logo alla settimana. In totale furono pubblicate 189 immagini, di cui 129 nella prima serie. Negli angoli della quarta di copertina comparivano quattro monoscopi/loghi delle principali emittenti televisive romane dell'epoca (Tvr Voxson, P.T.S. RadioTelevisione, T.R.E. Tele Roma Europa e Quinta Rete).\nLa rivista fu pubblicata fino al 9 aprile 1983 (ufficialmente ottava annata), con la pubblicazione del n.14 uscito nella settimana dal 3 al 9 aprile 1983. Con la cessazione delle pubblicazioni della rivista, terminer\u00e0 anche l'attivit\u00e0 della casa editrice F.lli Consolazione Editori.\nGli anni in cui la rivista venne pubblicata corrispondono ad un periodo in cui le televisioni private romane avevano raggiunto una certa importanza, riprendendo ad esempio con maggiore tempestivit\u00e0 e accuratezza le notizie locali. Le riviste a basso costo, come Scelta TV a Roma, svolgevano il compito di informare il pubblico sulla loro programmazione, non coperte dai quotidiani. In seguito, con l'affermazione delle televisioni nazionali della Fininvest e una migliore copertura degli eventi locali da parte della Rai, lo \"share\" delle televisioni locali romane diminu\u00ec considerevolmente e anche la rivista perse la sua ragion d'essere."}
{"id": "616178", "revid": "712828", "url": "https://it.wikipedia.org/wiki?curid=616178", "title": "\u014ck\u014dchi Akira", "text": ""}
{"id": "616181", "revid": "729019", "url": "https://it.wikipedia.org/wiki?curid=616181", "title": "Low Ki", "text": "\u00c8 stato sotto contratto con la Total Nonstop Action Wrestling, dove ha detenuto per cinque volte l'Impact X Division Championship, nella quale ha lottato in differenti periodi. Ha combattuto anche con i nomi \"Senshi\", in un precedente stint in TNA, e \"Kaval\", durante il periodo in Florida Championship Wrestling prima e in World Wrestling Entertainment poi.\n\u00c8 stato uno dei primi lottatori a far parte della X Division, di cui \u00e8 stato uno dei principali esponenti assieme ad AJ Styles e Jerry Lynn. Ha vinto la seconda edizione di WWE NXT ed \u00e8 stato il primo ROH World Champion.\nMolto proficua \u00e8 stata anche la sua carriera in Giappone, dove tra l'altro ha vinto per ben tre volte l'IWGP Junior Heavyweight Championship con la New Japan Pro-Wrestling.\nCarriera.\nInizi.\nSilvestry inizia a lottare sul finire del 1998, usando il ring name di Low Ki. Lotta principalmente nella Jersey All Pro Wrestling, sfidando anche Homicide e Kane D per il JAPW Tag Team Championship. L'anno seguente, cerca varie volte di conquistare il JAPW Light Heavyweight Championship, ma vince il Best of the Lightheavyweights tournament sconfiggendo Crazy Ivan e Judas Young.\nNel 2000, inizia a fare qualche apparizione nella World Wrestling Federation, a Metal e Jakked, gli show secondari dove lotta contro Raven, Crash Holly, Christian ed Essa R\u00edos. L'anno seguente, arriva in finale nell'APW King of the Indies Tournament, perdendo la finale contro American Dragon. Conquista poi il JAPW Heavyweight Championship e il JAPW Light Heavyweight Championship, perdendoli entrambi in un Triple Treath Match in favore di Homicide, che includeva anche Xavier.\nRing of Honor (2002-2006).\nLow Ki fa il suo debutto per la Ring of Honor, nel suo primo show, The Era of Honor Begins, il 23 febbraio, vincendo un Triple Treath Match nel main event contro Bryan Danielson e Christopher Daniels. Il 27 luglio 2002, a Crowning a Champion, sconfigge Daniels, Brian Kendrick e Doug Williams in un Fatal 4-Way Ironman Match, conquistando il ROH World Championship, cos\u00ec diventando il primo campione della ROH. Difende il titolo contro AJ Styles, salvo perderlo contro Xavier a Unscripted il 21 settembre. Low Ki sfida poi Samoa Joe a Fight Without Honor il 5 ottobre in un match che \u00e8 stato caratterizzato da uno stile di lotta come nelle MMA dove Low Ki riesce a vincere. Lascia la promotion in seguito al Feinstein incident, ma vi fa il suo ritorno il 17 luglio 2004, durante un match tra i Briscoe Brothers e Samoa Joe dove sembrasse volesse aiutare Samoa Joe, ma invece si aggrega alla stable di Nelson Erazo, i Rottweilers, tutto questo perch\u00e9 Joe era il Campione della ROH ed il suo obiettivo era la cintura.\nIl 6 novembre 2004, inizia una faida con Bryan Danielson, che era suo tag team partner nell'occasione durante il match contro Samoa Joe e Jushin Liger. Ki e Danielson perdono il match. Low Ki incolpa il compagno di squadra per la sconfitta, allora i Rottweilers infieriscono sull'American Dragon. Il 4 dicembre, Danielson sconfigge Nelson Erazo, mentre Low Ki lotta contro Austin Aries, in un match che avrebbe decretato il primo sfidante al titolo ROH detenuto da Samoa Joe, il match termina in un pareggio l'arbitro aumenta il tempo limite del match ma Low Ki si rifiuta di combattere. Come conseguenza, Aries viene dichiarato vincitore. Low Ki viene cos\u00ec, sospeso a tempo indeterminato.\nFa il suo ritorno il 7 maggio 2005, attaccando Jay Lethal e Samoa Joe insieme a Nelson Erazo, Julius Smokes, Monsta Mack e Rocky Romero. Low Ki e Nelson Erazo sconfiggono poi Joe e Lethal, infortunando quest'ultimo con una mossa combinata. A Death Before Dishonor III, Low Ki contro Jay Lethal finisce in No Contest. Il 12 agosto, ancora No Contest a causa dell'interferenza dei Rotweillers. Il 17 settembre, a Glory By Honor IV, in un \"Fight Without Honor\", Low Ki sconfigge Lethal. Nel rematch nello stesso evento, Lethal vince, chiudendo la rivalit\u00e0 in pareggio. Low Ki aiuter\u00e0 poi Nelson Erazo nel suo feud contro Colt Cabana. Il 17 dicembre 2005, a Final Battle, lotta contro KENTA per il GHC Junior Heavyweight Championship, in un match atteso da moltissimi fans per il loro stile simile di lotta e soprattutto per l'offensiva basata sui calci. Low Ki viene sconfitto. Lascia la ROH nel 2006, a causa di alcuni problemi con la dirigenza. Nel suo ultimo match, batter\u00e0 per\u00f2 Jack Evans.\nTotal Nonstop Action Wrestling (2004-2007, 2011, 2014-2015).\nLa prima apparizione di Low Ki nella Total Nonstop Action Wrestling \u00e8 stata nel primo show, il 19 giugno 2002, quando combatte nel primo match della storia della X Division ed insieme ad AJ Styles e Jerry Lynn sconfigge i Flying Elvises. Il 26 giugno, partecipa al primo match titolato della storia della X Division ma non riesce a conquistare il TNA X Division Championship, perdendo contro Styles. Il 7 agosto per\u00f2, riesce a conquistare il titolo, salvo perderlo tre settimane dopo contro Jerry Lynn. Successivamente, forma i Triple X insieme a Elix Skipper e Christopher Daniels, arrivando a conquistare per due volte l'NWA World Tag Team Championship, titolo detenuto con la Freebird Rule, che permetteva al trio di difendere i titoli con la combinazione che pi\u00f9 li aggradava. Esattamente vince il primo titolo lottando assieme ad Elix Skipper al PPV NWA TNA numero 28 del 22 gennaio del 2003 contro gli AMW (James Storm e Chris Harris). Quando Daniels vince l'X Division Title, Low Ki viene forzato ad uscire alla fazione e inizia una faida con quest'ultimo, perdendola per\u00f2. Lascia la TNA nel luglio 2004.\nA Lockdown, l'avversario misterioso di Christopher Daniels si rivela essere proprio Low Ki, che adotta il nuovo ring name di Senshi, che significa guerriero nella lingua Giapponese. Dopo questo match, annuncia di essere interessato a sconfiggere l'imbattuto X Division Champion Samoa Joe. Sconfigge poi Alex Shelley, Jay Lethal, Petey Williams, Shark Boy e Sonjay Dutt, diventando primo sfidante al titolo di Joe. \nSenshi il 22 giugno 2006, conquista il TNA X Division Championship per la seconda volta, dopo aver schienato Sonjay Dutt in un Triple Treath che includeva anche il campione Joe. \nRimane campione per sei mesi, battendo nei PPV in sequenza :Kazarian a TNA Victory Road '06 di luglio, in un triple threat match Jay Lethal e Petey Williams nel PPV TNA Hard Justice '06 ad agosto, e Chris Sabin a TNA No Surrender '06 del 24 settembre.\nIl regno si interrompe perdendo il titolo a TNA Bound for Glory proprio contro Chris Sabin.\nSenshi inizia poi una rivalit\u00e0 con Austin Starr. Lo batte sia nel PPV TNA Against All Odds '07 che a TNA Destination X ed infine anche a Lockdown dove si affrontano in un Six Sides of Steel Match.\nAl PPV Slammyversary, fa squadra con Rhino, battendo i Latin American Xchange. \nA Victory Road, compete in un 10-Man Ultimate X Match, non riuscendo a vincere. Dopo il match, si riformano i Triple X con il ritornato Skipper. Il 19 luglio 2007, vincono il loro match di riunione contro Serotonin. I Triple X sfidano Jay Lethal &amp; Sonjay Dutt e i Motor City Machine Guns a Hard Justice, perdendo il match. A Bound for Glory, sfidano i Latin American Xchange in un Ultimate X Match, perdendo. Nel dicembre 2007, rifiuta di rinnovare il contratto e dopo aver partecipato alla creazione del nuovo videogioco della federazione nel 2008, lascia la TNA.\nIl 27 giugno 2011 , Low-Ki torna in TNA nei tapings di Impact Wrestling del 30 giugno sconfiggendo Jimmy Yang e Matt Bentley, guadagnandosi un'opportunit\u00e0 di partecipare al four way match a Destination X con in palio un contratto della TNA. A Destination X, perde il match che viene vinto da Austin Aries.\nIl 25 giugno 2014 ritorna nella Total Nonstop Action per le registrazioni degli episodi all interno del Grand Ballroom del Manhattan Center . Riesordisce battendo DJ Z con una Ki Krusher.\nA TNA Destination X batte Manik e DJ Z in un match di qualificazione per l'assegnazione del titolo della X Division .In Finale incontra Sanada e Samoa Joe.\nNella prima puntata del 2015 perde il titolo X-Division contro Austin Aries. Poi a fine puntata effettua un heel turn interferendo nel main event tra Bobby Roode e Lashley aiutando quest'ultimo a vincere ed entra a far parte di una nuova stable capitanata da MVP.\nGiappone (2002-2009, 2011-2013).\nLow Ki partecipa al suo primo tour in Giappone nel 2002, con la Pro Wrestling ZERO1. Il 16 settembre, sconfigge Brian Kendrick, vincendo l'International Junior Heavyweight Championship. Mantiene il titolo fino al 31 agosto 2003, quando lo perde contro Wataru Sakata. Durante il 2003 partecipa a diversi eventi della All Japan Pro Wrestling . Lascia poi la ZERO1 per trasferirsi a met\u00e0 2004, nella Pro Wrestling NOAH, dove riceve immediatamente una title shot al GHC Junior Heavyweight Championship di Yoshinobu Kanemaru, non riuscendo per\u00f2 a vincere. Rappresenta anche la NOAH nella MXW Pro Wrestling's Gaijin Battle Series. Successivamente, passa alla New Japan Pro-Wrestling, unendosi alla stable RISE di Shinsuke Nakamura, sostituendo l'infortunato Milano Collection A.T. Dopo aver subito un infortunio al ginocchio, ritorna ed effettua il Turn Heel, alleandosi con un'altra stable, la Great Bash Heel (GBH).\nConquista l'IWGP Junior Heavyweight Championship, battendo Tiger Mask IV il 21 settembre 2008 in un evento del Circuit 2008 New Japan Generation tour .\nPerde il 4 gennaio 2009 a Wrestle Kingdom 3 , sempre contro Tiger Mask IV. Dopo qualche altra apparizione, Low Ki lotta anche per la Hustle.\nIl 13 maggio 2011 torna in NJPW nell'evento Invasion Tour 2011 partecipando in un tag team match insieme a Nelson Erazo battendo Jushin Liger and Tiger Mask IV.Il giorno seguente combatte contro Prince Devitt per il IWGP Junior Heavyweight Championship ma perde.\nAl terzo giorno del tour combatte in un altro tag team match valevole per il IWGP Junior Heavyweight Tag Team Championship perdendo contro Prince Devitt e Ryusuke Tagushi.\nIl 2 aprile 2012 torna in NJPW e si allea alla stable Chaos partecipando ad un eight man tag team match (4 contro 4) insieme a Gedo Jado Rocky Romero contro Prince Devitt, Jushin Liger, Ryusuke Taguchi e Tiger Mask IV;Low Ki ha il pin vincente su Prince Devitt che era IWGP Junior Heavyweight Champion.\nDurante il Wrestling Dontaku del 2012 precisamente il 3 maggio lotta contro Prince Devitt con in palio l'IWGP Junior Heavyweight Championship e si laurea campione per la seconda volta.\nAl 27 maggio 2012 entra nel Best of Super Junior Heavyweight Tournament durante il torneo in modalit\u00e0 round-robin vince 8 match su 8 primo nel girone e passa alle semifinali. Batte Prince Devitt in semifinale ma perde in finale contro Ryusuke Taguchi.\nA Dominion sconfigge lo sfidante Ryusuke Taguchi confermandosi campione IWGP Jr Heavyweight \nIl 29 luglio perde il titolo contro K\u014dta Ibushi nella sua seconda difesa del titolo.\nAll 8 ottobre riconquista il titolo battendo Ibushi nell evento King of Pro-Wrestling.\nAl 21 ottobre partecipa assieme a Brian Kendrick al torneo Super Jr Tag Tournament con il nome di squadra \"Chaos World Wrestling Warriors\" perdendo al primo turno contro gli Apollo 55 ossia Prince Devitt e Ryusuke Taguchi .\nAlla prima difesa del titolo perde contro Prince Devitt nell evento Power Struggle dell 11 novembre. Nell evento Wrestle Kingdom 7 in Tokyo Dome partecipa senza per\u00f2 vincere ad un match a 3 per il titolo contro Prince Devitt e Kota Ibushi.\nIl giorno dopo non appare pi\u00f9 tra i nomi del roster sul sito ufficiale della NJPW.\nPro Wrestling Guerrilla (2007\u20132008, 2011).\nLow Ki fa il suo debutto per la Pro Wrestling Guerrilla il 7 aprile 2007, battendo Davey Richards. Il 5 gennaio 2008, vince il PWG World Championship sconfiggendo in un match a sorpresa Bryan Danielson. Difende il titolo contro El Generico, ma dopo un mese \u00e8 costretto a renderlo vacante a causa di un infortunio al ginocchio. Il 30 agosto 2008, ritorna all'assalto del titolo in un 4-Way Match che includeva Eddie Kingston, Necro Butcher e Chris Hero, il campione, che mantiene la cintura. Vince per\u00f2 la Battle of Los Angeles 2008, sconfiggendo Roderick Strong nelle eliminatorie, Masato Yoshino nei quarti di finale, Nigel McGuinness nelle semifinali e Chris Hero in un no-title match in finale.\nIl 29 gennaio 2011, fa di nuovo il suo ritorno a WrestleReunion 5 weekend, sconfiggendo Davey Richards. Dopo aver sconfitto Akira Tozawa al 9 aprile, non riesce a vincere il titolo PWG nella seconda serata dell evento All Star Weekend 8 del 28 maggio 2011 poich\u00e9 perde contro Claudio Castagnoli.\nWWE.\nFlorida Championship Wrestling (2008-2010).\nLow Ki combatte un Dark Match prima dei tapings di SmackDown il 7 novembre 2008, perdendo contro Primo. Dopo aver lottato un tryout match contro Trent Baretta, sottoscrive un contratto e viene mandato in Florida Championship Wrestling per allenarsi, dove assume il ring name di Kaval. Nel gennaio 2009, subisce un infortunio ad una gamba, che lo tiene fuori dalle scene fino ad ottobre. Il 24 novembre, sconfigge Paul Burchill e, l'8 dicembre, anche Goldust. Nel suo debutto ufficiale in FCW, sconfigge Bryan Danielson, anch'egli debuttante. Diventa primo sfidante al titolo FCW sconfiggendo Wade Barrett, Alberto Del Rio e Michael Tarver in un Fatal 4-Way Match, ma non riesce a vincere la cintura, perdendo contro Justin Gabriel. Il 15 luglio, tuttavia, insieme a Michael McGillicutty, sconfigge Hunico e Epico, conquistando gli FCW Florida Tag Team Championship. Perdono il titolo solamente il giorno seguente, contro gli ex campioni. Di l\u00ec a poco, Kaval lascia la FCW per trasferirsi in pianta stabile alla WWE.\nNXT e SmackDown (2010).\nIl 1\u00ba giugno, viene annunciato che Kaval far\u00e0 parte della seconda stagione di NXT con Michelle McCool e Layla come mentori. Debutta il 15 giugno, perdendo contro Alex Riley. La settimana seguente, viene sconfitto anche da Eli Cottonwood. Il 29 giugno, vince il suo primo match in WWE, facendo squadra con Michael McGillicutty e Lucky Cannon, battendo Alex Riley, Eli Cottonwood e Titus O'Neil, con Kaval che schiena Riley per vincere. Viene classificato primo nella Pro's Poll, la classifica del programma. Dopo quattro settimane, scivola in seconda posizione, in favore di McGillicutty. Il 9 agosto, fa il suo debutto a Raw, sempre in un 6-man tag team match, dove il team di Kaval perde quando egli stesso viene schienato da Husky Harris. Dopo il match, viene attaccato da Sheamus. La stessa settimana, ad NXT, il team di Kaval vince il rematch. Kaval andr\u00e0 a vincere la seconda stagione di NXT, davanti a Michael McGillicutty e Alex Riley. Dopo la sua vittoria, viene attaccato dagli altri rookies.\nIn seguito alla sua vittoria, Kaval viene promosso a SmackDown, debuttando il 10 settembre, perdendo contro Drew McIntyre. Il 15 ottobre, resiste per cinque minuti sul ring con Big Show, guadagnandosi il diritto di partecipare allo SmackDown vs Raw 7 on 7 Elimination Match di Bragging Rights. Tuttavia, subito dopo il match, viene sfidato da Tyler Reks con il posto in palio, e un malconcio Kaval viene sconfitto facilmente, perdendo cos\u00ec il posto.\nIl 22 novembre, sconfigge il campione Intercontinentale Dolph Ziggler, ottenendo la sua prima vittoria. Dopo il match, sfida Ziggler ad un match per il titolo Intercontinentale a Survivor Series, incassando il suo match titolato guadagnatosi con la vittoria ad NXT. Al PPV, disputa un buon match, ma viene sconfitto. Sconfigger\u00e0 Dolph Ziggler e Jack Swagger insieme a Kofi Kingston, ma verr\u00e0 quasi sempre relegato a Superstars, perdendo contro Drew McIntyre. Il suo ultimo match lo disputa a SmackDown, il 20 dicembre, perdendo contro lo scozzese. Il 23 dicembre, chiede e ottiene il rilascio, in seguito al suo inadeguato utilizzo da parte della compagnia.\nRitorno nel circuito indipendente (2012-presente).\nIl 14 gennaio 2012, Low Ki fece il suo debutto nella Evolve a sorpresa, sconfiggendo Ahtu durante l'ultimo evento di wrestling organizzato nell'Asylum Arena. In seguito fu annunciato che Low Ki si era accordato per lottare a tempo pieno sia in Evolve che in Dragon Gate USA. Debutt\u00f2 nella Dragon Gate battendo BxB Hulk il 27 gennaio. In seguito circolarono delle voci circa il suo possibile ritiro, ma poi approd\u00f2 nella Right Coast Pro il 13 luglio 2013 sconfiggendo Billy Bax.\nLa AJPW annunci\u00f2 che l'11 agosto 2013 sarebbe tornato nella federazione per partecipare al \u014cd\u014d tournament 2013. Vinse il primo match, ma perse il secondo contro Akebono e fu quindi eliminato dal torneo. Dopo quell'incontro non fece nessun altro match nella federazione giapponese.\nAnnunci\u00f2 il suo ritiro dal pro wrestling il 14 ottobre 2013 perch\u00e9 la AJPW non lo pagarono per le spese mediche, al contrario di quello che diceva il contratto. Il 30 marzo 2014 la PWS annunci\u00f2 che Low Ki avrebbe partecipato ad un evento a giugno. I giorni seguenti usc\u00ec la notizia che lotter\u00e0 anche per degli eventi della Dragon Gate USA nell aprile 2014. Il 4 aprile nella Dragon Gate venne sconfitto da Trent.\nRitorno a Impact (2017).\nNella puntata live del 20 aprile 2017 torna a Impact Wrestling vincendo subito l'X Division Championship per la quinta volta. \nPerder\u00e0 il titolo contro Sonjay Dutt e lascer\u00e0 la federazione poco tempo dopo per divergenze con la Dirigenza.\nMajor League Wrestling (2018-presente).\nNel 2018 debutt\u00f2 nella rediviva Major League Wrestling vincendo l'MLW World Heavyweight Championship.\nTitoli e riconoscimenti.\nEast Coast Wrestling Association\nFuture of Wrestling\nFuture Wrestling Alliance\nImpact Championship Wrestling\nIndependent Wrestling Association Mid-South\nInternational Wrestling Cartel\nJersey Championship Wrestling\nLong Island Wrestling Federation\nPremiere Wrestling Federation\nUSA Pro Wrestling\nWorld Xtreme Wrestling\nMajor League Wrestling \nMillennium Wrestling Federation\nJersey All Pro Wrestling\nNew Japan Pro-Wrestling\nPro Wrestling ZERO1\nPro Wrestling Guerrilla\nRing of Honor\nFlorida Championship Wrestling\nPro Wrestling Illustrated\nTotal Nonstop Action Wrestling"}
{"id": "616185", "revid": "742538", "url": "https://it.wikipedia.org/wiki?curid=616185", "title": "Eystein Halfdansson", "text": "Secondo quanto raccontato nella Saga degli Ynglingar, sua moglie fu Hild, la figlia del re di Vestfold, Erikr Agnarsson. Erikr non ebbe figli maschi e fu per questa ragione che Eystein eredit\u00f2 il trono di Vestfold. \nEystein si rec\u00f2 presso Varna con alcune navi per saccheggiare il territorio e pot\u00e9 portare via tutto il bestiame ed una notevole quantit\u00e0 di beni. Tuttavia, il re di Varna, Skj\u00f6ld, che, secondo la leggenda, era uno stregone, giunto alla spiaggia, quando vide le navi di Eystein, sventol\u00f2 il mantello, ci salt\u00f2 sopra e indusse un'asta di una nave ad oscillare e colpire Eystein in modo che cadesse fuori bordo e annegasse. \nIl successore di Eystein fu Halfdan il Mite."}
{"id": "616186", "revid": "72563", "url": "https://it.wikipedia.org/wiki?curid=616186", "title": "Eysteinn H\u00e1lfdansson", "text": ""}
{"id": "616187", "revid": "767487", "url": "https://it.wikipedia.org/wiki?curid=616187", "title": "Mina Studio Collection", "text": "Mina Studio Collection \u00e8 una raccolta della cantante italiana Mina, pubblicata il 26 novembre 1998 dalla PDU.\nNel 2012, questa raccolta \u00e8 stata rimossa dalla discografia sul sito ufficiale minamazzini.com.\nDescrizione.\nL'album raccoglie in ordine cronologico, dalla pi\u00f9 \"giovane\" alla pi\u00f9 \"vecchia\", canzoni incluse in dischi editi tra il 1970 e il 1997.\nSei di esse, pubblicate solo su 45 giri, appaiono qui per la prima volta in CD: "}
{"id": "616188", "revid": "1908527", "url": "https://it.wikipedia.org/wiki?curid=616188", "title": "Reginn", "text": "Reginn (noto anche come Mime o M\u00edmir) \u00e8 un personaggio della mitologia norrena.\nEgli \u00e8 figlio di Hrei\u00f0mar, fratello di F\u00e1fnir e \u00d3tr, appartenente una stirpe di immortali non ben specificata nei testi sopravvissuti fino ai giorni nostri; in alcuni casi sono definiti nani.\nLa sua storia \u00e8 narrata principalmente nell'Edda poetica, nell'Edda in prosa e nella Saga dei V\u00f6lsungar.\nIl Mito.\nQuando \u00d3tr venne ucciso da Loki, Hrei\u00f0mar obblig\u00f2 gli \u00c6sir a pagarne riscatto. Loki allora rub\u00f2 il tesoro del nano Andvari e lo consegn\u00f2 ai parenti dell'ucciso: si trattava dell'oro maledetto dei Nifl\u00fangar.\nLa maledizione ebbe subito effetto; infatti rimasti soli con l'oro i due fratelli chiesero al padre una parte del riscatto, ma Hrei\u00f0mar rifiut\u00f2; l'avarizia e l'odio crebbero negli animi dei due fratelli, ma F\u00e1fnir fu pi\u00f9 lesto e uccise il padre. Reginn chiese al fratello parte dell'oro, ma F\u00e1fnir gli rispose di andarsene se non voleva fare la fine del padre.\nCos\u00ec F\u00e1fnir assunse un perenne aspetto di drago, andando a vivere in una grotta e giacendo sul tesoro, mentre Reginn si diresse a nord dove divenne il fabbro di corte del re Hj\u00e1lprekr e in seguito tutore del figlioccio del re, il giovane Sigur\u00f0r (Sigfrido). Nel giovane, Reginn, vide la possibilit\u00e0 di ottenere vendetta e di impossessarsi del tesoro; forgi\u00f2 quindi per il giovane guerriero tre spade, ma solo l'ultima risult\u00f2 abbastanza resistente e possente da essere brandita da Sigur\u00f0r: essa fu chiamata Gramr.\nReginn spinse Sigur\u00f0r a uccidere il drago, dicendo di scavare una fossa e di nascondersi all'interno per colpire il ventre di F\u00e1fnir quando vi fosse passato sopra: egli in verit\u00e0 sperava che il figlioccio rimanesse annegato nel sangue del drago riversato nella buca. Sigur\u00f0r, avvertito da \u00d3\u00f0inn, scav\u00f2 delle fosse per far scolare il sangue e riusc\u00ec a uccidere F\u00e1fnir, tornando indenne da Reginn.\nReginn chiese al giovane un altro favore: cucinare per lui il cuore del fratello.\nArrostendo il cuore del drago, Sigur\u00f0r, si scott\u00f2 un dito e se lo mise in bocca, acquisendo cos\u00ec alcuni poteri del drago, tra cui la conoscenza dei linguaggi degli uccelli, e ascoltando le cince tra le fronde venne a conoscenza delle intenzioni di Reginn, che voleva liberarsi di lui. Sigur\u00f0r allora uccise il fabbro e si impossess\u00f2 del tesoro di Andvari.\nNella cultura di massa.\nMime \u00e8 anche il nome di uno dei Cavalieri di Asgard, antagonisti dell'anime \"I cavalieri dello zodiaco\".\nMeeme \u00e8 il nome di un personaggio del ciclo di storie di Leiji Matsumoto noto come \"Leijiverse\".\nIn particolare, ella compare nel manga \"Capitan Harlock\" e nell'omonimo anime."}
{"id": "616191", "revid": "1522738", "url": "https://it.wikipedia.org/wiki?curid=616191", "title": "Le Cri du Peuple", "text": "Le Cri du Peuple fu un quotidiano creato da Jacques Doriot e organo del Partito Popolare Francese, partito fascista e collaborazionista, nell'ottobre del 1940. Riprendeva il titolo dal gazzettino fondato nel 1871 da Jules Vall\u00e8s. Lo scopo della creazione del giornale era di accaparrarsi i lettori del quotidiano \"L'Humanit\u00e9\" ed orientarli verso il sostegno al collaborazionismo. \nCess\u00f2 le pubblicazioni nel 1944."}
{"id": "616198", "revid": "712828", "url": "https://it.wikipedia.org/wiki?curid=616198", "title": "Misa Kakizaki", "text": ""}
{"id": "616199", "revid": "163662", "url": "https://it.wikipedia.org/wiki?curid=616199", "title": "Jacopo de' Pazzi", "text": "Biografia.\nFiglio di Andrea de' Pazzi e di Caterina Salviati. Era sposato con Maddalena Serristori. Bench\u00e9 legato alla famiglia Medici dal matrimonio del suo nipote Guglielmo con Bianca de' Medici, sorella di Lorenzo il Magnifico, ebbe a trovarsi contro la stessa famiglia Medici per questioni legate a eredit\u00e0 e per altri malumori derivati dalla supremazia politica ed economica di Lorenzo nella citt\u00e0 di Firenze. Jacopo era infatti uno dei cittadini pi\u00f9 ricchi di Firenze ed era stato per esempio lui a commissionare a Giuliano da Maiano (o forse a Filippo Brunelleschi stesso) il palazzo familiare.\nLa congiura contro i Medici fu ordita tramite suo nipote Francesco de' Pazzi, tesoriere di Papa Sisto IV. Egli infatti aveva numerosi contatti dentro e fuori la curia, tra i quali lo stesso papa. Il 26 aprile 1478 si pass\u00f2 all'azione con l'uccisione tramite sicari di Giuliano de' Medici e il ferimento di Lorenzo il Magnifico che si trovavano nella Cattedrale di Santa Maria del Fiore per la messa.\nLa congiura per\u00f2 fall\u00ec per il sostegno popolare del quale godevano i Medici a Firenze. Fu la folla stessa inferocita a stanare nel giro di poche ore dopo l'attentato Francesco de' Pazzi e Francesco Salviati, Jacopo quattro giorni dopo, e altri tre giorni dopo Stefano da Bagnone e Antonio Maffei da Volterra, i quali dopo esser stati linciati vennero impiccati a una finestra di Palazzo della Signoria, mentre Bernardo Bandini Baroncelli fu impiccato il 29 dicembre dell'anno successivo nel Palazzo del Bargello.\nJacopo in particolare, dopo aver tentato di sollevare un'insurrezione popolare al grido di \u00abLibert\u00e0!\u00bb venne preso a sassate e cerc\u00f2 di fuggire da Firenze. Venne sorpreso da dei montanari mentre cercava di valicare l'Appennino e, nonostante le sue preghiere, venne riconsegnato ai fiorentini che lo giustiziarono alla fine del mese.\nJacopo era sposato con Maddalena Serristori (?-1480), che dopo la congiura venne rinchiusa nel monastero di Monticelli presso Firenze dove rimase fino alla morte.\nEbbe una figlia naturale, poi legittimata, di nome Caterina (1463-1490), che segu\u00ec la madre Maddalena nello stesso convento e fu monaca. Venne beatificata da Papa Benedetto XIV. Non va confusa con l'omonima Caterina de' Pazzi, passata alla storia come Santa Maria Maddalena de' Pazzi.\nMa nemmeno dopo la morte il cadavere di Jacopo venne lasciato in pace. Dopo essere stato seppellito in Santa Croce, una serie di piogge scroscianti fecero lamentare i contadini che si trattava di una punizione divina per aver sepolto in terra consacrata un uomo tanto empio. Indicato come bestemmiatore si inizi\u00f2 a dire che prima di morire aveva venduto la sua anima al diavolo. Venne cos\u00ec disseppellito e sepolto fuori dalle mura. Qui un gruppo di ragazzacci, quando erano gi\u00e0 passate tre settimane dalla sua morte, lo disseppellirono e lo portarono davanti a Palazzo Pazzi, in un macabro scherzo verso i suoi familiari. Il cadavere fu allora gettato nell'Arno."}
{"id": "616204", "revid": "834", "url": "https://it.wikipedia.org/wiki?curid=616204", "title": "Svea", "text": "Svea (chiamata anche Sveagruva) \u00e8 il terzo insediamento per numero di abitanti del territorio d'oltremare delle Svalbard dopo Longyearbyen e Barentsburg. Il nome \"Svea\" rinvia al nome \"Sverige\" (Svezia).\nHa una popolazione di circa 220 abitanti, che lavorano principalmente nelle miniere di carbone.\n\u00c8 situata nella parte meridionale dell'isola di Spitsbergen dove fu fondata da svedesi nel 1910.\nL'insediamento \u00e8 sede di un aeroporto privato che assicura circa 25 collegamenti settimanali col capoluogo Longyearbyen, utilizzati principalmente per il trasporto dei minatori."}
{"id": "616205", "revid": "287204", "url": "https://it.wikipedia.org/wiki?curid=616205", "title": "Gli amanti (Hunter)", "text": "Gli amanti (titolo originale \"Strangers When We Meet\", 1958) \u00e8 un romanzo di Ed McBain, autore che nel corso della propria carriera ha utilizzato diversi pseudonimi (Ed McBain \u00e8 il pi\u00f9 fortunato di questi).\nTrama.\nLarry Cole, architetto in carriera, vive in provincia e sembra accettarne i ritmi e le abitudini. \u00c8 felicemente sposato ed ha due figli. Un giorno, accompagnando i figli alla fermata dell'autobus si accorge della presenza di una giovane attraente mamma di nome Margaret Gault.\nIl resto \u00e8 la storia di un adulterio con interessanti descrizioni sulle pulsioni che possono indurre un uomo felice a cacciarsi in una spirale di dolore per passione di una donna e sulle ragioni che, viceversa, lo trattengono dal lasciarsi andare del tutto.\nIl finale che attende il protagonista \u00e8 una tipica via d'uscita adatta alla morale degli anni cinquanta. Ben pi\u00f9 amaro e cinico \u00e8 quello che lo scrittore assegna alla controparte femminile.\nFilm.\nDa questo libro \u00e8 tratto il film del 1960 \"Noi due sconosciuti\" (\"Strangers When We Meet\") per la regia di Richard Quine. Molti gli attori di spessore che hanno partecipato alla pellicola: Kirk Douglas, Kim Novak, Barbara Rush, Ernie Kovacs, Walter Matthau, Virginia Bruce."}
{"id": "616206", "revid": "1534511", "url": "https://it.wikipedia.org/wiki?curid=616206", "title": "Istituto Bruno Leoni", "text": "L'Istituto Bruno Leoni (IBL) \u00e8 un think tank italiano fondato nel 2003 per promuovere le idee liberali in Italia e in Europa. I fondatori sono stati Carol Erickson, Franco Forlin, Sergio Leali, Carlo Lottieri, Alberto Mingardi, Carlo Stagnaro e Tito Tettamanti. L'istituto, che prende il nome da Bruno Leoni, ha sedi a Torino e Milano. \nL\u2019Istituto Bruno Leoni organizza convegni e seminari in varie citt\u00e0 italiane ed europee ed \u00e8 attivo nell\u2019elaborazione di ricerche ad ampio spettro sulle scienze sociali. Ha, inoltre, un importante programma di pubblicazioni a vasto raggio, che comprende volumi di ampio respiro e papers che si focalizzano sull'analisi delle politiche pubbliche.\nSecondo il Global Go To Think Tank Index Report 2020, la classifica dei centro studi curata dalla Universit\u00e0 della Pennsylvania, l'Istituto Bruno Leoni risulta 132\u00b0 a livello mondiale (su 174 istituti considerati) e 76\u00b0 (su 142) tra quelli dell\u2019Europa occidentale.\nIBL \u00e8 membro fondatore di Epicenter, una rete paneuropea con sede a Bruxelles di sei think tank pro-libero mercato. Epicenter si concentra sul commentare e analizzare le politiche pubbliche europee, cercando di ripristinare l'obiettivo di un'Unione Europea fondata, come era previsto originariamente, sul mercato unico libero, aperto e pacifico.\nNel 2004 \u00e8 stato insignito del \"Templeton Freedom Award for Institute Excellence\" dall'Atlas Foundation (Stati Uniti) per le iniziative condotte in ambito divulgativo ed educativo.\nIdee.\nL'istituto promuove idee economiche e filosofiche estremamente liberali, ispirandosi principalmente a economisti della scuola austriaca, tra i quali troviamo Carl Menger, Eugen von B\u00f6hm-Bawerk, Ludwig von Mises, Joseph Schumpeter, Friedrich von Hayek, Murray Rothbard. Vengono, altres\u00ec, promosse le idee di economisti di scuole differenti come Milton Friedman dell'Universit\u00e0 di Chicago, James M. Buchanan della teoria della scelta pubblica e Wilhelm R\u00f6pke dell'ordoliberalismo, e di politici del calibro di don Luigi Sturzo, Luigi Einaudi, secondo Presidente della Repubblica Italiana e Margaret Thatcher, primo ministro del Regno Unito.\nL'economista italiano Sergio Ricossa \u00e8 stato presidente onorario fino alla sua morte.\nTra i principali impegni dell'IBL bisogna ricordare quelli a difesa della propriet\u00e0 privata e contro l'imposizione fiscale, a favore della libera iniziativa e contro la programmazione economica, a favore della globalizzazione e contro il protezionismo. Una sua classica battaglia \u00e8 anche il superamento dell'attuale sistema degli albi professionali, dato che, fin dal 2004 l'istituto, per bocca del presidente Alberto Mingardi \u00e8 arrivato a reclamare \"l'abolizione degli ordini professionali\".\nL\u2019Istituto ha sviluppato il \u201ccontatore del debito pubblico\u201d per rendere accessibile a tutti l\u2019enormit\u00e0 del debito pubblico italiano. Il contatore si aggiorna ogni 3 secondi e fornisce una stima dello stock di debito pubblico italiano in tempo reale. La base di partenza \u00e8 costituita dai dati forniti dalla Banca d'Italia. Durante la campagna elettorale per le elezioni nazionali del 2018 un contatore del debito pubblico era presente sui maxi-Led delle Stazioni di Milano Centrale, Roma Termini e Roma Tiburtina. L'l'iniziativa serviva a ricordare ai passeggeri-elettori che \"ogni promessa \u00e8 debito\".\nL'Istituto Bruno Leoni ha espresso posizioni scettiche nel dibattito sul riscaldamento globale, sostenendo tuttavia politiche come la carbon taxe altre misure per la riduzione delle emissioni anche in audizioni presso il Parlamento Europeo.\nConvegni e seminari.\nDurante tutto l'anno l'IBL organizza meeting e convegni. Gli eventi annuali pi\u00f9 importanti sono la cena annuale dell'IBL, il Seminario Mises (che ha, invece, cadenza biennale e si svolge in autunno a Sestri Levante), la \"Lectio\" Minghetti, il Discorso Bruno Leoni.\nAttraverso le donazioni raccolte durante la cena annuale dell'IBL, l\u2019Istituto realizza \u201cIBL nelle scuole\u201d: due lezioni di economia, molto semplici e non connotate ideologicamente, attraverso le quali gli studiosi e i ricercatori di IBL spiegano ai ragazzi degli istituti superiori la natura dello scambio e il ruolo dei prezzi ma anche il rapporto tra scelte politiche (tassazione, regolazione, politica monetaria) e vita produttiva, gli effetti visibili e quelli meno visibili dell\u2019azione pubblica, il ruolo giocato dai gruppi di pressione, per aiutarli a comprendere la grande complessit\u00e0 della realt\u00e0 sociale.\nIl \"Discorso Bruno Leoni\" \u00e8 stato tenuto negli anni da economisti quali Vernon L. Smith, Premio Nobel 2002, e John B. Taylor, economista monetario dell'universit\u00e0 di Stanford, ma anche da un intellettuale non accademico come Nassim Nicholas Taleb (autore del volume \"Il cigno nero\"), dall'economista africana Dambisa Moyo e dall'ex premier boemo V\u00e1clav Klaus.\nPubblicazioni.\nA partire dal 2009 l'IBL ha dato vita ad una propria casa editrice: IBL Libri. L'Istituto inoltre sponsorizza una collana presso l'editore Liberilibri, chiamata \"Hic sunt leones\". Gli autori tradotti e promossi dall'IBL rappresentano una sorta di galleria del liberalismo: Milton Friedman, Vernon L. Smith, Chandran Kukathas, Friedrich von Hayek, Hunter Lewis oltre agli italiani Bruno Leoni, Sergio Ricossa, Luigi Einaudi. L'Istituto ha anche pubblicato un saggio del Principe del Liechtenstein, Giovanni Adamo II, dedicato alla sua visione dello Stato. \nL'Istituto ha un blog, il LeoniBlog, curato, tra gli altri, dal giornalista e conduttore radiofonico Oscar Giannino.\nLibri.\nLe principali collane consultabili online:\nArticoli.\nL'Istituto segue un'intensa attivit\u00e0 di scrittura di articoli e studi:\nLa ricerca pi\u00f9 citata dell'Istituto \u00e8 denominata \u201cIndice delle Liberalizzazioni\u201c e viene condotta su base annuale dal 2007, mettendo a confronto i paesi dell'Unione Europea e i loro settori produttivi. Secondo l'ultima edizione, basata sui dati del 2019, l'indice italiano si attesterebbe a 75 punti su 100.\nNel giugno del 2017 Nicola Rossi pubblica con IBL una ricerca sulla flat tax al 25% dal titolo \u201c25% per tutti\u201d, proponendo un sistema fiscale in cui la flat tax \u00e8 concepita come complementare, secondo la lezione di Milton Friedman, a una misura universale di contrasto alla povert\u00e0: il \u201cminimo vitale\u201d. La ricerca non si limita a immaginare come redistribuire risorse, si illustra come cambiare alla radice il rapporto fra Stato e cittadino, abbattendo la rendita da intermediazione del primo (riducendo i costi amministrativi e di transazione) e restituendo libert\u00e0 di scelta al secondo.\nFinanziamenti.\nL'Associazione Culturale Istituto Bruno Leoni (denominata Associazione Culturale Amici dell'Istituto Bruno Leoni fino al 2008) riceve annualmente donazioni a sostegno della propria attivit\u00e0 da parte di numerosi enti, fondazioni, tra le quali la Fondazione Cassa di Risparmio di Torino (10.000 euro nel 2006, 10.000 euro nel 2007, e 30.000 nel 2008) e singoli privati che destinano annualmente il 5 per mille all'Istituto."}
{"id": "616214", "revid": "109415448", "url": "https://it.wikipedia.org/wiki?curid=616214", "title": "Giovanni de' Pazzi", "text": "Biografia.\nAveva da poco iniziato la sua carriera politica come membro dei Priori delle Libert\u00e0 nel 1472, quando mor\u00ec il ricchissimo suocero Giovanni Borromei.\nLorenzo il Magnifico fece promulgare infatti una legge che impediva alle figlie femmine di intascare l'eredit\u00e0 se figlie uniche e sposate, impedendo cos\u00ec l'entrata nelle casse dei Pazzi di una notevolissima somma di denaro.\nQuesta disavventura viene in genere indicata come una delle possibili scintille che portarono i Pazzi a congiurare contro i Medici.\nSebbene non coinvolto nella cospirazione, egli venne comunque imprigionato nel carcere di Volterra, dove mor\u00ec pochi anni dopo (1481). Sua moglie Beatrice tent\u00f2 di farlo evadere nel 1480, ma venne scoperta e a sua volta imprigionata.\nFu padre di Raffaele de' Pazzi."}
{"id": "616215", "revid": "143542", "url": "https://it.wikipedia.org/wiki?curid=616215", "title": "Romain Gary", "text": "Ha usato anche lo pseudonimo di \u00c9mile Ajar.\nBiografia.\nNato a Vilnius in Lituania figlio di Arieh Leib Kacew e di Mina Owczy\u0144ska, Romain Gary arriv\u00f2 in Francia, a Nizza, all'et\u00e0 di 13 anni. Dopo avere studiato giurisprudenza a Parigi, si arruol\u00f2 nell'aviazione e raggiunse la \"Francia libera\" (l'organizzazione di resistenza fondata da Charles de Gaulle) nel 1940 e vi prest\u00f2 servizio nelle Forces a\u00e9riennes fran\u00e7aises libres. Termin\u00f2 la guerra come \"compagnon de la Lib\u00e9ration\" e decorato con la Legion d'onore. Dopo la fine delle ostilit\u00e0, intraprese una carriera di diplomatico al servizio della Francia. Negli anni cinquanta soggiorn\u00f2 a lungo a Los Angeles (California) come Console generale di Francia.\nFu il marito prima della scrittrice Lesley Blanch e poi dell'attrice americana Jean Seberg, dalla quale divorzi\u00f2. Poco pi\u00f9 di un anno dopo il suicidio di questa (settembre 1979, per ingestione di barbiturici), profondamente depresso per il sopraggiungere della vecchiaia, si diede la morte sparandosi alla tempia, dopo aver avuto cura d'indossare una vestaglia rosso vermiglio perch\u00e9 il sangue non si notasse troppo.\nDopo la sua morte si scopr\u00ec che, sotto lo pseudonimo di \u00c9mile Ajar, era l'autore di quattro romanzi la cui paternit\u00e0 era stata attribuita ad un suo parente, Paul Pavlovitch, il quale aveva sostenuto il ruolo di Ajar di fronte alla stampa e all'opinione pubblica.\nSi aggiunga che Ajar e Gary non furono i suoi soli pseudonimi; aveva infatti anche scritto un romanzo poliziesco-politico, \"Le teste di St\u00e9phanie\", con il nome di Shatan Bogat e una allegoria satirica, \"L'uomo con la colomba\", firmata Fosco Sinibaldi (\"sin\"- sostituisce \"gar\"- in Gar-ibaldi).\nGrazie al suo spirito di mistificazione (Gary e Ajar significano rispettivamente \"brucia!\" e \"brace\" in russo; alcune frasi si trovano identiche negli scritti di entrambi gli autori), Romain Gary fu l'unico scrittore a ottenere due volte il Premio Goncourt. La prima volta nel 1956 con il suo pseudonimo usuale, per \"Le radici del cielo\", e la seconda volta nel 1975 con lo pseudonimo di \u00c9mile Ajar, per \"La vita davanti a s\u00e9\". Scrisse varie opere fantascientifiche.\nDiversi suoi libri sono stati adattati per il cinema, in particolare \"Chiaro di donna\" (1979) di Costa-Gavras, con Yves Montand e Romy Schneider come protagonisti, e \"La vita davanti a s\u00e9\" (1977) di Mosh\u00e9 Mizrahi, che ottenne l'Oscar come miglior film straniero e con Simone Signoret, che ottenne il C\u00e9sar come miglior attrice per il ruolo di Madame Rosa. Nel 2017 il regista francese Eric Barbier ricav\u00f2 un film da \"La promessa dell'alba\", romanzo autobiografico ispirato al rapporto dello scrittore con la madre.\nRomain Gary gir\u00f2 anche due film, di cui fu sia regista che sceneggiatore, che non riscossero molto successo."}
{"id": "616216", "revid": "117271410", "url": "https://it.wikipedia.org/wiki?curid=616216", "title": "Sant'Andrea d'Agliano", "text": "Sant'Andrea d'Agliano, con 19 abitanti, \u00e8 una frazione del comune di Perugia (PG).\nLocalizzata nella periferia sud-est ai piedi della collina (194 ), si estende fino alla riva destra del Tevere. Il paese non \u00e8 raccolto attorno ad un vero e proprio nucleo, bens\u00ec resta distribuito in diversi punti della sua estensione territoriale.\nIl centro \u00e8 rappresentato dalla chiesa (dedicata all'omonimo santo) e dalla canonica; assieme alle poche case circostanti costituisce un punto di raccolta per la vita aggregativa, culturale e religiosa degli abitanti.\nAmministrativamente fa parte della IX circoscrizione \"San Martino in Colle\" del Comune di Perugia.\nStoria.\nNel 1765 fu ritrovata un'antica iscrizione romana posta da C. Attilio della trib\u00f9 \"Leonia\", centurione della XII Legione. Questa famiglia ebbe qui la sua abitazione e si pensa che il nome \"Agliano\" derivi proprio da essa.\nIntorno al X secolo, il territorio era stato bonificato dai monaci benedettini dell'abbazia di San Pietro di Perugia.\nNel 1045, la bolla di papa Gregorio VI cita la chiesa di S. Angelo d'Agliano, alla quale nel 1057, papa Stefano IX aggiunge anche S. Andrea d'Agliano.\nNel 1380, S. Andrea e S. Angelo d'Agliano vengono citati come \"Villa\" nel censimento ordinato dal Priore del Comune di Perugia. Nel 1562, ancora la chiesa di S. Angelo esisteva, mentre ad oggi non vi sono pi\u00f9 tracce e resti della sua ubicazione.\nNel 1784, la chiesa di S. Andrea venne demolita e ricostruita su disegno di Giuseppe Cerrini.\nEconomia e manifestazioni.\nIl paese \u00e8 un esempio di realt\u00e0 rurale umbra, fondato sull'agricoltura, attivit\u00e0 che ancora viene svolta da molte famiglie del luogo. Ad oggi conta circa 800 abitanti ed \u00e8 noto anche per lo svolgimento della \"Sagra della Rucola\", nell'ultima settimana di agosto."}
{"id": "616226", "revid": "36426", "url": "https://it.wikipedia.org/wiki?curid=616226", "title": "Renato de' Pazzi", "text": "Venne battezzato alla presenza di Renato d'Angi\u00f2, amico di suo nonno Andrea, e venne nominato Renato in suo onore.\nBiografia.\nEra tra i sette figli di Piero de' Pazzi, fratello di Jacopo e Antonio de' Pazzi. Era cugino di Guglielmo de' Pazzi e di Francesco de' Pazzi.\nSposato a Francesca Martini dal 1463, aveva avuto alcuni incarichi politici come membro degli VIII di Guardia e Bal\u00eca nel 1473 e ufficiale di zecca nel 1476. \nSebbene contrario alle iniziative dei suoi parenti Jacopo e Francesco de' Pazzi circa la Congiura dei Pazzi e l'eliminazione dei Medici, dopo l'insurrezione popolare che segu\u00ec i fatti dell'aprile 1478 tent\u00f2 di mettersi in salvo da Firenze fuggendo.\nFu comunque catturato e, sebbene estraneo alla congiura, venne impiccato a una finestra di palazzo della Signoria alcuni giorni dopo la sommossa del 26 aprile. Lasci\u00f2 otto figli."}
{"id": "616227", "revid": "24989", "url": "https://it.wikipedia.org/wiki?curid=616227", "title": "Gengive", "text": ""}
{"id": "616228", "revid": "36426", "url": "https://it.wikipedia.org/wiki?curid=616228", "title": "Congiura de' Pazzi", "text": ""}
{"id": "616232", "revid": "212348", "url": "https://it.wikipedia.org/wiki?curid=616232", "title": "Suffragette", "text": "Con il termine suffragette si indicano le donne appartenenti al movimento di emancipazione femminile nato per ottenere il diritto di voto per le donne (dalla parola \"suffragio\" nel suo significato di \"voto\"). Il termine successivamente ha finito per indicare pi\u00f9 in generale la donna che lotta o si adopera per ottenere il riconoscimento della piena dignit\u00e0 delle donne, coincidendo in parte quindi con il termine femminista.\nStoria.\nLa rivoluzione francese.\nLe assemblee incaricate di eleggere i deputati agli Stati generali presentarono nel 1789, all'inizio della rivoluzione francese, all'Assemblea Rivoluzionaria i \"Cahier de Dol\u00e9ances des femmes\", una prima richiesta formale di riconoscimento dei diritti delle donne. Negli stessi anni, sempre in Francia, Olympe de Gouges scrisse nel 1791 la \"Dichiarazione dei diritti della donna e della cittadina\", in cui dichiarava l'uguaglianza politica e sociale tra uomo e donna. La sua azione tuttavia fu interrotta quando inizi\u00f2 a criticare lo stesso Robespierre, e nel 1793 venne ghigliottinata.\nGli inizi del movimento nel Regno Unito.\nLe donne iniziarono anche nel Regno Unito con la lotta per il cambiamento all'interno della societ\u00e0, sin dall'inizio sostenute dal lavoro di personalit\u00e0 fautrici dei diritti delle donne, come John Stuart Mill. Egli propose l'idea del suffragio femminile in un programma presentato agli elettori del Regno Unito nel 1865, e successivamente venne affiancato da numerosi uomini e donne, pronti a lottare per la stessa causa.\nContemporaneamente a quanto avveniva in Francia, quindi, pure nel Regno Unito si pubblicarono libri a sostegno della tesi dei diritti per le donne. Nel 1792 Mary Wollstonecraft pubblic\u00f2 \"A Vindication of the Right of Women\", mentre iniziavano a formarsi i primi circoli femminili. Tuttavia le richieste delle donne non ottennero risposte adeguate, sino a quando - con la riforma del 1832 e con la legge comunale Corporations Act del 1835 - alle donne venne concesso il diritto di voto, anche se era limitato alle elezioni locali, mentre per quelle nazionali non era possibile.\nIl movimento delle suffragette, come movimento nazionale volto a chiedere il suffragio femminile, vide la luce nel Regno Unito solo nel 1869. \u00c8 da questa data quindi che fu possibile parlare, a tutti gli effetti, di suffragette, perch\u00e9 solo allora ebbe vita un movimento nazionale per rivendicare il diritto di voto, ancora non riconosciuto, che port\u00f2 nel 1897 alla formazione della Societ\u00e0 Nazionale per il suffragio femminile (\"National Union of Women's Suffrage Societies\"). La fondatrice, Millicent Fawcett, cerc\u00f2 di convincere anche gli uomini ad aderire al movimento, perch\u00e9 erano i soli, in quel momento storico, che legalmente potessero concedere il diritto di voto, ma ebbe scarso successo. I progressi sul piano del riconoscimento sociale, in quel primo periodo, furono quindi molto limitati, e tale situazione si protrasse sino a circa il 1903.\nSul piano economico e sociale il notevole e crescente benessere dovuto all'industrializzazione intanto aveva cambiato radicalmente la vita delle donne. I movimenti femminili ripresero nuovo vigore quando Emmeline Pankhurst fond\u00f2 nel 1903 l'Unione sociale e politica delle donne (\"Women's Social and Political Union\" - WSPU), con il preciso intento di far ottenere alle donne il diritto di voto politico, concesso solo agli uomini tranne che per le elezioni ai consigli municipali e per le elezioni di contea.\nLe suffragette attuarono azioni dimostrative, incatenandosi a ringhiere, incendiando le cassette postali, rompendo finestre e cos\u00ec via. Una suffragetta, Emily Davison, mor\u00ec durante i disordini al Derby di Epsom l'8 giugno 1913, e le venne dedicata una edizione speciale del quotidiano \"The Suffragette\". Molte vennero incarcerate e iniziarono lo sciopero della fame emulando Marion Dunlop, la prima suffragetta ad attuare tale forma di protesta. In vari casi vennero sottoposte ad alimentazione forzata.\nLe ultime fasi della lotta e i primi riconoscimenti.\nIl movimento femminile aveva come scopo il raggiungimento di una parit\u00e0 rispetto agli uomini non solo dal punto di vista politico ma anche giuridico ed economico. Le donne volevano poter insegnare nelle scuole superiori, l'uguaglianza dei diritti civili, svolgere le stesse professioni degli uomini e soprattutto godere del diritto elettorale o di suffragio, termine dal quale deriva appunto il nome con il quale si era soliti indicare in maniera dispregiativa le partecipanti al movimento: suffragette.\nLe aderenti al movimento usavano diffondere le proprie idee attraverso comizi, scritte sui muri o cartelli con slogan come ad esempio \"Votes for women\" o contenenti frasi inneggianti alla promotrice della rivolta. Spesso queste manifestazioni venivano soffocate con la violenza da parte delle forze dell'ordine e con l'arresto di molte militanti femministe.\nDurante la prima guerra mondiale, con quasi tutti gli uomini validi mandati al fronte, le donne assunsero molti dei tradizionali ruoli maschili, e questo comport\u00f2 una nuova considerazione delle capacit\u00e0 della donna. La guerra inoltre caus\u00f2 una spaccatura nel movimento delle suffragette del Regno Unito, con Emmeline e Christabel Pankhurst, ed il loro \"Women's Social and Political Union\", disponibili a sospendere la loro campagna per la durata della guerra, mentre le suffragette pi\u00f9 radicali, rappresentate da Sylvia Pankhurst con il suo \"Women's Suffrage Federation\", continuarono la lotta.\nTuttavia, nonostante le difficolt\u00e0 e le divisioni, le donne, con le loro organizzazioni, riuscirono ad ottenere ci\u00f2 per cui lottavano e vinsero cos\u00ec la loro battaglia. Nel 1918 il parlamento del Regno Unito approv\u00f2 la proposta del diritto di voto limitato alle mogli dei capifamiglia con certi requisiti di et\u00e0 (sopra i 30 anni) che furono ammesse al voto politico. Solo pi\u00f9 tardi, con la legge del 2 luglio 1928, il suffragio fu esteso a tutte le donne del Regno Unito.\nL'estensione del movimento ad altri paesi.\nIl movimento delle suffragette si svilupp\u00f2 in forme simili in vari paesi. Il primo paese ad introdurre il suffragio universale fu la Nuova Zelanda nel 1893, e solo pi\u00f9 tardi la Finlandia e la Norvegia, rispettivamente nel 1906 e 1907. In Germania le donne ottennero tale diritto nel 1919. In diversi altri paesi la conquista del suffragio universale fu pi\u00f9 tortuosa. La Francia, ad esempio, che pure aveva avuto gi\u00e0 nella rivoluzione francese una prima presa di coscienza, concesse il diritto solo nel 1945. La Svizzera riconobbe il diritto di voto alle donne in alcuni cantoni gi\u00e0 dal 1959, e solo nel 1971 la ottennero anche nei cantoni restanti.\nIl primo stato statunitense a riconoscere parzialmente il suffragio femminile fu lo Stato del Wyoming nel 1869, e nello stesso anno, negli Stati Uniti, si verificarono movimenti analoghi a quelli inglesi, ma le donne riuscirono a ottenere il suffragio universale solo nel 1920, dopo la fine della prima guerra mondiale. Tra le leader del movimento statunitense deve essere ricordata Alice Paul.\nLa situazione italiana.\nIn Italia il percorso fu in parte rallentato dall'unificazione avvenuta solo nel 1861. Nel 1919 le donne ottennero l'emancipazione giuridica, e anche papa Benedetto XV si pronunci\u00f2 pubblicamente a favore del diritto di voto alle donne. Storicamente, ai primi nuclei femminili organizzati di inizio Novecento, aderirono inizialmente le donne della borghesia, alle quali si affiancarono successivamente cattoliche e socialiste. Tra queste ultime, da ricordare in modo particolare: Giuditta Brambilla, Carlotta Clerici e Anna Kuliscioff. Successivamente, l'avvento del fascismo congel\u00f2 la questione. \nFu solo il 31 gennaio 1945, quando l'Italia era ancora in guerra, che, su iniziativa di Alcide De Gasperi e Palmiro Togliatti, il Consiglio dei ministri dell'Italia Libera presieduto da Bonomi approv\u00f2 il testo del decreto legislativo luogotenenziale 1 febbraio 1945, n. 23, che estendeva il diritto di voto a tutte le italiane che avessero compiuto 21 anni. Il decreto fu emanato dal luogotenente generale del Regno Umberto di Savoia, in seguito Re col nome di Umberto II di Savoia, fino alla proclamazione del risultato del referendum istituzionale del 2 giugno 1946. Rimasero escluse dal voto, fino al 1947, le prostitute \"vaganti\", citate all'art. 3, ovvero le donne schedate che lavoravano al di fuori delle \"case chiuse\". \nIl decreto legislativo luogotenenziale 10 marzo 1946, n. 74, stabil\u00ec l\u2019eleggibilit\u00e0 per l'Assemblea costituente delle elettrici e degli elettori con almeno 25 anni. \nLe donne votarono in Italia, per la prima volta, dopo la conclusione della seconda guerra mondiale, nelle elezioni amministrative della primavera del 1946 nonch\u00e9 nelle consultazioni del 2 giugno 1946 per l'elezione dell'Assemblea costituente e per il Referendum per la scelta tra monarchia e repubblica. Il principio stabilito dal decreto legislativo luogotenenziale 23/1945 fu confermato dalla Carta costituzionale italiana, approvata dall'Assemblea costituente e entrata in vigore nel 1948."}
{"id": "616250", "revid": "1494169", "url": "https://it.wikipedia.org/wiki?curid=616250", "title": "Essenza", "text": ""}
{"id": "616251", "revid": "712828", "url": "https://it.wikipedia.org/wiki?curid=616251", "title": "Asuna Kagurazaka", "text": ""}
{"id": "616255", "revid": "277118", "url": "https://it.wikipedia.org/wiki?curid=616255", "title": "Divisione (unit\u00e0 militare)", "text": "Una divisione \u00e8 una grande unit\u00e0 militare, che conta solitamente dai 10\u00a0000 ai 20\u00a0000 soldati.\nIn molti eserciti la divisione \u00e8 composta da diversi reggimenti o brigate, e pi\u00f9 divisioni a loro volta formano un corpo d'armata. Negli eserciti moderni una divisione tende ad essere la pi\u00f9 piccola unit\u00e0 in grado di svolgere operazioni autonomamente, comprendendo in s\u00e9 varie tipologie di truppe combattenti e forze di supporto.\nStoria.\nOrigini.\nIl primo a concepire l'idea di organizzare un esercito in formazioni pi\u00f9 piccole articolate su forze combinate fu Maurizio di Sassonia, maresciallo di Francia, nel suo libro \"Mes R\u00eaveries\"; a causa della sua morte, nel 1750, il concetto non trov\u00f2 applicazione pratica.\nFu un altro militare francese a mettere in pratica tale idea, Victor-Fran\u00e7ois de Broglie, il quale condusse esperimenti tattici nel corso della guerra dei sette anni, e, sebbene il conflitto non sia stato un successo per la Francia, il sistema divisionale funzion\u00f2.\nLa prima guerra che vide l'impiego del sistema divisionale fu la guerra rivoluzionaria francese; il governo rivoluzionario abbracci\u00f2 la visione del precedente governo realista e l'esercito venne organizzato su base divisionale.\nCi\u00f2 lo rese pi\u00f9 flessibile e facile da manovrare, esigenza acuita dalle vaste dimensioni raggiunte dall'esercito rivoluzionario. Sotto Napoleone Bonaparte le divisioni furono raggruppate in corpi d'armata, a causa delle loro dimensioni crescenti. I successi militari di Napoleone diffusero il sistema basato su divisioni e corpi d'armata in tutta Europa, tanto che al termine delle guerre napoleoniche tutti gli eserciti europei lo avevano adottato.\nLa divisione moderna.\nIn epoca moderna la struttura divisionale \u00e8 stata standardizzata in molti eserciti; sebbene le divisioni non abbiano identica dimensione o struttura nelle varie forze armate, in generale contano da dieci a ventimila soldati, con una capacit\u00e0 di supporto in grado di consentire operazioni indipendenti. Solitamente l'organizzazione divisionale consiste in tre/quattro brigate o reggimenti combattenti (a seconda che l'ordinamento previsto sia ternario o quaternario), una brigata o reggimento di supporto al combattimento (in genere di artiglieria), e un numero variabile di battaglioni specializzati in compiti speciali di supporto (per esempio ricognizione e genio).\nLa divisione moderna \u00e8 diventata presso molti eserciti l'unit\u00e0 d'impiego principale, soppiantando il pi\u00f9 piccolo reggimento che ne \u00e8 invece diventato parte costituente. Il maggiore uso della divisione come unit\u00e0 combattente primaria avvenne durante la Seconda guerra mondiale, quando furono schierate centinaia di divisioni. Oggigiorno anche poche divisioni possono rappresentare una forza importante. L'invasione dell'Iraq del 2003 \u00e8 stata completata da una manciata di divisioni appoggiate da consistenti forze di supporto.\nTipologia.\nLa divisione \u00e8 frequentemente formata per raggruppare unit\u00e0 combattenti di un certo tipo con appropriate unit\u00e0 di supporto e permettere la conduzione di operazioni indipendenti. Molto spesso dunque viene denominata in base al ruolo della specialit\u00e0 principale.\nFanteria.\nLa forma pi\u00f9 comune di divisione nel corso della Storia \u00e8 stata quella di fanteria. Negli eserciti pi\u00f9 piccoli spesso tutte le divisioni erano di fanteria, e quindi il termine \u00e8 non di rado usato come sinonimo di \"divisione di fanteria\". La divisione di fanteria standard \u00e8 di solito formata da un certo numero di reggimenti di fanteria (di solito due o tre), un reggimento di artiglieria, ed alcuni battaglioni di supporto.\nLe divisioni di fanteria sono costituite per compiti specifici, il che talvolta si rispecchia nella loro denominazione. La fanteria normale, senza mezzi di trasporto propri, nei tempi moderni viene definita \"fanteria leggera\", da cui la \"divisione di fanteria leggera\". Il suo valore principale, nell'odierno contesto militare, \u00e8 la sua facilit\u00e0 di schieramento e supporto, in ragione della mancanza di un equipaggiamento pesante; \u00e8 quindi ideale per conflitti a bassa intensit\u00e0, ma manca della potenza di fuoco necessaria ad una guerra su vasta scala.\nUn altro genere di divisione di fanteria \u00e8 quella \"da montagna\". Queste unit\u00e0 sono destinate a muoversi e combattere in ambiente montano in alta quota, per cui il loro addestramento ed equipaggiamento devono essere in grado di fronteggiare condizioni inclementi. Le unit\u00e0 da montagna sono spesso considerate unit\u00e0 di \"\u00e9lite\", e possono essere impiegate in ambienti pi\u00f9 convenzionali laddove siano necessarie truppe di qualit\u00e0. L'esercito italiano schiera dal 1872 uno fra i migliori corpi del genere, gli Alpini.\nIn Italia allo scoppio della Seconda Guerra Mondiale esistevano le seguenti divisioni alpine:\nIn Italia oggi esiste la seguente divisione alpina:\nUn'altra formazione di fanteria d\"\u00e9lite\" \u00e8 quella \"aviotrasportata\", comunemente chiamata \"paracadutisti\"; questo genere di unit\u00e0 \u00e8 concepito per raggiungere il teatro di operazioni per via aerea (tramite paracadute o aliante) e condurre operazioni di combattimento autonome dietro le linee nemiche. Come e pi\u00f9 che le unit\u00e0 da montagna, queste formazioni richiedono un addestramento ed un equipaggiamento speciale. Una recente evoluzione \u00e8 quella della \"fanteria aeromobile\", destinata all'impiego con elicotteri. Tutte queste unit\u00e0 vengono spesso impiegate in situazioni di combattimento tradizionale come fanteria di \"\u00e9lite\".\nDurante la Seconda guerra mondiale le unit\u00e0 di fanteria divennero progressivamente sempre pi\u00f9 meccanizzate; molte furono dotate di autocarri in grado di trasportare l'intera forza, da cui la denominazione di \"fanteria motorizzata\". Alcune furono equipaggiate con mezzi di trasporto blindati, e conosciute come \"fanteria corazzata\" (per esempio i \"Panzergrenadier\" tedeschi).\nOggigiorno uno dei tipi pi\u00f9 comuni di divisione di fanteria \u00e8 quella \"meccanizzata\": essenzialmente un'evoluzione della divisione motorizzata, raggruppa soldati di fanteria trasportati da veicoli trasporto truppe e veicoli da combattimento leggeri, supportati dalla potenza di fuoco di carri armati, elicotteri ed artiglieria. Nell'esercito statunitense tre delle otto divisioni di fanteria attive (1\u00aa, 3\u00aa e 4\u00aa) sono meccanizzate, ed un'altra, la 2\u00aa, raggruppa un misto di forze meccanizzate e non, mentre la 10\u00aa da Montagna e la 25\u00aa sono ritenute di fanteria leggera.\nCavalleria.\nIn molte nazioni la cavalleria \u00e8 sempre stata schierata in piccole unit\u00e0, e quindi non organizzata in divisioni, ma negli eserciti pi\u00f9 grandi, come quello del Primo Impero francese, dell'Impero russo, degli Stati Uniti e dell'Unione Sovietica, venne creato un certo numero di divisioni. Spesso erano simili nella struttura alle divisioni di fanteria della nazione di appartenenza, sebbene in genere dotate di unit\u00e0 di supporto meno pesanti e numerose, anch'esse trainate da cavalli. Tranne eccezioni le grandi unit\u00e0 di cavalleria cessarono di esistere dopo la Seconda guerra mondiale.\nSebbene l'uso cavallo fosse diventato obsoleto, il concetto di una forza rapida capace di espletare i compiti tradizionalmente affidati alla cavalleria montata fece ritorno nel pensiero militare durante la Guerra fredda. In generale furono sviluppati due nuovi tipi di cavalleria: la \"cavalleria dell'aria\", o aeromobile, imbarcata su elicotteri, e la \"cavalleria corazzata\", dotata di veicoli corazzati leggeri o pesanti.\nDivisione corazzata.\nLo sviluppo del carro armato sul finire della Prima guerra mondiale indusse alcune nazioni a sperimentarne l'impiego in formazioni di tipo divisionale. In molti casi si imit\u00f2 l'organizzazione della cavalleria, rimpiazzando la fanteria con i carri, e motorizzando le unit\u00e0 di supporto. Ci\u00f2 si dimostr\u00f2 inefficace in combattimento, perch\u00e9 le divisioni erano dotate di molti carri ma poche unit\u00e0 di fanteria; fu quindi necessario riequilibrare il rapporto fra carri, fanteria ed artiglieria.\nAl termine della Seconda guerra mondiale, in molti casi il termine \"divisione corazzata\" si riferiva a corposi \"battaglioni\" di carri armati e alle relative unit\u00e0 motorizzate di fanteria, artiglieria ed unit\u00e0 di supporto, mentre il termine \"divisione di fanteria\" si riferiva a divisioni con una maggioranza di unit\u00e0 di fanteria.\nDalla fine della guerra e per gli anni successivi, le divisioni di fanteria e quelle corazzate hanno visto aumentare il proprio numero di unit\u00e0 dell'uno e dell'altro tipo, conservando una differenziazione sostanziale solo in base rapporto esistente fra le diverse componenti.\nMarina.\nNella Marina Militare vanno considerate Grandi Unit\u00e0 a livello \"Divisione\" i Gruppi Navali direttamente dipendenti dalla Squadra Navale e non\nsono comandate da un Ammiraglio di Divisione o contrammiraglio, quindi considerabili assimilate a questo livello di unit\u00e0:\nAeronautica.\nNell'Aeronautica militare vanno considerate Grandi Unit\u00e0 a livello \"Divisione\" tre stormi, al comando di un generale di divisione aerea.\nCarabinieri.\nNell'Arma dei Carabinieri prima della seconda guerra mondiale furono costituite tre divisioni: 1a \"Pastrengo\" (Milano), 2a \"Podgora\" (Roma) e 3a \"Ogaden\" (Napoli). Nel 1991 ne nacquero altre 2: 4\u00aa Divisione \"Carabinieri dello Stretto\" (Messina) e 5\u00aa Divisione Carabinieri \"Vittorio Veneto\" (Padova). \nDopo il 2000 sono stati trasformati in Comandi interregionali carabinieri (a livello di corpo d'armata). Contemporaneamente sono nate anche la Divisione unit\u00e0 mobili carabinieri e la Divisione unit\u00e0 specializzate carabinieri.\nNomenclatura.\nNella maggioranza degli eserciti le divisioni sono designate da una combinazione fra numeri ordinali e denominazione del tipo. Spesso vengono assegnati o adottati nomi non convenzionali, che non entrano a far parte della nomenclatura ufficiale. In alcuni casi si fa eccezione all'uso del numero, come in caso di formazioni uniche, o di \"\u00e9lite\". Nei resoconti e nei rapporti viene per chiarezza premessa la nazione di appartenenza.\nPoich\u00e9 la denominazione divisionale \u00e8 soggetta all'arbitrio degli organismi superiori, ci si imbatte spesso in nomi incongrui e fantasiosi; \u00e8 normale che la numerazione non sia sequenziale, portando a numeri elevati senza l'esistenza di un corrispondente numero di unit\u00e0.\nAnche la designazione del tipo di divisione non riflette sempre l'assetto o l'impiego attuale dell'unit\u00e0. La Germania nazista cre\u00f2 una divisione corazzata di \"paracadutisti\" (\"1. Fallschirm-Panzer-Division Hermann G\u00f6ring\"), nata come unit\u00e0 speciale terrestre agli ordini di Hermann G\u00f6ring, ed entrata a far parte della \"Luftwaffe\" quando G\u00f6ring stesso ne divenne capo supremo; la modalit\u00e0 di combattimento aviolanciato non fu mai una sua prerogativa, essendo il titolo pi\u00f9 che altro onorifico.\nIn Italia.\nDivisioni storiche in servizio nel Regio Esercito Italiano.\nLe divisioni storiche in servizio nel Regio Esercito Italiano, durante la Seconda Guerra Mondiale, furono le seguenti:\nDivisioni attualmente in servizio nelle Forze Armate Italiane.\nEsercito Italiano.\nLe Divisioni attualmente in servizio nell'Esercito Italiano sono le seguenti:\nArma dei Carabinieri.\nLe Divisioni attualmente in servizio nell'Arma dei Carabinieri sono le seguenti:"}
{"id": "616257", "revid": "228587", "url": "https://it.wikipedia.org/wiki?curid=616257", "title": "Monumento", "text": "Un monumento (dal latino \"monumentum\", \"ricordo\", da \"mon\u00e8re\", \"ricordare\") \u00e8 un'opera architettonica di valore artistico e storico. Il termine in origine indicava solamente delle strutture che rendevano omaggio a un personaggio storico o a un avvenimento, ma per estensione oggi il significato comprende anche tutte le costruzioni storiche di una citt\u00e0 o di un Paese. Anticamente, i monumenti principali erano quelli funerari e, durante l'Impero romano, quelli dedicati agli imperatori e alle loro imprese. Si trattava di statue o obelischi. Recentemente, il termine \u00e8 passato anche ad indicare dei luoghi naturali di riconosciuto valore estetico o interesse scientifico.\nIl monumento nel diritto italiano.\nIn Italia \u00e8 riconosciuto come monumento ogni oggetto o bene, mobile o immobile, di cui sia riconosciuto il valore storico, artistico o culturale. Il riconoscimento e l'approvazione dello status dipendono da una serie di accertamenti, vincoli e norme.\nIn riferimento alla promozione culturale, il riconoscimento ufficiale di un monumento pu\u00f2 interessare tutto ci\u00f2 che ha un valore artistico, storico, archeologico, etnografico, paleontologico, numismatico o letterario (manoscritti, autografi, carteggi, incunaboli, libri, stampe rare).\nIn campo architettonico, secondo la \"Carta internazionale per la conservazione e il restauro dei monumenti\", denominata anche \"Carta di Venezia\" e redatta nel 1964 nel corso di un congresso internazionale di architetti ed esperti di storia dell'arte, la nozione di monumento storico pu\u00f2 riferirsi a quegli elementi architettonici o ambienti urbani che fungono da testimonianza di una particolare civilt\u00e0 o di un avvenimento storico significativo.\nTramite atto di notifica diffuso dal Ministero dei Beni Culturali, l'eventuale propriet\u00e0 privata di un qualunque elemento o bene sottoposto a vincolo monumentale subisce, tramite diritti di prelazione da parte dello Stato, una serie di pesanti limitazioni riguardanti, per esempio, la ristrutturazione, la rimozione o la modificazione di una parte di esso, compreso il restauro, in nome dell'interesse collettivo. I diritti di prelazione possono prevedere anche l'espropriazione per pubblica utilit\u00e0.\nMonumento nazionale.\nIn Italia, l'espressione \"monumento nazionale\" non indica di per s\u00e9 una categoria speciale o una qualit\u00e0 specifica, riconosciuta a termini di legge, di un bene culturale o di un monumento. L'espressione \u00e8 puramente formale e sta ad indicare, in special modo, un particolare interesse storico o commemorativo del bene.\nIl monumento secondo la definizione UNESCO.\nSecondo la Convenzione UNESCO del 1972, i monumenti sono \"opere architettoniche, plastiche o pittoriche monumentali, elementi o strutture di carattere archeologico, iscrizioni, grotte e gruppi di elementi di valore universale eccezionale dall'aspetto storico, artistico o scientifico\"\". \"La Convenzione, quindi, introduce una definizione pi\u00f9 ampia rispetto a quella tradizionale."}
{"id": "616264", "revid": "647919", "url": "https://it.wikipedia.org/wiki?curid=616264", "title": "We Will Rock You (DVD)", "text": ""}
{"id": "616267", "revid": "599013", "url": "https://it.wikipedia.org/wiki?curid=616267", "title": "Ebefren\u00eca", "text": ""}
{"id": "616270", "revid": "1003787", "url": "https://it.wikipedia.org/wiki?curid=616270", "title": "Tadej Valjavec", "text": "Carriera.\nEsordi e Fassa Bortolo.\nFin dalle categorie giovanili dimostra una preferenza per le gare a tappe e grazie alle sue doti in salita nel 1999 si aggiudica il Girobio, Giro d'Italia riservato agli Under 26. Grazie a questo risultato si guadagna il lasciapassare per il professionismo e nel 2000 viene ingaggiato dalla Fassa Bortolo. Nella squadra italiana rimane fino al 2003 ma nelle grandi corse a tappe la presenza di altri corridori di punta non gli lascia quasi mai lo spazio per le ambizioni personali, cosicch\u00e9 si dedica spesso ai compiti di gregariato.\nTuttavia quando ha carta bianca riesce a cogliere buoni risultati, come dimostrano le vittorie alla Settimana Lombarda nel 2002 e nel campionato nazionale sloveno in linea nel 2003 e i piazzamenti in corse a tappe brevi ma importanti come il sesto e il terzo posto al Giro del Trentino nel 2002 e nel 2003 e il decimo e quinto al Tour de Suisse negli stessi anni. Anche in qualche corsa di un giorno Valjavec si fa vedere, come dimostrano il terzo posto al Giro di Toscana e il settimo al Giro dell'Appennino sempre nel 2003.\nPhonak.\nNel 2004 si trasferisce alla Phonak e, dopo il quarto posto al Tour de Romandie, corre il Giro d'Italia con i gradi di capitano. Nonostante l'impegno per\u00f2 non riesce ad impensierire eccessivamente i pretendenti al successo e chiude al nono posto. L'anno successivo torna al Giro d'Italia e questa volta si piazza quindicesimo, con un secondo posto di tappa a Livigno, inoltre si mette in mostra al Giro di Germania (sesto) e ancora una volta al Tour de Suisse (nono) e Tour de Romandie (decimo).\nLampre e AG2R.\nNel 2006 viene ingaggiato dalla Lampre-Fondital, soprattutto per assecondare le ambizioni nei grandi giri di Damiano Cunego, cosicch\u00e9 Valjavec antepone nuovamente gli interessi della squadra alle ambizioni personali e nonostante ci\u00f2 riesce a concludere al sedicesimo posto il Tour de France.\nIl 2007 inizia bene, con buoni piazzamenti in alcune tappe e il terzo posto nella classifica finale della Ruta del Sol. Nello stesso anno vince per la seconda volta il campionato sloveno di ciclismo su strada. A luglio si posiziona diciannovesimo nella classifica finale del Tour de France. Al 31 dicembre 2007 conta tre vittorie da professionista.\nDal 2008 corre nell'AG2R La Mondiale, squadra francese del circuito ProTour. A luglio dello stesso anno corre un buon Tour de France, chiudendo al decimo posto finale, a 9 minuti e 5 secondi dal vincitore Carlos Sastre.\nIl 4 maggio 2010, poco prima del Giro d'Italia 2010, il nome di Tadej Valjavec \u00e8 tra quelli dei corridori con \"valori del sangue irregolari\" ed \u00e8 quindi messo sotto inchiesta dell'Unione Ciclistica Internazionale. \u00c8 stato provvisoriamente sospeso dalla sua squadra, l'AG2R. Il team Manager della squadra francese Vincent Lavenu ha dichiarato che qualora lo sloveno subisse sanzioni verrebbe licenziato. Valjavec ha proclamato di essere innocente.. A fine agosto \u00e8 stato scagionato dalle accuse ed \u00e8 tornato a correre con la AG2R.\nPer la stagione 2011 Valjavec aveva firmato per il neonato team turco Manisaspor, ma il TAS su richiesta dell'UCI rivede la sua precedente decisione e infligge allo sloveno due anni di squalifica.\nTorna a gareggiare con la squadra slovena Sava nel 2013, ritirandosi definitivamente al termine della stagione."}
{"id": "616274", "revid": "1442080", "url": "https://it.wikipedia.org/wiki?curid=616274", "title": "Agnello pasquale (Nuovo Testamento)", "text": "L'Agnello Pasquale del nuovo testamento \u00e8, per il Cristianesimo, il figlio di Dio Ges\u00f9 Cristo. Isaia circa settecento anni prima degli avvenimenti in esame, cos\u00ec lo descrive:\nAnche l'ultimo profeta per la cristianit\u00e0 Giovanni Battista lo chiama \"agnello\", quando Ges\u00f9 si presenta presso il Giordano per ricevere il battesimo. Proclamazione che dar\u00e0 poi origine all'Agnus Dei della liturgia.\nIn queste poche righe la Chiesa vede l'anello di congiunzione tra l'agnello pasquale del Vecchio Testamento e i tempi nuovi. L'agnello della tradizione ebraica veniva immolato il giorno precedente la Pasqua ebraica, e Ges\u00f9 Cristo venne ucciso appunto in quel giorno. Altre corrispondenze tra l'Agnello pasquale e Cristo sono state trovate. Annie Jaubert, esegeta francese, tra il 1954 e il 1957 ne trov\u00f2 molte altre, partendo dal testo dell'Esodo dove viene descritto come bisogna compiere questo sacrificio (Es 12,1 - 14,46):\n- (Es 12,2) Questo mese sar\u00e0 per voi l'inizio...\nLa messa a morte di Cristo, rappresenta per la cristianit\u00e0, l'inizio di una nuova alleanza con Dio.\n- (Es 12,3) Il dieci di questo mese.\nSecondo il Vangelo di Marco (Mc 11, 12-18 e 14,1) il sinedrio decise di mettere a morte Ges\u00f9 il 10 Nisan, primo mese del calendario lunare ebraico.\n- (Es 12,5) Il vostro agnello sia senza difetto.\nCome indicato dal profeta Isaia (Is 53,9) \"... sebbene non avesse commesso violenza n\u00e9 vi fosse inganno nella sua bocca\" e (Is 53,11) \"...il giusto mio servo giustificher\u00e0 molti, egli si addosser\u00e0 la loro iniquit\u00e0\". Anche nel Vangelo di Giovanni (Gv 8.46) Ges\u00f9 proclama la sua assoluta innocenza e nelle Lettere cattoliche Pietro, nella sua prima lettera (1 PT 1,19), afferma che Ges\u00f9 \u00e8 \"l'agnello senza difetti e senza macchia\".\n- (Es 12,6) Lo custodirete fino al quattordici di questo mese.\nQui la ricercatrice francese fa riferimento a un calendario, il \"Calendario di Qumran\", in \"Enciclopedia della Bibbia\" 2 (1969) pp.\u00a035 \u201338, che farebbe spostare al marted\u00ec la celebrazione dell'Ultima Cena di Cristo invece che alla data celebrata dalla chiesa il Gioved\u00ec santo. Quindi Cristo sarebbe stato fatto prigioniero il marted\u00ec notte e imprigionato per i restanti tre giorni. Come l'agnello che gli israeliti sceglievano il luned\u00ec (10 Nisan) e lo custodivano fino al venerd\u00ec (14 Nisan), per poi essere sacrificato.\n- (Es 12,6) ... lo immoler\u00e0 tra i due vespri.\n\"Tra i due vespri\", indicava tra mezzogiono e il tramonto. Le prescrizioni di Mishna danno un'ora precisa le 14.30. Tutti i Vangeli sono concordi nell'indicare la data della morte di Ges\u00f9 il venerd\u00ec 14 Nisan all'ora Nona, che corrisponde alle tre del pomeriggio nostre.\n-(Es 12,8) In quella notte ne mangeranno la carne.\nGes\u00f9 stesso dice durante l'ultima cena (Mt 26,26) \"Prendete e mangiate: questo \u00e8 il mio corpo\".\n- (Es 12,9) ...arrostito al fuoco con la testa, le gambe e le viscere.\nPer essere arrostito l'agnello veniva attraversato verticalmente da un bastone di melograno. San Giustino afferma che un secondo bastone veniva fatto passare orizzonzalmente attraverso le spalle per permettere alla carne di arrostire. Ancora una forte analogia con la Croce del supplizio di Ges\u00f9.\n- (Es 12,46) Non ne spezzerete alcun osso.\nL'ultimo paragrafo di questa descrizione del sacrificio dell'Agnello. Questa prescrizione non trova riscontro in altre liturgie sacrificali, ne suggerita da qualche motivo razionale. Ma calza perfettamente con quanto riferito da Giovanni, testimone della crocefissione e morte di Cristo. (Gv 10,32-36) \"Vennero dunque i soldati e spezzarono le gambe al primo e poi all'altro, che ara stato crocifisso insieme a lui. Venuti per\u00f2 da Ges\u00f9 e vedendo che era gi\u00e0 morto, non gli spezzaron le gambe... Questo infatti avvenne perch\u00e9 si adempisse la Scrittura: Non gli sar\u00e0 spezzato alcun osso.\"\nLo stemma di Cristo.\nLa chiesa fa di questo simbolo lo stemma di Cristo. Spesso le grandi famiglie, nobili e potenti, pongono nei loro stemmi degli animali feroci come leoni o orsi oppure rapaci come l'aquila, a indicare la loro forza e potenza. La Chiesa ha scelto l'agnello, un animale che \u00e8 esattamente l'opposto, appunto per indicare la sua intima filosofia: il debole e l'umile saranno innalzati e i potenti dispersi nei loro pensieri."}
{"id": "616276", "revid": "125906986", "url": "https://it.wikipedia.org/wiki?curid=616276", "title": "Monti Scandinavi", "text": "I Monti scandinavi (in svedese \"Skanderna\", \"Fj\u00e4llen\" o \"K\u00f6len\", in norvegese \"Kj\u00f8len\"), sono una catena montuosa della penisola scandinava. I monti scandinavi coprono la maggior parte della Norvegia, la Svezia nordoccidentale e digradando a livello collinare sfiorano una piccola parte dell'estremo nord della lapponia finlandese. \n.Caratteristiche..\nIl versante occidentale della catena digrada in maniera ripida nel Mar del Nord e nel Mare di Norvegia, formando i famosi fiordi della Norvegia.Nella Norvegia meridionale la catena presenta una serie di massicci montuosi, solcati da valli profonde che raggiungono spesso il mare e circondati da ghiacciai e laghi. In quest'area sono presenti i due maggiori monti della catena, Galdh\u00f8piggen (2.469\u00a0m s.l.m.) e Glittertind (2.464\u00a0m s.l.m.)\nDal lato nordorientale il sistema montuoso termina pi\u00f9 dolcemente, estendendosi verso la Finlandia. Nella parte settentrionale i Monti Scandinavi determinano i confini tra Norvegia, Svezia e Finlandia. Essi si presentano come poco pi\u00f9 di colline in vicinanza di Capo Nord. La lunghezza del sistema montuoso, da Stavanger alla penisola di Varanger, \u00e8 di circa 1700\u00a0km; la larghezza massima, tra le localit\u00e0 norvegesi di Kristiansund e Hamar, \u00e8 pari a 320\u00a0km.\nI rilievi della catena non si presentano particolarmente elevati. Tuttavia la latitudine settentrionale e l'umidit\u00e0 provocata dalle correnti dell'alto Atlantico causano la glaciazione e quindi la presenza di molti ghiacciai anche a quote non particolarmente elevate. La cima pi\u00f9 elevata della catena in territorio svedese \u00e8 Kebnekaise (2.103\u00a0m s.l.m.), mentre Halti (1.328\u00a0m s.l.m.) \u00e8 il rilievo maggiore della Finlandia.\nIl sistema montuoso scandinavo \u00e8 geologicamente connesso con le montagne della Scozia, dell'Irlanda e, al di l\u00e0 dell'Oceano, con i Monti Appalachi del Nord America, in quanto parte della cosiddetta orogenesi caledoniana, verificatasi nel Paleozoico; si ipotizza che tutti questi gruppi montuosi formassero un'unica catena prima della disgregazione dell'originario supercontinente Pangea.\nSuddivisione.\nPeter Lennon suddivide l'intera catena montuosa in sei zone principali, le quali sono formate a loro volta da diverse sezioni. Questa suddivisione non copre la totalit\u00e0 dei Monti Scandinavi, trascurando in particolar modo la parte sud-orientale.\nRilievi maggiori in Norvegia.\nDelle dodici vette pi\u00f9 elevate della Scandinavia, undici sono situate nella contea di Innlandet, in Norvegia. La dodicesima si eleva nella contea di Vestland. In Norvegia ci sono ben 83 cime che raggiungono o superano i 2.200\u00a0m s.l.m.\nRilievi maggiori in Svezia.\nCi sono dodici o tredici vette in Svezia che superano i 2000 metri, a seconda di come si definisce una vetta. Otto di esse si trovano nel Parco nazionale Sarek, mentre altre quattro di esse si localizzano nella regione ancora pi\u00f9 settentrionale di Kebnekaise.\n\"Altri rilievi svedesi della catena noti a sciatori, rocciatori ed escursionisti:\"\nRilievi maggiori in Finlandia.\nNon vi \u00e8 nessuna vetta in Finlandia che raggiunga o si avvicini ai 2000 metri. La catena montuosa infatti sfiora solamente la parte estrema nord della Lapponia in prossimit\u00e1 del confine con la Norvegia dove raggiunge un rilievo di altitudine massimo di 1328 metri."}
{"id": "616277", "revid": "4872724", "url": "https://it.wikipedia.org/wiki?curid=616277", "title": "Polloni", "text": ""}
{"id": "616278", "revid": "1958029", "url": "https://it.wikipedia.org/wiki?curid=616278", "title": "Serie D 1960-1961", "text": "Il campionato di Serie D 1960-61 fu la tredicesima edizione del campionato interregionale di calcio di quarto livello disputata in Italia, la seconda con questa denominazione e formato.\nGirone A.\nLegenda:\nNote:\nGirone B.\nLegenda:\nNote:\nGirone C.\nLegenda:\nNote:\nGirone D.\nLegenda:\nNote:\nGirone E.\nLegenda:\nNote:\nGirone F.\nLegenda:\nNote:"}
{"id": "616283", "revid": "12245", "url": "https://it.wikipedia.org/wiki?curid=616283", "title": "Montagne Scandinave", "text": ""}
{"id": "616295", "revid": "93556", "url": "https://it.wikipedia.org/wiki?curid=616295", "title": "Karl Mannheim", "text": "Viene considerato il fondatore della \"sociologia della conoscenza\".\nBiografia.\nStudi\u00f2 all'universit\u00e0 di Heidelberg, dove fu discepolo di Alfred Weber (fratello di Max Weber). Insegn\u00f2 inizialmente in Germania (fu docente di sociologia a Francoforte) ma, in seguito all'ascesa al potere del Partito Nazionalsocialista, nel 1933, in quanto ebreo, si trasfer\u00ec nel Regno Unito. Qui tenne la cattedra di pedagogia all'Universit\u00e0 di Londra. Fu nominato lettore di Sociologia alla London School of economics. Fond\u00f2 la collana di testi sociologici \"International Library of Sociology and Social Recostruction\". Nel 1947, lo stesso anno della morte, avvenuta per infarto, era stato nominato presidente dell'UNESCO \u00e8 sepolto a Novara nel cimitero ebraico il 28 luglio 1947.\nIl pensiero.\nPartendo da una posizione marxista, dovuta all'influenza del suo primo maestro Gy\u00f6rgy Luk\u00e1cs, il pensiero di Mannheim si evolve per altre vie grazie ai molteplici influssi recepiti col suo spostamento in Germania, dove riceve l'insegnamento di Alfred Weber, ma \u00e8 maggiormente influenzato, per via indiretta, dal fratello di questi, Max Weber, che all'epoca era una delle personalit\u00e0 dominanti del mondo culturale tedesco; entra in contatto con Georg Simmel, Eduard Spranger, Edmund Husserl, Norbert Elias ( che diverr\u00e0 suo assistente). \nL'impatto con questi autori, che recano all'origine della propria indagine il problema della fondazione di un metodo che sia aderente alla realt\u00e0 da indagare, ma che non perda il contatto con la storicit\u00e0 e le formazioni vitali che essa presenta in un continuo fluire, porter\u00e0 Mannheim ad allontanarsi dal marxismo della sua giovent\u00f9 \"lukacsiana\". Il marxismo non \u00e8 del tutto abbandonato, ma per penetrare la sfera fenomenica della vita culturale per come questa si presenta, ossia come creazione spontanea e non meccanica, occorre trovare categorie meno rigide degli automatismi socio-economici marxiani. Mannheim evidenzia quella che considera una contraddizione irriducibile del marxismo: se ogni proposizione culturale \u00e8 frutto del suo contesto socio-economico, allora lo stesso marxismo e lo stesso metro che si usa per verificarne la validit\u00e0 \u00e8 viziato da questa determinazione originaria, che ne stabilisce il limite. Con ci\u00f2, ogni valore riscontrabile in formazioni culturali sarebbe relativo.\nTale discorso emerge in particolare nell'opera pi\u00f9 nota di Mannheim, \"Ideologia e utopia\", in cui l'ideologia \u00e8 indagata come sistema di pensiero che si fonda su valori e metri interpretativi che sono statuiti e validi all'interno di quell'unico sistema. Sviluppando in maniera approfondita tale analisi, Mannheim giunge ad osservare come all'interno di ogni sistema di pensiero si vadano sviluppando una gnoseologia e un'epistemologia, che agiscono per vie che sono valide solo all'interno di questo sistema, e che riconoscono su un piano ontologico determinati elementi che sono ignorati al di fuori di tale ideologia. L'autore indaga la genesi delle formazioni differenziate di cultura e i motivi della loro proliferazione nell'epoca moderna; in ci\u00f2, risulta evidente soprattutto l'influenza weberiana. \nL'opera del sociologo ungherese \u00e8 comunque ricca di contenuti originali, cos\u00ec come sono originali e importanti le conclusioni; ne emerge che ogni \"conoscere\", come ogni esperienza mediata che si compie della realt\u00e0, avviene attraverso un filtro inconsciamente presente che rende questo \"conoscere\" come ideologico gi\u00e0 nell'essere posto alla coscienza. Ci\u00f2 richiama le importanti osservazioni espresse da Max Weber nella conferenza sulla \"Scienza come professione\", in cui sono preconizzati gli approdi a cui l'analisi di Mannheim dar\u00e0 un solido fondamento. Al relativismo in cui ogni sapere precipiterebbe, l'autore oppone, per lo studio delle formazioni culturali date storicamente, un approccio detto \"relazionale\". Il \"relazionismo\" di Mannheim contiene tuttavia punti deboli che gli valsero le critiche dei suoi contemporanei, gi\u00e0 da Luk\u00e0cs che defin\u00ec tale \"relazionismo\" come un \"relativismo sofisticato\". L'incapacit\u00e0 di risolvere il problema dell'assenza di valori stabili e immanenti nelle formazioni culturali \u00e8 tuttavia il problema dell'intera generazione di filosofi e sociologi di cui Mannheim faceva parte, e a cui nessuno ha potuto dare soluzione.\nNotevole influenza, nella diffusione del suo pensiero e della sociologia della conoscenza, ebbe il sociologo Kurt Heinrich Wolff. Allievo di Mannheim ai tempi di Francoforte e successivamente accademico alla Brandeis University, Presidente del Comitato di Ricerca sulla Sociologia della conoscenza dell'International Sociological Association, e dal 1972 al 1979 Presidente della Societ\u00e0 Internazionale per la Sociologia della Conoscenza, Wolff tradusse molte opere di Karl Mannheim e ne divulg\u00f2 il pensiero."}
{"id": "616296", "revid": "1318658", "url": "https://it.wikipedia.org/wiki?curid=616296", "title": "\u00c9douard Vuillard", "text": "Appartenne al movimento \"Nabi\".\nBiografia.\nVuillard, il minore di tre figli di un ex ufficiale delle truppe coloniali, crebbe a Parigi dove la famiglia si era trasferita. Entr\u00f2 al Lyc\u00e9e Condorcet dove conobbe il musicista Pierre Hermant, lo scrittore Pierre V\u00e9ber, il pittore Maurice Denis e Lugn\u00e9-Poe con i quali strinse rapporti d'amicizia. Nel 1885, lasci\u00f2 il liceo per frequentare con il suo pi\u00f9 caro amico Ker-Xavier Roussel lo studio del pittore Diog\u00e8ne Maillart (1840 \u2013 1926) dove apprese i primi rudimenti della pittura.\nVuillard inizi\u00f2 a frequentare il Louvre e si decise ben presto a seguire la carriera artistica, rompendo cos\u00ec la tradizione familiare che lo destinava alla carriera militare. \nNel marzo del 1886, Vuillard entr\u00f2 all'Acad\u00e9mie Julian, avendo come professore Tony Robert-Fleury. Nel giugno del 1887, al terzo tentativo, fu ammesso all'\u00c9cole des Beaux-Arts. L'anno seguente, per sei settimane, Jean-L\u00e9on G\u00e9r\u00f4me sar\u00e0 suo professore. Durante i suoi studi, Vuillard svilupper\u00e0 una propensione per le nature morte e per gli interni domestici. Gli interessavano particolarmente gli artisti tedeschi del XVII secolo.\nNel 1889, Maurice Denis lo convinse ad unirsi ad un piccolo gruppo dissidente dell'Acad\u00e9mie Julian, che realizzava delle opere improntate al simbolismo e alla spiritualit\u00e0 e che si era auto-proclamato \"confraternita dei Nabis\". Aderirono al gruppo i pittori F\u00e9lix Vallotton, Pierre Bonnard, Paul S\u00e9rusier, Henri-Gabriel Ibels, Paul Ranson, Aristide Maillol, Jan Verkade, il poeta Cazalis e il musicista Pierre Hermant. S\u00e9rusier svilupp\u00f2 nel gruppo \"nabi\" un amore per il metodo sintetista che verteva sulla memoria e l'immaginazione pi\u00f9 che sull'osservazione diretta. Vuillard fu all'inizio riluttante all'idea che il pittore non dovesse cercare di riprodurre realisticamente quello che vedeva, ma fin\u00ec, verso il 1890, per cimentarsi nelle sue prime opere sintetiste. Fu uno dei fondatori dell'Acad\u00e9mie Ranson.\nNel 1893 esegu\u00ec con gli amici le scenografie per il Th\u00e9\u00e2tre de l'\u0152uvre fondato dall'amico Lugn\u00e9-Poe. Negli anni seguenti parteciper\u00e0 al \"Salon des Ind\u00e9pendants\" e al \"Salon d'Automne\" del quale fu uno dei fondatori. Prepar\u00f2 pannelli decorativi per le case di alcuni dei suoi amici: Alexandre Natanson, Claude Anet e Vaquez. A Ginevra dipinger\u00e0 decorazioni per il palazzo delle Societ\u00e0 delle Nazioni, a Parigi per il Palais de Chaillot e per il foyer della Com\u00e9die des Champs Elys\u00e9es. \nNel 1940 Vuillard fu costretto a lasciare Parigi a seguito dell'avanzata tedesca e, nel corso del viaggio, mor\u00ec a La Baule.\nIl suo corpo venne inumato nel Cimitero dei Batignolles, a Parigi.\nMusei.\nElenco dei musei che espongono opere dell'artista:"}
{"id": "616299", "revid": "767487", "url": "https://it.wikipedia.org/wiki?curid=616299", "title": "Palazzo Orsini di Gravina", "text": "Il palazzo Orsini di Gravina \u00e8 un elegante esempio di architettura rinascimentale di derivazione toscana e romana a Napoli; dal 1936 \u00e8 la sede centrale della Facolt\u00e0 d'Architettura dell'Universit\u00e0 degli Studi \"Federico II\".\nStoria.\nLe origini dell'edificio risalgono al 1513, quando Ferdinando Orsini, duca di Gravina in Puglia, acquist\u00f2, per poco pi\u00f9 di cento ducati, un terreno di propriet\u00e0 della basilica di Santa Chiara.\nIl progetto fu affidato al noto architetto partenopeo Gabriele d'Agnolo, attivo nella prima met\u00e0 del XVI secolo. Nel 1528, durante l'edificazione del palazzo, il Duca venne graziato da Carlo V d'Asburgo, affinch\u00e9 l'immobile non venisse confiscato da Filiberto di Chalons, che all'epoca era il vicer\u00e9 del Regno di Napoli. Tra il 1548 e il 1549 venne Giovanni Francesco Di Palma che effettu\u00f2 alcuni disegni delle targhe marmoree di famiglia e alcune imposte e finestre del fabbricato; nel frattempo venne completato il tetto, mentre, con la morte del duca, il palazzo pass\u00f2 agli esponenti della famiglia Orsini.\nDopo questi passaggi di propriet\u00e0 immobiliare a vari esponenti della casata (1672), il palazzo arriv\u00f2 nelle mani di Domenico Orsini, che lo ebbe solamente dopo la rinuncia del fratello papa Benedetto XIII; costui, al secolo si chiam\u00f2 Pietro Francesco Orsini e vestiva con abiti religiosi domenicani.\nSuccessivamente, nel 1742, un ulteriore protagonista entrava a far parte nelle vicende del palazzo, ergo, Benedetto Orsini. Egli, cardinale e ambasciatore del Re in Vaticano, fece realizzare alcuni restauri-abbellimenti, il tutto, affidato all'architetto Mario Gioffredo. Questo venne incaricato di realizzare il pregevole portale d'ingresso; mentre, le sale furono affrescate da pittori come Francesco De Mura, Giuseppe Bonito e Fedele Fischetti. Nel 1799 il palazzo venne requisito dai francesi per farne l'abitazione del generale Thiebault.\nIl XIX secolo fu un periodo poco felice per l'edificio, poich\u00e9 venne espropriato ed acquistato dal conte dei Camaldoli Giulio Cesare Ricciardi. Lui affid\u00f2 la ristrutturazione quasi completa del fabbricato all'architetto Nicola d'Apuzzo; questo architetto trasform\u00f2 radicalmente la struttura, tanto da subire le critiche degli intellettuali dell'epoca, ma, nonostante tutto, il Ricciardi e il suo addetto ai lavori continuarono a perseguire il proprio obiettivo, avendo anche il nulla osta da Ferdinando II delle Due Sicilie e dal Consiglio Edilizio. In questa serie di trasformazioni furono aperte delle botteghe nella facciata principale, rompendone cos\u00ec la continuit\u00e0 originale, vennero eliminati i busti sulle finestre per realizzare balconi ed il complesso venne appesantito con la realizzazione del secondo piano.\nIl 15 maggio 1848 venne distrutto da un incendio che cre\u00f2 non pochi danni alle strutture: l'anno successivo fu necessario ricostruirlo affidando i progetti a Gaetano Genovese e all'ingegnere del regno Benedetto Lopez-Suarez. L'intervento mirava ad un utilizzo pubblico, infatti, il Genovese alter\u00f2 definitivamente la planimetria aggiungendo il quarto lato e rivest\u00ec in piperno i basamenti delle facciate laterali, inoltre vennero ricostruite le scale, ecc.\nPrima dell'Unit\u00e0 d'Italia divenne sede dell'ufficio delle Tasse. Dopo l'unificazione fu adibito ad ufficio postale. In quel periodo vi lavorarono due grandi personalit\u00e0 del primo Novecento napoletano: la scrittrice Matilde Serao come telegrafista, prima di diventare un'importante scrittrice e giornalista a fianco di Eduardo Scarfoglio; E. A. Mario, che lavorava presso lo sportello delle raccomandate prima di diventare un notissimo paroliere in Italia e fuori, scrivendo tra l'altro \"La canzone del Piave\".\nNel 1936 fu nuovamente restaurato da Camillo Guerra che provvide al rinforzo delle fondamenta realizzando sottofondamenta in calcestruzzo armato; in pi\u00f9, venne eliminato il secondo piano.\nIl palazzo.\nIl palazzo presenta una planimentria generale quadrangolare che si eleva sul piano nobile e piano terra; della struttura cinquecentesca rimane solamente il lato della facciata che \u00e8 scandita dal ritmo delle bugne a cuscino del piano terra e dalle lesene composite in piperno, intervallate dalle aperture delle cornici in marmo delle finestre. Su ogni finestra vi \u00e8 un tondo con il busto degli Orsini realizzati da Vittorio Ghiberti agli inizi del XVI secolo. Nell'interno si nota la controfacciata in piperno e marmo del XVI secolo, mentre, gli altri lati sono d'imitazione. Ancora all'interno sono presenti i resti degli affreschi settecenteschi staccati; infine nel cortile vi \u00e8 una pregevole fontanella."}
{"id": "616304", "revid": "339392", "url": "https://it.wikipedia.org/wiki?curid=616304", "title": "1,3-dinitro-4-fluorobenzene", "text": ""}
{"id": "616313", "revid": "124629549", "url": "https://it.wikipedia.org/wiki?curid=616313", "title": "Il Divo (gruppo musicale)", "text": "Il Divo \u00e8 un gruppo musicale di crossover classico internazionale, riconosciuto come un successo commerciale e acclamato dalla critica. Il gruppo, formatosi in Gran Bretagna nel 2003, \u00e8 costituito da un quartetto vocale di cantanti maschi: il baritono spagnolo Carlos Mar\u00edn; il tenore statunitense David Miller; il cantante pop francese S\u00e9bastien Izambard; e l'ex rocker svizzero Urs B\u00fchler.\nFin dalla sua istituzione il gruppo ha goduto di grande seguito in tutto il mondo, vendendo ad oggi oltre 26 milioni di copie di dischi in tutto il mondo e attivando una rivoluzione nella musica classica e intorno alla scena musicale, legittimando un nuovo stile musicale chiamato \"Opera-Pop\", all'interno del genere crossover classico. Vista la loro multinazionalit\u00e0, i componenti de Il Divo cantano in diverse lingue fra le quali inglese, spagnolo, italiano, francese, portoghese, giapponese ed anche latino.\nIl gruppo \u00e8 stato progettato nel 2003 dal produttore musicale Simon Cowell per l'etichetta Syco. Il Divo \u00e8 stato notato per il suo mix musicale fatto di canto lirico e musica classica con brani di generi diversi come la musica latina e la musica folck e per l'interpretazione di canzoni iconiche come \"Regresa A Mi\", primo singolo del gruppo; \"Unchained Melody\", cantata in italiano e ribattezzata \"Senza Catene\"; \"Ave Maria\" di Franz Schubert; \"Adagio\" di Albinoni; \"Do not Cry For Me Argentina\", \"Con te partir\u00f2\" di Andrea Bocelli; nonch\u00e9 la canzone resa famosa da Frank Sinatra \"My Way\"; oltre a temi originali de \"Il Divo\": \"La Vida Sin Amor\", \"Come Primavera\", \"Isabel\", \"Angelina\" o \"La Promessa\".\nNel 2005, con l'uscita del loro terzo album \"Ancora\", Il Divo \u00e8 diventato il primo gruppo di crossover classico nella storia a ottenere il primo posto nella Billboard Top 200 US. Nel 2011 sono stati riconosciuti gli sforzi e il talento del gruppo che ha ricevuto il premio \"Artista del Decennio\" (\"Best Artist Of The Decade\") durante i Classic Brits Awards tenutisi alla Royal Albert Hall di Londra e nel 2015, il \"Silver Clef Award\" di Londra nonch\u00e9 il \"PPL Classic Award\". Nel 2014, in occasione del decimo anniversario, il gruppo aveva venduto oltre 26 milioni di album in tutto il mondo, raggiungendo oltre 50 numeri uno nelle vendite e 160 dischi d'oro e di platino in pi\u00f9 di 33 paesi.\nCarriera musicale.\nGenesi.\nIl produttore Simon Cowell, influenzato dall'aver ascoltato un concerto de I Tre Tenori, decise di formare un quartetto multinazionale di giovani talenti in grado di ricreare le caratteristiche e la qualit\u00e0 dell'ensemble costituito da Luciano Pavarotti, Jos\u00e9 Carreras e Pl\u00e1cido Domingo.\nPer far questo, Cowell condusse una ricerca estesa a tutto il mondo per cantanti con voci particolarmente potenti, tali da rispondere al requisito di \"voci prodigiose\". Quattro uomini che, dopo aver superato il casting, fossero disposti a imbarcarsi nel progetto \"Il Divo\".\nLa selezione si svolse in 21 paesi e dur\u00f2 due anni, dal 21 gennaio 2001 fino al 16 dicembre 2003, quando David Miller divenne il quarto e ultimo membro apponendo la propria firma al contratto. Il Divo \u00e8 stato creato, prevedendo la partecipazione del famoso baritono spagnolo Carlos Mar\u00edn, del tenore svizzero Urs B\u00fchler e del tenore americano David Miller di formazione classica oltre al cantante pop francese S\u00e9bastien Izambard.\nLancio di Il Divo.\n\"Il Divo\" \u00e8 stato rilasciato per il mercato musicale alla fine del 2004 con il singolo \"Regresa a mi\" (Torna da me) estratto dal primo album che prende il nome dal gruppo; \"Il Divo\". Il Divo inizi\u00f2 a registrare l'album nel primo semestre del 2004 in Svezia, con i produttori Quiz &amp; Larossi, Per Magnusson e David Kreuger e nel Regno Unito con il produttore Steve Mac. Contiene quattro canzoni in inglese, (Feelings, The Man You Love, Mam\u00e1, Every Time I Look at You), cinque canzoni in italiano (Dentro Un Altro Si, Ti Amer\u00f2, Passer\u00e0, Nella Fantasia, Sei Parte Ormai Di Me) e tre canzoni in spagnolo (A Mi Manera (My Way), Hoy Que Ya No Est\u00e1s Aqu\u00ed, Regresa A Mi).\nLa prima apparizione pubblica di Il Divo avvenne il 5 aprile 2005 partecipando alla nota trasmissione americana \"The Oprah Winfrey Show\". Con il loro primo singolo, detronizzarono il cantante Robbie Williams #1 delle liste britanniche di vendita.\nNel 2004 hanno registrato il video ufficiale della canzone \"Regresa a mi\", girato in Slovenia, sotto la regia di Sharon Maguirem. Un anno pi\u00f9 tardi hanno girato il loro secondo video ufficiale, la \"Mam\u00e1\" , registrato nella citt\u00e0 di Tropea, Italia.\nAvendo appena completato un giro di sei mesi in America, Australia ed Europa con il loro primo album. Il Divo ha partecipato a 20 concerti di Barbra Streisand in tour in Nord America come ospiti speciali. Streisand: il tour con Il Divo generando 92,5 milioni di fatturato lordo. Accompagnato anche in concerti di Europa.\nNel 2005 hanno pubblicato il DVD \"Encore\"; Concerto \"Il Divo\" al Teatro romano di M\u00e9rida nell'ottobre 2005, un documentario che contiene interviste con gli artisti e le immagini di getto fatta per formare il gruppo e DVD \"Mam\u00e1\", con immagini esclusive di \"Making of del video\", una registrazione dal vivo di \"Mama - Live in New York\", e una galleria fotografica. Nel 2005 hanno pubblicato il loro secondo album in studio: \"The Christmas Collection\" che contiene una scelta canzoni di Natale.\nIl 7 novembre 2005 Il Divo pubblicato il loro terzo album in studio \"Ancora\". Negli Stati Uniti e in America Latina \u00e8 stato pubblicato il 24 gennaio 2006. Ha debuttato al numero uno della Billboard 200 nella prima settimana di uscita negli Stati Uniti. Grazie al disco, \u00e8 diventato il primo gruppo di \"crossover\" classico nella storia a ottenere il primo posto nella Billboard Top 200 US.\nPopolarit\u00e0 fondata.\nNel 2006 \"Il Divo\" ha eseguito la canzone ufficiale della Campionato mondiale di calcio 2006 tilulada \"The Time of Our Lives (Il Divo)\" (Il tempo delle nostre vite).\nNel 2006 hanno pubblicato il DVD \"The Yule Log: The Christmas Collection\" e si sono esibiti in \"Purple Inauguration Ball\" a Washington per il presidente degli Stati Uniti Barack Obama.. Erano il gruppo di world music di maggior successo; aggiunto al numero 1 Guinness dei primati del Mondo nel 2006.\nIl 27 novembre 2006 hanno pubblicato in Italia il loro quarto album in studio, intitolato \"Siempre\", prodotto da Steve Mac Per Magnusson e David Kreuger.\nIl successo commerciale in tutto il mondo.\nIl 11 novembre 2008 la vendita lascia quinto album del gruppo sotto l'etichetta di The Promise (Promessa) prodotto da Steve Mac. Nello stesso anno, ha pubblicato il DVD \" At The Coliseum\"; il concerto completo del Arena di Pola, Croazia.\nUna serata con Il Divo.\nIl suo tour \"An Evening with Il Divo (Una serata con Il Divo)\" coperto pi\u00f9 grande giro del mondo nel 2009, visitando sei continenti, con oltre 150 date e guadagnandosi il premio \"Breakthrough Billboard\" per uno dei pi\u00f9 alti incassi di tour dell'anno. Il 1\u00ba dicembre 2009 pubblicato in CD + DVD di un live registrato al concerto Palau Sant Jordi: \"An Evening with Il Divo - Live in Barcelona\".\nHanno chiuso il 2009 con la sua prima mostra di Natale dal titolo \"Celebrate Christmas with Il Divo (Festeggia il Natale con Il Divo)\", che comprendeva un repertorio tradizionale di canti popolari di Natale con l'orchestra e gli ospiti speciali nel Regno Unito, Stati Uniti d'America e il Canada.\nIl Divo: Artista del Decennio.\nNel 2011, sono stati invitati a \"Classical Music Awards\" per ricevere il premio per \"Il miglior Artista del Decennio\" al famoso Royal Albert Hall di Londra..\nIl 28 novembre 2011, ha pubblicato il sesto album Wicked Game prodotta da Per Magnusson, David Krueger e Richard \"Biff\" Stannard.\nIl tour per promuovere l'album Wicked Game, per tutto il 2012, li ha portati a visitare pi\u00f9 di 130 citt\u00e0 in paesi come la Gran Bretagna, Spagna, Sud Africa, Australia, Stati Uniti, Giappone, Messico e Londra.\nIl direttore creativo dei concerti del tour era Biran Burke, responsabile degli spettacoli pi\u00f9 importanti della citt\u00e0 di Las Vegas.\nDurante i concerti, Il Divo \u00e8 stato accompagnato dall'orchestra in ogni citt\u00e0 che ha visitato.\nQuest'anno viene pubblicato \"Live At The London Coliseum\", un DVD di 90 minuti Il Divo concerto al London Coliseum. Registrato al Teatro Coliseum di Londra il 2 agosto 2011.\nLa data da notare, che in Paraguay il gruppo si \u00e8 esibito al concerto con pi\u00f9 capacit\u00e0 di persone che non avevano mai dato il 20 dicembre 2011, nello stadio Chaco a 33.900 persone, la chiusura del bicentenario della Indipendenza del Paraguay.\nTra maggio e settembre 2012, fatto un giro del mondo in sei continenti con nome \"Il Divo &amp; Orchestra in Concert Tour Mundial\". Ogni concerto del tour caratterizzato selezioni di canzoni dall'album Wicked Game, e altri favoriti dai loro precedenti album scelti dai suoi seguaci.\nIl 26 novembre 2012, per celebrare 8 anni di successi, \u00e8 stato lanciato per la vendita in tutto il mondo su CD intitolato \"The Greatest Hits\"52 prodotto da Alberto Quintero. Un album che \"Il Divo\" aggiunge quattro nuove canzoni al loro repertorio. solo durante i primi sei mesi del 2012 hanno vinto solo al botteghino a 21,4 milioni di dollari a livello globale.\nNel 2013 solo sei concerti eseguiti al Teatro Marquis di Broadway dal 7 al 13 novembre 2013, chiamato \"Il Divo - A Affair Musical: The Greatest Songs di Broadway\". Con argomenti in suo settimo album in studio A Musical Affair.\nUn decennio di successi.\nNel 2014, al 10\u00ba anniversario dalla creazione del gruppo, lo stesso aveva venduto oltre 26 milioni di album in tutto il mondo, raggiungendo oltre 50 numero uno delle vendite e ricevere 160 dischi d'oro e di platino in oltre 33 paesi diversi.\nAlla fine del 2014, \u00e8 stato pubblicato \"Live In Japan\", un tour di concerti DVD \"A Musical Affair\" filmata e registrata presso il famoso \"Teatro Nippon Budokan\" di Tokyo il 11 mar 2014.\nIl 23 marzo 2015, \u00e8 stato annunciato a \"Il Divo\" come \"O2 Silver Clef Award Winners 2015\" Nordoff Robbins organizzata dando loro l'ambita \"Classic PPL\". La cerimonia di premiazione di gala si terr\u00e0 il 3 luglio presso il \"Grosvenor House\", un hotel a cinque stelle a Londra, situato su Park Lane, a Mayfair..\nOggi: 2015 - Presente.\nNel primo decennio del gruppo, nei suoi primi sei album in studio pubblicati fino al 2014 (\"Il Divo\", \"Ancora\", \"Siempre\", \"The Promise\", \"Wicked Game\" e \"A Musical Affair\"), il quartetto ha giocato sia nuove canzoni composte per il gruppo, come le versioni leggendarie di canzoni di \"Il Divo\" di voci liriche e ritmi di genere musica classica fusa con pop, ballate, musica sacra, musica folk o il genere musicale. Ma no bolero genere, che dominano il loro settimo album in studio.\nIl 13 novembre 2015 in Europa e il 27 novembre in America verr\u00e0 pubblicato il settimo album in studio intitolato \"Amor &amp; pasi\u00f3n\", prodotto dal vincitore colombiano di diversi \"Grammy Latino\" Julio Reyes Copello. Il disco copre un secolo di pubblicazioni di musica tradizionale della Spagna, Cuba, Argentina e Messico."}
{"id": "616314", "revid": "14641", "url": "https://it.wikipedia.org/wiki?curid=616314", "title": "Cloroformilcloruro", "text": ""}
{"id": "616315", "revid": "14641", "url": "https://it.wikipedia.org/wiki?curid=616315", "title": "Dicloroformaldeide", "text": ""}
{"id": "616317", "revid": "1743155", "url": "https://it.wikipedia.org/wiki?curid=616317", "title": "Kish (Iran)", "text": "Kish ( (K\u012bsh) Arabo \"\u1e32ays\" o \"Qeys\" ) \u00e8 un'isola a vocazione turistica nella contea di Bandar Lengeh, provincia di Hormozg\u0101n, al largo della costa meridionale dell'Iran nel Golfo Persico. Grazie al suo status di zona di libero scambio, l'isola \u00e8 pubblicizzata come un paradiso per consumatori, grazie alla presenza di numerosi centri commerciali, attrazioni turistiche, hotel e villaggi turistici. L'isola ha una popolazione stimata di quasi 40.000 residenti e circa 1 milione di visitatori ogni anno. \nL'isola di Kish \u00e8 una delle destinazioni turistiche pi\u00f9 visitate nel sud-ovest asiatico, dopo Dubai e Sharm el-Sheikh. I turisti provenienti da molti paesi per i quali l'Iran richiede in genere un visto, e che desiderano entrare nella zona franca di Kish, sono esentati dall'obbligo di ottenere un visto, in quanto i permessi di viaggio sono rilasciati all'arrivo e sono validi per 14 giorni.\nGeografia fisica.\nTerritorio.\nKish si trova nel Golfo Persico a dalle coste dell'Iran e ha una superficie di circa con un limite esterno di e una forma quasi ellittica. Lungo la costa di Kish si trovano barriere coralline e molte altre piccole isole. L'isola \u00e8 posizionata lungo i della costa iraniana a nord del Golfo Persico, nel primo quarto dall'ingresso nel golfo corrispondente allo stretto di Hormuz. L'isola \u00e8 lunga dalla costa occidentale alla costa orientale (distanza misurata tra il complesso di Mariam e il campo Hoor). La larghezza massima, misurata dalle coste meridionali alle coste settentrionali, \u00e8 di , misurando tra il porto di Gomrok e il faro. La superficie dell'isola \u00e8 piatta, priva di rilievi. L'aeroporto internazionale di Kish \u00e8 costruito al centro dell'isola su un'area elevata 35-40 m sul livello del mare. La massima inclinazione superficiale sull'isola si ha dall'aeroporto fino alle rive vicino all'hotel Shayan.\nClima, natura e geobotanica.\nKish, come le altre isole del Golfo Persico, in particolare le isole dello Stretto di Hormuz, si trova su una stretta striscia di vegetazione tropicale nell'emisfero settentrionale, con l'altopiano persiano a nord e la penisola arabica a sud. Oltre ai suoi speciali attributi geografici e climatici, Kish, come altre isole vicine, quali Forur, Hendurabi, Shatuar e Lavan, e persino Qeshm, \u00e8 caratterizzata dal clima semi-equatoriale che domina questa fascia di vegetazione.\nClima.\nKish ha un clima semi-equatoriale molto secco. Nel corso di 8 anni, la piovosit\u00e0 media annuale in Kish \u00e8 stata di (54% in inverno, 28% in autunno e 14% in estate) e la temperatura media annuale era . L'umidit\u00e0 relativa dell'atmosfera a Kish la rende come un'isola marina, tranne nelle stagioni fredde. L'umidit\u00e0 \u00e8 di circa il 60% per la maggior parte dell'anno. Nei mesi da ottobre ad aprile, il clima di Kish \u00e8 mite, che va dai ai . I dati statistici negli archivi della zona franca di Kish mostrano che la temperatura dell'isola varia da molto calda a moderatamente calda, accompagnata da umidit\u00e0 relativamente elevata, spesso intervallata da forti piogge di brevi periodi in determinate stagioni. Con l'eccezione di alcune zone costiere del sud-est e alcune altre isole del Golfo Persico, Kish ha le ore pi\u00f9 soleggiate della regione, circa 3.100 ore all'anno. In base alla classificazione climatologica e alle condizioni meteorologiche generali, la vicinanza di Kish al Tropico del Cancro e la sua esposizione a sistemi ad alta pressione tropicale, nonch\u00e9 la sua posizione in acque calde e poco profonde, comporta il fatto che l'isola tende a essere calda e umida per la maggior parte dell'anno. \nAttrazioni turistiche.\nLa nave greca \u00e8 il relitto di una nave cargo a vapore del 1943, la \"Koula F\", arenata su una spiaggia sulla costa sud-occidentale di Kish. Originariamente era una nave britannica di nome \"Empire Trumpet\" costruita in Scozia. Nel 1966, si incagli\u00f2 e tutti i tentativi di salvarla fallirono. Quando l'equipaggio abbandon\u00f2 la \"Koula F\" la diede alle fiamme, di conseguenza della nave originaria rimane il solo scafo d'acciaio.\nUn'altra attrazione \u00e8 l'antico acquedotto sotterraneo, chiamato anche \"Citt\u00e0 sotterranea\", che \u00e8 in parte aperto ai turisti. Fu costruito circa 1.000 anni fa per il trasporto e l'approvvigionamento idrico attraverso le diverse parti dell'isola.\nAltre attrazioni includono le spiagge, che hanno una sfumatura bluastra e il lungo litorale che attira molti turisti durante la stagione invernale. L'acqua \u00e8 cos\u00ec limpida che i pesci possono essere visti nuotare nel mare tutto l'anno.\nKish Aquarium.\nL'Art Center sull'isola comprende un acquario che espone specie marine uniche nel Golfo Persico.\nInfrastrutture e trasporti.\nIl collegamento con Kish viene effettuato via mare o per via aerea attraverso l'aeroporto di Kish e il porto di Kish. L'aeroporto internazionale di Kish, funge da punto di ingresso per le centinaia di migliaia di turisti che arrivano a Kish. L'aeroporto garantisce l'ingresso ai cittadini stranieri senza visto per 14 giorni.\nEconomia.\nIl Ministro del Petrolio \"ad interim\" iraniano ha inaugurato il 18 luglio 2011 la prima Borsa Valori al mondo che permette la compravendita del greggio in valute diverse dal dollaro USA, secondo i contratti ammessi dalla legge islamica.\nSono negoziati anche gas naturale e derivati sul petrolio.\nVi partecipano l'Arabia Saudita e l'Iran, che sono rispettivamente il primo e il secondo produttore mondiale; dal lato della domanda, partecipano Russia, Cina, Giappone. Le valute pi\u00f9 utilizzate sono l'Euro, lo Yen, il Rial iraniano e il Rublo russo."}
{"id": "616319", "revid": "74173", "url": "https://it.wikipedia.org/wiki?curid=616319", "title": "Polonia del Congresso", "text": ""}
{"id": "616321", "revid": "228587", "url": "https://it.wikipedia.org/wiki?curid=616321", "title": "Chiba (disambigua)", "text": ""}
{"id": "616333", "revid": "125434371", "url": "https://it.wikipedia.org/wiki?curid=616333", "title": "Pat Morita", "text": "\u00c8 noto per l'interpretazione del maestro Nariyoshi Miyagi nella tetralogia \"The Karate Kid\" (per la cui interpretazione ebbe una candidatura all'Oscar al miglior attore non protagonista).\nBiografia.\nFiglio di immigrati giapponesi, Tamaru, nato nel 1897 e Momoe Morita, nata nel 1903, emigrati dalla prefettura di Kumamoto, nell'isola di Ky\u016bsh\u016b, lui nel 1915, lei nel 1913. Aveva un fratello di nome Hideo, di dodici anni pi\u00f9 vecchio, chiamato da tutti Harry. Il padre era un venditore ambulante di ortaggi, Morita crebbe nella California del nord ed ebbe una infanzia difficile per una tubercolosi spinale che lo costrinse a portare un corsetto dai due agli undici anni di et\u00e0 e a numerosi ricoveri ospedalieri. In coincidenza con la guarigione, fu internato in un campo di concentramento per nippo-americani dove rimase fino al termine della seconda guerra mondiale.\nDopo la liberazione, la famiglia Morita si stabil\u00ec a Sacramento dove il padre prese la direzione di un ristorante cinese, l'Ariake Chop Suey. Il giovane Pat inizi\u00f2 in quel contesto ad intrattenere i clienti con piccoli spettacoli e curando i gruppi di commensali come maestro di cerimonia. \nFino ai 30 anni lavor\u00f2 nella Aerojet-General a Sacramento dove disegn\u00f2 e costru\u00ec motori per missili, in particolar modo per la Marina statunitense.\nA 30 anni, sposato e con un figlio, decise di diventare uomo di spettacolo iniziando come intrattenitore, diventando il primo nippo-americano a calcare le scene di Las Vegas. Part\u00ec come solista con il nome The Hip Nip. Si un\u00ec successivamente al gruppo The Groundlings, fondato nel 1974 da Gary Austin che aderiva al movimento della \"commedia improvvisata\", uno spettacolo senza sceneggiatura scritta e senza pianificazione che si rif\u00e0 in parte alla Commedia dell'Arte italiana del XVI secolo con il suo canovaccio. \nNonostante il suo inglese avesse un perfetto accento statunitense, Morita divent\u00f2 un caratterista che spesso fingeva, per esigenze di copione, accenti asiatici come il giapponese, il coreano e il cinese. \nQuesto lo port\u00f2 ad avere ruoli nelle pi\u00f9 importanti serie televisive e ad essere uno degli attori con la maggiore presenza. Ad esempio, ha un ruolo ricorrente nella sit-com \"Happy Days\" come Matsuo \"Arnold\" Takahashi, proprietario del fast food Arnold's per le prime tre stagioni della serie (1975\u20131976) e apparendo come ospite nel 1977 e 1979. L'unica serie di produzione non statunitense a cui ha partecipato \u00e8 \"Detective Extralarge\" del 1993 (nell'episodio 2x3 \"L'ombra del guerriero\"), produzione italiana diretta da Alessandro Capone e con Bud Spencer come protagonista.\nThe Karate Kid.\nNel cinema, il suo ruolo pi\u00f9 celebre fu quello del Maestro Miyagi nella serie \"The Karate Kid\" , per il quale nel 1985 fu candidato al premio Oscar come attore non protagonista. Nel 1985, sfior\u00f2 lo stesso premio con la candidatura per le produzioni televisive, l'Emmy Awards con il film televisivo \"Amos\", nel ruolo di Tommy Tanaka.\nAlla trilogia di \"Karate Kid\", recitato in coppia con Ralph Macchio, ne segu\u00ec un quarto \"Karate Kid 4\", dove invece il personaggio di Miyagi addestra alle arti marziali una giovane Hilary Swank.\nVita privata.\nSi \u00e8 sposato tre volte: prima dal 1953 al 1967 con Kathleen Yamachi da cui ha avuto un figlio; poi dal 1970 al 1989 con Yukiye Kitahara da cui ha avuto due figlie e dal 1994 fino alla morte rimase sposato con l'attrice Evelyn Guerrero.\nLa morte.\nIl 24 novembre 2005, nella sua casa a Las Vegas, Morita muore per insufficienza renale (aggravata da alcolismo cronico) a 73 anni. Le sue spoglie sono state cremate e riposano nel Palm Green Valley Mortuary and Cemetery di Las Vegas.\nDoppiatori italiani.\nNelle versioni in italiano dei suoi film Pat Morita \u00e8 stato doppiato da:\nDa doppiatore \u00e8 stato sostituito da:\nCuriosit\u00e0.\nPat Morita prest\u00f2 la sua voce al personaggio della serie \"SpongeBob\" Udon (prima e ultima apparizione del personaggio) nell'episodio \"L'isola del Karate\" (ep.71b stagione 4). L'episodio si conclude con una dedica a Morita, morto pochi mesi prima della messa in onda dell'episodio avvenuta il 12 maggio 2006.\nAppare nel video musicale Movies degli \"Alien Ant Farm\", dove cura il cantante come fa con Ralph Macchio nel fim \"Per vincere domani - The Karate Kid\"."}
{"id": "616335", "revid": "287204", "url": "https://it.wikipedia.org/wiki?curid=616335", "title": "Ogni cosa \u00e8 illuminata (romanzo)", "text": "Ogni cosa \u00e8 illuminata \u00e8 il primo libro dello scrittore statunitense Jonathan Safran Foer, pubblicato nel 2002. Da esso \u00e8 stato tratto un omonimo film nel 2005.\nIl romanzo \u00e8 ispirato alla vicenda personale dell'autore, che nel 1999 viaggi\u00f2 in Ucraina per fare ricerche sulla vita di suo nonno. Il titolo del romanzo \u00e8 una citazione da \"L'insostenibile leggerezza dell'essere\" di Milan Kundera.\nTrama.\nJonathan, un giovane ebreo statunitense, si reca in Ucraina alla ricerca di Augustine, la donna che salv\u00f2 la vita a suo nonno durante le deportazioni naziste. Armato di una fotografia che ritrae Augustine con suo nonno, Jonathan inizia cos\u00ec la sua ricerca della citt\u00e0 fantasma di Trachimbrod, lo shtetl in cui all'epoca suo nonno viveva, distrutto dai nazisti durante la guerra e perci\u00f2 scomparso dalle mappe. Nel suo viaggio \u00e8 accompagnato da una guida locale, Aleksandr (Alex), con il quale stringer\u00e0 presto amicizia, e dallo strambo nonno di Alex, che sostiene di essere cieco (ma in realt\u00e0 ci vede benissimo), e che per questo si fa condurre dal proprio cane-guida, Sammy Davis Junior Junior. Incontreranno infine Lista, una delle amanti di Safran, il nonno di Jonathan. Lista, unica sopravvissuta al pogrom, racconter\u00e0 loro di come Trachimbrod sia stata rasa al suolo dai tedeschi, e della morte di sua sorella Augustine.\nAlex, il nonno e Jonathan si innamorano della vecchia Lista, simbolo del dolore del popolo ebraico ucraino, perseguitato dai nazisti e tradito dai gentili (ucraini), a cui non resta pi\u00f9 nulla, neanche i ruderi degli edifici, se non qualche scatola colma di vestiti e fotografie, raccolti da Lista, che nessuno verr\u00e0 pi\u00f9 a reclamare. L'incontro con Lista e la visita notturna del luogo in cui sorgeva Trachimbrod, dove ad Augustine fu sparato nel ventre, facendole perdere il figlio che portava, segna una nuova via per nonno Alex - gi\u00e0 distrutto per la perdita della moglie. Il nonno inizia a fantasticare di trovare Augustine, come per purificarsi dal segreto che da 50 anni porta in petto: il nonno ha infatti causato la morte del suo migliore amico, facendo una delazione ai nazisti.\nQuesta storia \u00e8 intrecciata con quella di Brod, antenata di Jonathan, nata rocambolescamente proprio mentre i suoi genitori morivano cadendo con tutto il loro carro nel fiume. Brod viene dapprima adottata da un usuraio, poi, alla morte di questi, sposa un uomo che, a causa di un incidente in segheria, subisce un trauma cerebrale e finisce per diventare violento per poi morire. Tutte queste storie, quella di Brod, quella di Safran, di Jonathan e del suo rapporto con Alex, di quello di Alex con suo nonno, quella del passato di nonno Alex, quella del suo migliore amico, si mescolano assieme, dipanandosi come in un libro giallo."}
{"id": "616339", "revid": "228587", "url": "https://it.wikipedia.org/wiki?curid=616339", "title": "Kyrie", "text": ""}
{"id": "616343", "revid": "124753760", "url": "https://it.wikipedia.org/wiki?curid=616343", "title": "Distribuzione con doppio albero a camme in testa", "text": "La distribuzione con doppio albero a camme in testa, spesso definita con l'abbreviazione di bialbero o con la sigla inglese DOHC (\"Double Over Head Camshaft\"), \u00e8 un sistema meccanico utilizzato principalmente nei motori a quattro tempi di elevata potenza.\nTecnica dei motori bialbero.\nLa distribuzione bialbero consta di due alberi a camme posizionati sopra la camera di combustione, ovvero sulla cosiddetta \"testa\".\nI due alberi a camme possono essere comandati da una catena che trasmette il moto dell'albero motore, da una cinghia dentata in gomma, oppure da una cascata d'ingranaggi, tecnica generalmente riservata alle competizioni.\nLa prima soluzione, pi\u00f9 antiquata, causa maggiore rumorosit\u00e0 ma \u00e8 pi\u00f9 resistente al tempo ed all'usura; la cinghia dentata in gomma \u00e8 maggiormente silenziosa ma non garantisce la durata, in quanto, invecchiando, la gomma si indurisce, rischiando di causare rotture improvvise della cinghia stessa con gravi conseguenze per il motore.\nTale tipologia di distribuzione migliora la potenza e la durata del motore, in quanto ci sono meno dispersioni d'energia per regolare il moto delle valvole, avendo una punteria con meno parti in movimento, contrariamente ai motori con distribuzione ad aste e bilancieri, e la distribuzione stessa \u00e8 meno bisognosa di manutenzione, in quanto le camme sono a diretto contatto con le valvole o vi \u00e8 interposto un bilanciere a dito, che permette di ridurre le forze laterali applicate alle punterie.\nUtilizzi.\nQuesta distribuzione \u00e8 la pi\u00f9 usata in campo motociclistico e automobilistico per motori ad alte prestazioni, infatti si presta molto bene con motori a quattro o cinque valvole per cilindro, come le moto sportive, e la maggior parte delle automobili.\nI bialbero pi\u00f9 famosi.\nCase automobilistiche come l'Alfa Romeo e la FIAT adottarono, nel secondo dopoguerra, per alcuni dei loro modelli, motori a benzina bialbero, che sarebbero poi diventati famosi nel corso degli anni per le loro peculiari caratteristiche di potenza, brillantezza, elasticit\u00e0 di marcia e tipica \"sonorit\u00e0\".\nPer quanto riguarda i costruttori d'oltre manica ricordiamo le storiche case MG (Morris Garages), Triumph Motor Company e Lotus Cars che adottarono in molti dei loro modelli sportivi il doppio albero a camme in testa.\nIl bialbero Alfa Romeo.\nLa prima versione del bialbero Alfa Romeo venne presentata sull'Alfa Romeo 6C nel 1925. Ancora, opportunamente aggiornato, in produzione, in varie configurazioni: doppia candela per cilindro (Twin Spark), oppure accoppiato a turbina.\nFu montato su tutte le vetture Alfa Romeo dal 1950 al 1994 (incluse alcune versioni di quelle che montavano il motore boxer, come la 33 1.7 16V QV):\nIl bialbero FIAT \"Lampredi\".\nIn FIAT il pi\u00f9 famoso bialbero \u00e8 stato quello progettato da Aurelio Lampredi, da cui il soprannome, prodotto dal 1966 al 2000. Il comando degli alberi avveniva con cinghia dentata in gomma, soluzione che all'epoca della sua uscita apparve all'avanguardia. Fu prodotto in varie tipologie di versioni: a 2 e 4 valvole per cilindro, accoppiato a turbina o compressore volumetrico, con e senza contralberi d'equilibratura.\nEsord\u00ec in produzione montato sulla Fiat 124 Sport Coupe e Sport Spider, equipaggiando poi negli anni moltissimi modelli di vetture FIAT e Lancia, vetture sportive estreme e fuoristrada. Di seguito vengono elencate le vetture che montavano quel tipo di motore.\nIl bialbero Ford DOHC.\nLa Ford, nel 1970, debutt\u00f2 con il primo motore bialbero sulla Ford Escort RS 1600, con motore bialbero di 1601\u00a0cm\u00b3 da 110 CV. Nel '91, usc\u00ec il nuovo motore bialbero 16v di 1998\u00a0cm\u00b3 da 147\u00a0cv, che sar\u00e0 successivamente applicato anche alla Ford Scorpio (ridotto a 136\u00a0CV e prodotta fino al 1998).\nNel '92 la gamma Escort fu ulteriormente arricchita: il 1600 8v benzina fu sostituito da un nuovo 4 cilindri (bialbero) 16 valvole di 1798\u00a0cm\u00b3 da 105\u00a0cv. La versione cabriolet, inoltre, fu dotata di un bialbero 1800 16v da 126\u00a0CV. Fu lanciata inoltre la versione pi\u00f9 sportiva, la Escort Cosworth, che dal punto di vista meccanico era identica alla Ford Sierra Cosworth. Era dotata di un 4 cilindri bialbero 16v sovralimentato (con turbocompressore e intercooler) di 1993\u00a0cm\u00b3 da 220\u00a0cv (con trazione integrale permanente).\nNel '95 il motore 1800 16v era disponibile solo con testata bialbero e potenza di 115 CV.\nI principali modelli Ford a montare motori DOHC (esclusi quelli del mercato americano, come il V8 5.2L) furono:"}
{"id": "616348", "revid": "1494169", "url": "https://it.wikipedia.org/wiki?curid=616348", "title": "Kippur", "text": ""}
{"id": "616349", "revid": "647919", "url": "https://it.wikipedia.org/wiki?curid=616349", "title": "Queen We Will Rock You", "text": ""}
{"id": "616352", "revid": "15756", "url": "https://it.wikipedia.org/wiki?curid=616352", "title": "Poesia scaldica", "text": "La maggior parte dei versi nordici dell'epoca vichinga assunse una delle due forme: eddica o scaldica (dal norreno e islandese \"sk\u00e1ld\"). \nSe i versi eddici, nella loro tipicit\u00e0, e in perfetta sintonia con le storie mitologiche o eroiche che narravano, erano semplici, sia in termini di contenuti che di stile e metrica, i versi scaldici, al contrario, erano complessi, intricati, e composti spesso come omaggio ad un particolare \"sire\".\nPaternit\u00e0 delle opere.\nA differenza di molte altre forme letterarie di quell'epoca, le creazioni della poesia scaldica sono attribuibili a particolari autori, e tali attribuzioni poggiano su ragionevoli basi di certezza, dal momento che molti scaldi erano uomini influenti e potenti, e per questo perfino noti da un punto di vista biografico.\nForma della poesia scaldica.\nUn tipo fondamentale di verso incidentale trovato nelle saghe \u00e8 il \"dr\u00e1pa\" contenente tipicamente un ritornello. \nIl verso pi\u00f9 leggero della poesia scaldica era chiamato \"flokkr\". \nUn altro verso scaldico incidentale, che si rinviene nelle saghe e nelle storie, include il \"lausav\u00edsur\", che \u00e8 una singola stanza del \"dr\u00f3ttkv\u00e6tt\" improvvisata al momento per l'occasione che aveva ispirato la poesia.\nGli scaldi componevano anche satira (\"n\u00ed\u00f0v\u00edsur\") e, molto raramente, anche versi erotici (\"mans\u00f6ngr\").\nMetrica.\nGli scaldi scrivevano i loro versi in varianti e dialetti del norreno. \nTecnicamente, nei loro versi di solito si ritrova la forma del verso allitterativo, e quasi sempre si utilizzava la stanza \"dr\u00f3ttkv\u00e6tt\" (nota anche come \"Court\" o \"Lordly Metre\"). Il dr\u00f3ttkv\u00e6tt \u00e8 in effetti il metro principale della poesia scaldica; ogni strofa \u00e8 composta da otto senari.\nTre sillabe di ogni verso sono accentate, sebbene la sola regola che governa l'ordine di queste \u00e8 che le ultime due sillabe devono formare un \"trocheo\" (una sillaba accentata seguita da una non accentata).\nL'allitterazione lega i versi in gruppi di due. Il primo verso di ogni distico deve avere un'allitterazione e il verso successivo deve iniziare con una parola che corrisponda all'allitterazione.\nCi deve essere inoltre un caso di assonanza in ogni verso. I versi pari devono contenere un'assonanza debole tra due delle proprie sillabe, e le dispari un'assonanza forte. \nSnorri Sturluson.\nNello Sk\u00e1ldskaparm\u00e1l, la terza parte dell'Edda in prosa Snorri si propone l'intento di spiegare e aiutare a comprendere l'arte scaldica. Letterariamente si tratta di un dialogo fittizio tra \u00c6gir, il dio del mare, e Bragi, il dio della poesia (il cui nome \u00e8 lo stesso dello scaldo Bragi Boddason, introdotto dallo stesso Snorri nella prima parte) che discorrono sulle vicende vissute dagli \u00c6sir. In particolare, \u00c6gir domanda spesso per quale motivo certi oggetti, per esempio l'oro, viene chiamato in poesia riscatto della lontra. Bragi risponde raccontanto il mito in cui O\u00f0in, Loki e H\u0153nir, durante un viaggio, dopo aver ucciso incidentalmente una lontra che altri non era che il figlio del Nano Hrei\u00f0marr, furono costretti a pagare il guidrigildo per l'uccisione con un anello d'oro, Andvaranautr. \nQuesto e molti altri esempi di \"kenningar\" forniti dallo stesso Snorri dovevano servire non solo a spiegare miti che, nel suo periodo potevano essere stati dimenticati o non erano del tutto compresi, ma anche e soprattutto a formare gli scaldi che volevano cimentarsi in quest'arte. \nAnche nella Heimskringla, la raccolta di saghe sui primi re di Norvegia, Snorri inserisce moltissime poesie, alcune dalla composizione molto complessa, il cui intento per\u00f2 non era pi\u00f9 \"didattico\" come nello Sk\u00e1ldskaparm\u00e1l, bens\u00ec inserire poesie contemporanee ai re e agli avvenimenti di cui parlava. Vengono naturalmente dati anche i nomi degli scaldi che quelle poesie componevano, uomini pienamente inseriti nelle lotte militari e politiche al fianco o contro i re. Non si trattava quindi di personaggi avulsi dal loro contesto, degli \"intellettuali odierni\", ma che prendevano parte a quello che succedeva.\nDr\u00f3ttkv\u00e6tt.\nEra la forma pi\u00f9 complessa nella poesia scaldica. Significa \"poesia signorile\" e viene annoverata tra le forme allitterative. La sua complessit\u00e0 consiste nell'inserire rime interne e altre assonanze. Ogni strofa dr\u00f3ttkv\u00e6tt ha otto versi, ciascuno con sei sillabe, e quasi sempre la metrica adottata \u00e8 un trocheo.\nHrynhenda.\nUno sviluppo tardo del \"dr\u00f3ttkv\u00e6tt\" fu il hrynhenda, che consiste in otto sillabe per ogni verso. L'uso della rima e dell'allitterazione restano invariate. Fa la sua prima comparsa nell'anonimo \"Hafger\u00f0ingadr\u00e1pa\" di cui sopravvivono solo quattro versi. Risale al 985.\nNella poesia scandinava post-medievale.\nIl verso allitterativo continu\u00f2 ad essere usato in Islanda nella forma del \"r\u00edma\" (pl. \"r\u00edmur\"), un poema epico scritto con il metro \"r\u00edmnah\u00e6ttir\" e composto da due a tre versi per strofa. La pi\u00f9 antica \"r\u00edma\" risale al XIV secolo ed \u00e8 presente nel Flateyjarb\u00f3k, ma ve ne sono altri nel \"Sk\u00ed\u00f0ar\u00edma\", \"Bjarkar\u00edmur\" e nel \"Lokrur\".\nKenning.\nI versi degli scaldi contengono a gran profusione anche il \"kenning\", tipo di metafora prefissata trovata in moltissimi poemi del Nord Europa dell'epoca.\nI kenningar sono utilizzati per fornire un'immagine standard che formi un emistichio allitterante, in modo da rispondere ai requisiti del dr\u00f3ttkv\u00e6tt; tuttavia le richieste tecniche maggiori del verso scaldico sono che i kenningar siano ripetuti e mescolati per creare fraseggi astuti e giochi di parole.\nTali immagini possono diventare a volte ermetiche, o almeno per coloro che non riescono a cogliere l'allusione che porta il tema principale di molti di essi. "}
{"id": "616353", "revid": "1782831", "url": "https://it.wikipedia.org/wiki?curid=616353", "title": "Relic Entertainment", "text": "Relic Entertainment \u00e8 una compagnia produttrice di videogiochi che si \u00e8 specializzata nei giochi di strategia in tempo reale 3D e ha realizzato alcuni titoli innovativi per PC, tra cui \"Homeworld\", \"Impossible Creatures\", \"Homeworld 2\", \"\" e \"Company of Heroes\".\nStoria.\nRelic fu fondata a Vancouver (Canada) da Alex Garden e Luke Moloney nel 1997. Il loro primo titolo, \"Homeworld\", fu distribuito tra acclamazioni, critiche e ottime vendite. Poich\u00e9 non continuarono immediatamente a lavorare sul marchio (Sierra Entertainment, il produttore del gioco, ne possedeva i diritti), il gioco ebbe uno spin-off, \"\", sviluppato da Barking Dog Studios e pubblicato da Sierra.\nIl loro titolo seguente fu \"Impossible Creatures\", prodotto e distribuito da Microsoft nel 2002. Si concentrava su un ambiente fittizio degli anni 1930, permettendo ai giocatori di costruire unit\u00e0 da differenti parti anatomiche di animali. Il gioco ebbe successo, anche se non ricevette la stessa attenzione di \"Homeworld\".\nNel settembre 2003, fu distribuito il sequel \"Homeworld 2\". Nonostante mostrasse una grafica notevolmente migliorata e nuove caratteristiche, oltre ad alcuni originali e nuovi elementi di gameplay, non raggiunse lo stesso risultato del predecessore e raccolse tiepide recensioni.\nIl 27 aprile 2004, il produttore THQ annunci\u00f2 l'acquisto di Relic per la cifra di quasi 10 milioni di USD in una transazione completamente monetaria, completata intorno ai primi di maggio dello stesso anno.\nRelic quindi mise in commercio \"\" il 20 settembre 2004, un gioco RTS basato sull'ambientazione del popolare gioco da tavolo \"Warhammer 40.000\". Il gioco fu un successo, con molti recensori che inneggiavano all'innovativo sistema di risorse e alla tipologia di gioco basato su squadre e non su singole unit\u00e0.\nSeguendo il successo riscosso da \"Dawn of War\", Relic produsse un'expansion pack intitolato \"\" il 19 settembre 2005. L'espansione aggiungeva una quinta razza, la Guardia Imperiale, oltre ad aggiungere nuove unit\u00e0 alle razze gi\u00e0 esistenti. L'espansione ebbe un moderato successo, anche se non ebbe lo stesso impatto del primo gioco.\nIl primo approccio di Relic al mondo delle console, \"The Outfit\", fu distribuito il 13 marzo 2006 per l'Xbox 360. Non proprio di successo, molti recensori lo definirono un gioco \"da amare o da odiare\". fu inoltre criticato per le sue scarne modalit\u00e0 a giocatore singolo.\nL'11 settembre 2006 vide l'uscita di \"Company of Heroes\", un RTS ambientato nella Seconda guerra mondiale in cui Relic dava sfoggio del suo nuovo engine, l'Essence. Questo motore grafico, che era stato progettato da Relic stessa, annoverava notevoli caratteristiche grafiche di ultima generazione, incluso l'HDR e il dynamic lighting, oltre ad utilizzare il motore fisico Havok. Il gioco fu un grandissimo successo, con una media di valutazione nelle recensioni del 94% e numerosi premi come \"Gioco dell'anno\".\nPoco dopo, una seconda espansione per \"Dawn of War\" fu distribuita il 9 ottobre 2006. Questa espansione (giocabile anche come stand-alone) \"\" aggiunse molte caratteristiche al titolo: due nuove razze (i Necron e i Tau), ulteriori nuove unit\u00e0 per le razze preesistenti, ed una nuova modalit\u00e0 per la campagna a giocatore singolo (simile a quella della serie \"Total War\"), ovvero una mappa strategica di un territorio conquistabile, in cui le varie zone potevano essere teatro di scontri diretti fra le fazioni del gioco. Il design standalone del gioco era inteso ad eliminare la necessit\u00e0 di possedere i due precedenti titoli (\"Dawn of War\" e \"Winter Assault\") per poter giocare. In effetti, \"Dark Crusade\" \u00e8 in grado di funzionare sia da solo, che con Dawn of War, che con tutti e due i titoli precedenti; l'unica limitazione rimane la possibilit\u00e0 di utilizzare le relative razze in modalit\u00e0 multiplayer. Contemporaneamente venne pubblicato un \"golden pack\" che permetteva l'acquisto contemporaneo dei tre titoli. Inoltre \"Dawn of War\" veniva regalato insieme a \"Company of Heroes\" in alcune rivendite.\nIl successo di Dark Cruade fu moderato, ma molti affermano che questo \u00e8 dovuto anche alla pubblicazione quasi contemporanea di \"Company of Heroes\", che ne avrebbe offuscato il successo. In ogni caso, ricevette diversi premi come \"Miglior espansione dell'anno\".\nVi sono inoltre alcune voci di corridoio che parlano del fatto che Relic abbia riacquistato i diritti per \"Homeworld\" da Vivendi, e altre che parlano di un eventuale seguito per \"Dawn of War\". Entrambe le voci non sono state confermate."}
{"id": "616354", "revid": "834", "url": "https://it.wikipedia.org/wiki?curid=616354", "title": "Pmf", "text": ""}
{"id": "616358", "revid": "46722", "url": "https://it.wikipedia.org/wiki?curid=616358", "title": "Alpi Scandinave", "text": ""}
{"id": "616361", "revid": "712828", "url": "https://it.wikipedia.org/wiki?curid=616361", "title": "Re Cold", "text": ""}
{"id": "616365", "revid": "599013", "url": "https://it.wikipedia.org/wiki?curid=616365", "title": "Tbe", "text": ""}
{"id": "616368", "revid": "28592", "url": "https://it.wikipedia.org/wiki?curid=616368", "title": "Tristano ed Isotta", "text": ""}
{"id": "616370", "revid": "118299203", "url": "https://it.wikipedia.org/wiki?curid=616370", "title": "Stefano Tatai", "text": "\u00c8 considerato una leggenda degli scacchi italiani. Uomo raffinato e colto, di origini ungheresi, \u00e8 stato dodici volte Campione italiano (record assoluto), pi\u00f9 volte prima scacchiera della squadra italiana e poi componente della squadra olimpica. Ha sfiorato pi\u00f9 volte il titolo di Grande Maestro in un'epoca in cui il titolo era appannaggio di pochi eletti. Vanta numerose vittorie contro astri del firmamento scacchistico e all'apice della sua forza era rispettato e temuto da tutti i grandi della scacchiera. Per questi risultati, la Federazione Scacchistica Italiana, ha attivato una procedura per il riconoscimento ex-post del titolo di Grande Maestro (o in alternativa il riconoscimento del titolo di GM ad honorem).\nDa sempre considerato un teorico degli scacchi, ha al suo attivo collaborazioni con le principali riviste italiane ed europee (tra le quali \"Europe Echecs\"). Le sue uniche due fatiche editoriali - un libro sull'importante torneo di Venezia 1969 in lingua inglese e un lavoro teorico sul Gambetto Jaenisch della Spagnola (\"Le Gambit Jaenisch\", Tatai &amp; Zinser, 1978, in lingua francese) - sono poco conosciute in Italia. Nel 2008 ha pubblicato \"Tatai insegna la Najdorf\" .\nNegli ultimi anni risiedeva con la famiglia a Villa De La Orotava, nelle Isole Canarie.\n\u00c8 morto a Tenerife, a settantanove anni, nel 2017.\nCarriera scacchistica.\nNato a Roma nel 1938, ha conseguito il titolo di Maestro FSI nel 1958 e di Maestro Internazionale nel 1966.\nGi\u00e0 nel 1957 faceva parte della rappresentativa romana che affront\u00f2 gli scacchisti di Riga durante la loro tourn\u00e9e in Italia, con il futuro Campione del Mondo Michail Tal' in prima scacchiera.\nHa vinto 12 titoli di Campione Italiano Assoluto nell'arco di oltre trent'anni: 1962 a Forte dei Marmi, 1965 a Firenze, 1967 a Savona, 1970 a Sottomarina di Chioggia, 1974 e 1977 a Castelvecchio Pascoli, 1979 a Venezia, 1983 ad Arco, 1985, 1990 e 1991 a Chianciano Terme, 1994 a Reggio Emilia; un risultato mai raggiunto da alcuno (Vincenzo Castaldi ne vinse sette).\nHa vinto il Campionato Italiano a squadre nel 1959 a Lerici con l'Accademia di Roma, nel 1962 a Lerici, poi nel 1964 a Genova e nel 1966 a Monticelli Terme con la squadra dei Dipendenti Comunali di Roma, nel 1969 a Fanano con il Centurini di Genova, nel 1979 a San Marino con il Banco di Roma, nel 1986 a Chianciano Terme con la CAVIT Trento, nel 1991 a Genova nuovamente col circolo Centurini, infine nel 1995 con l'ARS Roma.\nHa partecipato con la squadra italiana a nove edizioni delle Olimpiadi scacchistiche: 1966 a L'Avana, 1970 a Siegen, 1972 a Skopje, 1974 a Nizza, 1976 a Haifa, 1984 a Salonicco, 1986 a Dubai, 1988 ancora a Salonicco, 1992 a Manila. Con l'eccezione di Nizza 1974, gioc\u00f2 sempre in prima scacchiera, vincendo 43 partite (record italiano), pareggiandone 53 e perdendone 24.\nHa giocato nella squadra italiana anche in altre competizioni a squadre, come il match Italia-Svizzera del 1969 a Como, la Claire Benedict Cup del 1973 a Gstaad, il Torneo Mediolanum del 1974, il Campionato CEE a Middlesbrough nel 1978, le Mitropa Cup del 1978, 1988 e 1995. Ha anche giocato in prima scacchiera nelle edizioni 2009, 2011, 2012 e 2013 del Campionato Europeo Seniores a squadre.\nHa rappresentato l'Italia ai Tornei Zonali del 1963 a Enschede, 1972 a Caorle, 1978 Praia da Rocha, 1981 Budua, 1985 Castelldefels, 1987 Andorra.\nVinse tornei a La Spezia 1958, Roma 1959, Roma 1971, Madonna di Campiglio 1972, Milano 1974, Roma 1976, San Pellegrino Terme 1976, Roma 1978, Roma 1982, Bratto 1982, Chiavari 1982, Forl\u00ec 1983, torneo del Banco di Roma 1984, Isola d'Elba 1986 e 1991, Mogliano Veneto 1996.\nGioc\u00f2 due match con Sergio Mariotti, l'altro grande giocatore italiano degli anni sessanta-ottanta del Novecento, pareggiando il primo con il punteggio di 3-3 (+2 =2 -2) nel 1972, e vincendo il secondo nel 1977 per 4\u00bd-3\u00bd (+3 =3 -2).\nHa giocato moltissimi tornei ad inviti e open all'estero, spesso con i migliori giocatori del mondo, vincendo le sezioni B dei tornei di Amsterdam 1968 e 1976, il torneo B di Montecarlo 1969, i tornei di Barcellona 1979 e 1980; piazze d'onore nel torneo B di Amsterdam 1967, Olot 1968, Costa Brava 1973. A livello Seniores fu vice-campione Europeo nel 2001 a Saint Vincent.\nHa raggiunto il proprio record Elo nel settembre 1984 con 2495 punti.\nNegli anni 2000 trasfer\u00ec la residenza alle Isole Canarie nelle quali gioc\u00f2 numerosi tornei, vincendo il Torneo di Santa Cruz de Tenerife nel 2004, il Campionato Assoluto di Tenerife nel 2007 e nel 2008, gli Open La Laguna 2009 e Centenario 2010, e vari tornei a gioco rapido.\nPartite.\nEcco due prestigiose vittorie dello scacchista romano contro il Grande Maestro olandese Timman ed il Grande Maestro danese Larsen, ambedue giocatori di classe mondiale. Le partite sono trascritte in notazione algebrica italiana.\nStefano Tatai - Jan Timman (Amsterdam 1970)\n1.e4 g6 2.d4 Ag7 3.c3 d6 4.Cf3 Cf6\n5.Cbd2 O-O 6.Ae2 Cc6 7.O-O e5 8.dxe5 Cxe5\n9.Cxe5 dxe5 10.Dc2 b6 11.Te1 Ab7 12.Af1 Dd7\n13.Cc4 Tfe8 14.f3 a5 15.Ae3 Dc6 16.Ca3 Ted8\n17.Tad1 Af8 18.Ab5 De6 19.Db3 Dxb3 20.axb3 c6\n21.Txd8 Txd8 22.Axb6 Td2 23.Cc4 Tc2 24.Aa4 Cd7\n25.Ae3 Cc5 26.Tc1 Txc1+ 27.Axc1 Cd3 28.Ae3 Aa6\n29.Cxa5 Cxb2 30.Cxc6 Cd1 31.Ab6 Cxc3 32.Cxe5 Ad6\n33.Cg4 Ad3 34.e5 Ae7 35.Ce3 Ag5 36.Ac6 Af4\n37.Cd5 Ce2+ 38.Rf2 Axh2 39.f4 Cxf4 40.Cf6+ Rg7\n41.Cg4 1-0\nBent Larsen - Stefano Tatai (Las Palmas 1972)\n1.c4 g6 2.Cc3 Ag7 3.g3 c5 4.Ag2 Cc6\n5.Cf3 e6 6.O-O Cge7 7.d3 O-O 8.Af4 e5\n9.Ad2 d6 10.Tb1 h6 11.Ce1 Ae6 12.Cd5 a5\n13.Cc2 Axd5 14.cxd5 Cb4 15.Cxb4 axb4 16.Db3 Dd7\n17.a3 bxa3 18.bxa3 Tfb8 19.f4 exf4 20.Txf4 g5\n21.Te4 Cg6 22.a4 Ce5 23.a5 f5 24.Ta4 b5\n25.Ta2 b4 26.e3 Dd8 27.d4 cxd4 28.exd4 Cg4\n29.h3 Axd4+ 30.Rh1 Cf2+ 31.Rh2 Txa5 32.Txa5 Dxa5\n33.Dc2 Ce4 34.Axb4 Dxd5 35.Dc7 Tf8 36.Td1 Tf7\n37.Dc8+ Tf8 38.Dc2 Ta8 39.Dd3 Ta1 40.Dxd4 Txd1\n41.Da7 Dd4 42.Db8+ Rh7 43.Dc7+ Rg6 0-1"}
{"id": "616371", "revid": "14641", "url": "https://it.wikipedia.org/wiki?curid=616371", "title": "Freon 10", "text": ""}
{"id": "616372", "revid": "14641", "url": "https://it.wikipedia.org/wiki?curid=616372", "title": "Perclorometano", "text": ""}
{"id": "616376", "revid": "1851848", "url": "https://it.wikipedia.org/wiki?curid=616376", "title": "Eugenio Bersellini", "text": "Soprannominato \"Il sergente di ferro\" per i suoi duri metodi d'allenamento, ottenne i maggiori successi della sua carriera alla guida dell', con la quale vinse un campionato italiano (1979-1980) e due Coppe Italia (1977-1978 e 1981-1982). Vinse inoltre un'altra Coppa Italia alla guida della Sampdoria.\nMuore a Prato ad 81 anni il 17 settembre 2017.\nCaratteristiche tecniche.\nAllenatore.\nSi segnal\u00f2 come cultore di una \u00abinflessibile\u00bb etica lavorativa, soprattutto in allenamento, nonch\u00e9 per una \u00abprofonda conoscenza\u00bb dei suoi giocatori, sul lato umano prim'ancora di quello professionale. Ne deriv\u00f2 un credo calcistico che fece del \u00abpragmatismo\u00bb la sua arma migliore, con formazioni dall'atteggiamento \u00absparagnino\u00bb e dal gioco \u00abmuscolare e spigoloso\u00bb; nel solco di un \"calcio all'italiana\" \u00abruvido dietro e armonioso davanti\u00bb, e di cui Bersellini, insieme a colleghi come Osvaldo Bagnoli, Ottavio Bianchi e Giovanni Trapattoni, \u00e8 riconosciuto tra gli ultimi teorici in panchina.\nCarriera.\nAllenatore.\nIl suo debutto come allenatore risale alla stagione 1968-1969, quando venne chiamato a sedersi sulla panchina del nelle ultime 9 partite del campionato di Serie C. Dopo altre due annate in Salento, Bersellini passa ad allenare il in Serie B. Il debutto in Serie A arriva l'anno successivo con il , dove rimane dal 1973 al 1975, poi passa alla per il successivo biennio. Nel 1977 l'allora presidente dell', Ivanoe Fraizzoli, lo chiama ad allenare la sua squadra: il lustro trascorso a Milano, rimasto il pi\u00f9 vittorioso nella carriera del tecnico, gli frutta uno scudetto (1979-1980) e due Coppe Italia.\nDal 1982 al 1984 allena il e nelle due annate successive di nuovo la Sampdoria, con cui vince la Coppa Italia 1984-1985, primo trofeo nella storia del club blucerchiato. Seguono poi altre stagioni sempre in Serie A, con (1986-1987), (1987-1988) e . Torna a Como (1990-1991) in Serie C1, poi siede sulle panchine di (1991-1992), (1992-1993) e (dal febbraio al giugno del 1994) in B, e poi ancora in C1 al dal 1995 al 1997.\nViene poi chiamato a guidare da commissario tecnico la . Nel 2001 viene chiamato ad allenare il club libico dell'; nel 2002, passato nel frattempo all', vince il campionato libico allenando tra gli altri Al-Sa'adi Gheddafi.\nTornato in Italia, nel 2006 gli viene affidato il compito di salvare la , nei bassifondi della Serie D. Sotto la sua guida la squadra si risolleva in classifica e ottiene la salvezza dopo i vittoriosi \"play-out\" contro la . Il suo ultimo incarico fu quello di direttore sportivo del nella stagione 2006-2007, squadra ligure di D.\nConta 490 panchine nella Serie A italiana (148 vittorie, 197 pareggi e 145 sconfitte).\nMuore a Prato il 17 settembre 2017 lasciando moglie e due figlie."}
{"id": "616377", "revid": "599013", "url": "https://it.wikipedia.org/wiki?curid=616377", "title": "Tfe", "text": ""}
{"id": "616378", "revid": "121330384", "url": "https://it.wikipedia.org/wiki?curid=616378", "title": "Christopher Ricks", "text": "\u00c8 \"William M. e Sara B. Warren Professor of the Humanities\" alla Boston University e Co-direttore dell'Editorial Institute alla stessa universit\u00e0. Ha ricoperto la carica di \"Professor of Poetry\" alla Oxford University (2004-2009) e, pi\u00f9 recentemente, quella di presidente dell'Association of Literary Scholars, Critics, and Writers (ALSCW).\n\u00c8 noto come un paladino della poesia vittoriana e un appassionato conoscitore dell'opera di Bob Dylan, del quale ha analizzato i testi in un libro. Hugh Kenner ha lodato la sua \"intensa eloquenza\", e Geoffrey Hill la sua \"ineguagliata intelligenza critica\". W.H. Auden ha descritto Ricks come \"esattamente il genere di critico che ogni poeta sogna di trovare\". John Carey lo definisce il \"pi\u00f9 grande critico vivente\".\nHa pubblicato volumi e saggi su John Milton, Alfred Tennyson, John Keats, T.S. Eliot e Samuel Beckett, oltre a varie raccolte di saggi critici. Ha curato l'edizione del \"The Oxford Book of English Verse\" (1999). Attualmente sta curando, assieme a Jim McCue, l'edizione critica dell'intera opera poetica di T.S. Eliot."}
{"id": "616379", "revid": "2184720", "url": "https://it.wikipedia.org/wiki?curid=616379", "title": "Gafio", "text": "La parola gafio \u00e8 utilizzata per denotare due differenti elementi architettonici.\nEtimologia.\nLa parola gafio ha origine dal termine longobardo \"waifa\" che vuol dire \"terra che non appartiene a nessuno\", trasformatosi nei dialetti meridionali di Puglia, Calabria, Lucania e Campania in \"gafj\", \"gafiu o 'cafiu\", che indica \"altana, pianerottolo\". Secondo il Sabatini Coletti il significato originario della parola era quello di parte \"comune non appartenente a nessuno\", riferendosi normalmente ad un tratto di terreno che divide due edifici, o ad un pianerottolo su scala esterna. Pertanto il termine ha assunto un duplice significato: da un lato \"vicolo, angiporto\", dall'altro \"ballatoio, terrazzino pensile, bastione\"\nLa misura \u00e8 nell'ordine di grandezza di 6 parsec.. \nDescrizione.\nDall'osservazione della tecnica utilizzata si pu\u00f2 facilmente dedurre l'abilit\u00e0 dei Longobardi nell'uso del legno. La struttura, interamente in legno, \u00e8 costituita da una tettoia che riparava il balcone dalla neve, dalla grandine e dalla pioggia, dal piano di calpest\u00eco e dalla balaustra.\nLa diffusione del gafio \u00e8 dovuta alla necessit\u00e0, anche nei paesi di montagna, di poter fruire di uno spazio all'aperto.\nLa scomparsa di tali strutture \u00e8 dovuta sia al degrado del legno per l'abbandono dei paesi di montagna con conseguente mancanza di manutenzione, oppure alla sua sostituzione con elementi non metallici o di cemento armato, spesso di cattiva qualit\u00e0 estetica."}
{"id": "616382", "revid": "14641", "url": "https://it.wikipedia.org/wiki?curid=616382", "title": "1,1,2-tricloroetene", "text": ""}
{"id": "616383", "revid": "339392", "url": "https://it.wikipedia.org/wiki?curid=616383", "title": "Cooler", "text": ""}
{"id": "616384", "revid": "373458", "url": "https://it.wikipedia.org/wiki?curid=616384", "title": "Roppongi", "text": " \u00e8 un distretto di Minato, Tokyo, in Giappone. \u00c8 particolarmente noto per le Roppongi Hills (dove sorge il Mori Tower, il grattacielo che sovrasta la zona), per i numerosi night club e per essere meta di numerosi turisti ed espatriati occidentali, sebbene la maggior parte dei visitatori e dei residenti sia giapponese. Il distretto \u00e8 situato nella parte meridionale del cerchio descritto dalla Linea Yamanote, confina a sud con il distretto di Akasaka e corrisponde alla parte settentrionale dell'area di Azabu.\nStoria.\nIl nome \"Roppongi\", che venne usato per la prima volta attorno al 1660, significa letteralmente \"sei alberi\". Una leggenda, infatti, racconta che il nome fu coniato per via del fatto che, durante il periodo Edo, vissero in quella zona sei daimy\u014d, i quali avevano come nome un kanji (ideogramma) contenente la parola \"albero\". Roppongi non era eccessivamente popolata prima del periodo Meiji, sebbene l'area fosse da secoli luogo di traffici, scelto nel 1626 per cremare la moglie dello shogun Tokugawa Hidetada.\nNel 1890, la Terza Guardia dell'Esercito Imperiale Giapponese fu inviata in una zona non lontana da Roppongi (ora sede nel Pacifico del giornale delle Forze armate degli Stati Uniti \"Stars and Stripes\"). La massiccia presenza di soldati trasform\u00f2 l'area in un luogo per la vita notturna, a parte il periodo immediatamente successivo al terremoto del Gran Kanto, che nel 1923 rase al suolo la zona. Roppongi fece parte del quartiere speciale di Azabu dal 1878 al 1947.\nDopo la Seconda guerra mondiale, durante la quale il distretto venne nuovamente distrutto a causa dei raid aerei, l'esercito statunitense e gli ufficiali del governo instaurato temporaneamente dagli Alleati occuparono diverse zone strategiche, tra cui Roppongi. Alcune grandi basi, tra cui Hardy Barracks, vennero collocate nell'area circostante. Per via della presenza militare statunitense, ben presto l'area fu invasa da negozi, bar, ristoranti e case chiuse.\nVerso la fine degli anni sessanta, Roppongi divent\u00f2 famosa tra i giapponesi e gli stranieri per le discoteche, che attrassero a s\u00e9 gran parte dell'alta societ\u00e0 di Tokyo. Ad avvantaggiare tale successo contribuirono, seppur impropriamente, la presenza di numerose ambasciate e sedi aziendali straniere nell'area di Roppongi. Tuttavia, molte discoteche chiusero i battenti a causa della recessione che colp\u00ec il settore nel 1989.\nRoppongi ebbe una forte ripresa economica nel 2002 e nel 2003, quando vennero ultimate le costruzioni dell'Izumi Garden Tower e delle Roppongi Hills.\nAttivit\u00e0.\nIl distretto comprende numerosi bar, night club, ristoranti e altre forme di intrattenimento, tra cui gli hostess club e i cabaret. Inoltre, la zona \u00e8 frequentata abbondantemente da uomini d'affari e da militari.\nIn passato, Roppongi era nota per essere un distretto fortemente controllato dalla yakuza (la mafia giapponese), che si occupava degli affari presenti in zona, della gestione e della propriet\u00e0 dei club e dei bar. Tuttavia, sebbene eserciti ancora una certa influenza, negli ultimi tempi la yakuza si \u00e8 spostata da Roppongi per dedicarsi ad altre zone di Tokyo. Attualmente molti stabilimenti della zona sono gestiti da uomini di origine cinese e africana.\nCompagnie presenti.\nAltre compagnie occidentali, inoltre, hanno i loro uffici giapponesi a Roppongi: tra queste le banche Credit Suisse, Goldman Sachs e Lehman Brothers, e le associazioni di avvocati Allen &amp; Overy, Davis Polk &amp; Wardwell, Orrick, Herrington &amp; Sutcliffe e Skadden, Arps, Slate, Meagher &amp; Flom."}
{"id": "616385", "revid": "14641", "url": "https://it.wikipedia.org/wiki?curid=616385", "title": "CFC-113", "text": ""}
{"id": "616387", "revid": "14641", "url": "https://it.wikipedia.org/wiki?curid=616387", "title": "N-fenilacetammide", "text": ""}
{"id": "616391", "revid": "14641", "url": "https://it.wikipedia.org/wiki?curid=616391", "title": "Capseicina", "text": ""}
{"id": "616392", "revid": "1543377", "url": "https://it.wikipedia.org/wiki?curid=616392", "title": "Befreiungsausschuss S\u00fcdtirol", "text": "Il Befreiungsausschuss S\u00fcdtirol (abbreviato BAS, letteralmente: \"Comitato per la liberazione del Sudtirolo\") fu un'organizzazione terroristica irredentista fondata nel 1956 da Sepp Kerschbaumer. Scopo del movimento era l'autodeterminazione dell'Alto Adige, attraverso la secessione dall'Italia e l'annessione all'Austria al fine di ottenere, sotto la sovranit\u00e0 di quest'ultima, l'unificazione politica del Tirolo, regione storicamente facente parte dei domini asburgici.\nNumerosi ex terroristi, condannati dalla magistratura italiana, non hanno mai scontato la propria pena, essendo fuggiti in Germania e Austria.\nContesto.\nCome conseguenza della prima guerra mondiale l'Alto Adige (assieme al Trentino e alla Venezia-Giulia) fu ceduto al Regno d'Italia.\nCon l'avvento del governo fascista in Italia inizi\u00f2 in Alto Adige una intensa fase di italianizzazione forzata. Venne favorita l'immigrazione di popolazione di lingua italiana, soprattutto verso Bolzano, e fu vietato l'uso del tedesco nella scuola dell'obbligo, in favore dell'italiano. Dopo la parentesi dell'occupazione nazista della Zona d'operazioni delle Prealpi, in cui le autorit\u00e0 tedesche si adoperarono per la rigermanizzazione, l'Alto Adige torn\u00f2 sotto la sovranit\u00e0 italiana.\nIn seguito al secondo conflitto mondiale venne stipulato l'accordo De Gasperi-Gruber, sostenuto dal governo italiano con il ripristino dell'insegnamento del tedesco e l'introduzione della toponomastica bilingue. Venne inoltre approvato il primo statuto di autonomia della regione Trentino-Alto Adige, dove trentini e altoatesini di lingua italiana erano in maggioranza. La Democrazia Cristiana e la S\u00fcdtiroler Volkspartei (SVP), il partito della minoranza tedesca e ladina, collaborarono nella gestione della regione, che riusc\u00ec a svilupparsi floridamente. Nel 1952 il reddito per abitante della provincia di Bolzano era di 211.012 lire, ossia il 130,4% della media nazionale. Nel 1958 l'indice della disoccupazione era dell'1,25%. Mentre il gruppo linguistico italiano controllava l'industria e il pubblico impiego, l'agricoltura e il turismo erano nelle mani del gruppo linguistico tedesco. La separazione economica tra la grande industria di Bolzano, di tipo moderno, costruita con capitali italiani, e l'attivit\u00e0 agricola tradizionale, cui era dedita la popolazione di lingua tedesca (per ben il 74%), determin\u00f2 una chiusura anche culturale e politica.\nLa costruzione di zone industriali venne infatti particolarmente avversata dalla comunit\u00e0 di lingua tedesca, che vi vedeva un tentativo di attirare manodopera italiana al di fuori dell'Alto Adige. Il prete Michael Gamper si oppose pubblicamente all'immigrazione dal resto d'Italia, \"da quel meridione che ci \u00e8 estraneo\", e accus\u00f2 le autorit\u00e0 italiane di sottomettere la popolazione di lingua tedesca a una \"Todesmarsch\" (le marce della morte di epoca nazista). I politici della S\u00fcdtiroler Volkspartei e austriaci, sulla stessa linea, ritenevano che il governo italiano proseguisse in tal modo nell'intento di creare una maggioranza italiana in Alto Adige (cosiddetta \"politica del 51%\"). Alle cifre allarmanti di Gamper che indicavano \"50 mila immigrati italiani negli ultimi sette anni\" replic\u00f2 uno studio del Commissariato del Governo e dell'Istituto Centrale di Statistica che quantific\u00f2 l'aumento della popolazione italiana tra il 1947 e il 1953 nella cifra di poco pi\u00f9 di 8.000 unit\u00e0, legato alla riattivazione postbellica degli uffici statali e militari e alla risistemazione delle opere pubbliche. Molte tensioni cre\u00f2 nel 1957 la sovvenzione per la costruzione di nuove case popolari, per favorire l'immigrazione di operai dalle altre regioni d'Italia.\nNel frattempo nel 1955 si era ricostruita la Repubblica Austriaca e la guida della SVP era stata assunta da estremisti etnici, alcuni con trascorsi nazisti. Per essi, lo status degli altoatesini di lingua tedesca come minoranza in seno alla regione Trentino-Alto Adige era inaccettabile.\nDa allora si moltiplicarono le manifestazioni inneggianti al Tirolo unito e alla secessione dall'Italia, a cui le autorit\u00e0 governative italiane tentarono di reagire. Una signora di Bressanone fu cos\u00ec obbligata, ad esempio, a ridipingere le 38 ante delle finestre di casa, che erano colorate di bianco e rosso (i colori tirolesi); nel 1956 venne anche arrestato e processato un ferroviere austriaco, per aver diffuso materiale \"eversivo\". Alle manifestazioni di piazza della SVP cerc\u00f2 invece di opporsi il partito Movimento Sociale Italiano, allora partito insignificante in provincia, che programm\u00f2 una contromanifestazione ad un'adunata dei popolari altoatesini prevista per il 30 settembre 1956, portando al divieto di entrambe le manifestazioni. Per protesta contro il governo italiano alcuni sudtirolesi accendevano inoltre dei fuochi sulle montagne attorno alle pi\u00f9 grandi localit\u00e0 della provincia.\nLa SVP fece dal canto suo una violenta campagna di propaganda contro lo Stato e contro l'inforestierimento dovuto all'immigrazione italiana, supportata dagli ambienti ecclesiastici di lingua tedesca. In tutti i comuni a maggioranza SVP (tutto l'Alto Adige tranne allora Bolzano, Bronzolo, Egna, Fortezza, Merano, Laives, Salorno e Vadena) venne sospeso il rilascio di nuove residenze per italiani e fu fatta una furibonda propaganda contro i matrimoni misti per preservare la \"purezza\" della stirpe tirolese, tanto che i politici della S\u00fcdtiroler Volkspartei si spinsero a chiedere il divieto dei matrimoni misti con italiani.\nIl clima di forte ostilit\u00e0 creatosi port\u00f2 dunque, ancor prima della fondazione ufficiale del BAS, ad atti di violenza contro le forze dell'ordine italiane. Il 15 luglio 1956 fu trovato agonizzante nel greto di un ruscello a Fundres il finanziere Raimondo Falqui, dopo un pestaggio condotto da ubriachi(tra cui il futuro marito della terrorista Karola Unterkircher) all'esterno di un'osteria. Il finanziere mor\u00ec poco dopo. Il processo ai cosiddetti \"Pfunderer Buibm\" (i ragazzi di Fundres, di et\u00e0 tra i 18 e 22 anni), accusati dell'omicidio, port\u00f2 il 16 luglio 1957 alla condanna dei sette imputati ad un totale di 114 anni di carcere. Mentre in Italia prevalse lo sdegno per la brutalit\u00e0 dell'aggressione, in Austria si levarono proteste perch\u00e9 gli imputati, secondo la stampa austriaca, sarebbero stati condannati a pene cos\u00ec severe nonostante la mancanza di prove ed i dubbi espressi dai giudici nella motivazione.\nTra il 1956 e il 1957 si verificarono attentati dinamitardi, riconducibili al gruppo intorno ad Hans Stieler, tipografo presso il quotidiano \"Dolomiten\". Il primo attentato ebbe luogo il 20 settembre 1956 a Settequerce di Terlano, con lo scoppio di una carica di dinamite a ridosso di un capannone della Caserma Huber. Si susseguirono altre esplosioni, che non risparmiarono nemmeno le istituzioni religiose di lingua italiana: il 6 ottobre 1956 un altro ordigno esplose nell'oratorio Don Bosco di Bressanone. Le sentenze nei confronti dei membri del gruppo Stieler furono piuttosto benevole, la pena per Hans Stieler fu di quattro anni e otto mesi di reclusione.\nIn questo clima venne fondato il BAS.\nFondazione del BAS.\nAi fini di ottenere l'autodeterminazione dell'Alto Adige e il distacco dall'Italia a partire dal 1956 un gruppo di sudtirolesi, molti dei quali con trascorsi nazisti, si riun\u00ec intorno a Sepp Kerschbaumer, dando vita a un'organizzazione clandestina, il \"Befreiungsausschuss S\u00fcdtirol\": tra loro J\u00f6rg Pircher, Franz Muther, Martl Koch, Alfons Obermair, Luis Hauser, Anton Gostner, Karl Titscher e Luis Gutmann. Nel giro di breve tempo il gruppo si allarg\u00f2, accogliendo tra le sue file anche Sepp Innerhofer. Dal punto di vista organizzativo il movimento era articolato in numerose cellule locali, che operavano in un modo autonomo, con ciascuna un capo al comando: ad esempio Luis Gutmann era responsabile della cellula di Termeno, nella Bassa Atesina, Martl Koch era il capo di una delle due cellule di Bolzano, J\u00f6rg Pircher comandava a Lana, Franz Muther in Val Venosta e Karl Titscher a Bressanone. L'azione era inizialmente circoscritta a propaganda anti-italiana e alla distribuzione di volantini secessionisti. Alla fine degli anni 50 il comitato inizi\u00f2 a procurarsi materiale esplosivo.\nInizialmente l'obiettivo principale era di fare scalpore, senza ledere le persone, infatti gli attentati erano mirati a monumenti fascisti e tralicci dell'alta tensione. Vennero per\u00f2 colpite anche le scuole italiane in provincia. Dopo che la guida del movimento venne assunta dal gruppo radicale intorno a Georg Klotz e dai neonazisti venuti dall'Austria, iniziarono gli attentati mirati a uccidere le forze dell'ordine italiane.\nTra i membri dell'organizzazione figuravano dunque non solo cittadini italiani (gli altoatesini di lingua tedesca, in maggioranza), ma anche austriaci (come Norbert Burger) ed alcuni cittadini della Repubblica Federale di Germania. A questi si affiancavano sul territorio austriaco gruppi di irredentisti, capeggiati da Franz Gschnitzer, ai tempi presidente del \"Bergisel-Bund\" (BIB, Lega del Monte Isel), ed altri esponenti politici.\nIl BAS non fu la prima espressione di un movimento secessionista che riportasse l'Alto Adige nell'area tedescofona. Gi\u00e0 nel 1933, era sorto il \"V\u00f6lkischer Kampfring S\u00fcdtirols\" (di ispirazione nazista), che predicava l'annessione alla Germania.\nAttentati e stragi del BAS.\nTrascorsi 5 giorni dal raduno di Castel Firmiano (17 novembre 1957), ci fu la prima azione esplosiva del BAS. Il 22 novembre 1957 fu minata la tomba che conteneva la salma di Ettore Tolomei, nel cimitero di Montagna, ed in seguito, il 1\u00ba febbraio 1961, venne praticamente distrutta, con una carica esplosiva ad alto potenziale, anche la sua casa. A seguire, e precisamente il 9 e il 12 dicembre, altre due esplosioni si ebbero a Laces, da parte del gruppo di Franz Muther.\nIl 29 gennaio 1961 a Ponte Gardena, presso la centrale idroelettrica della societ\u00e0 Montecatini, l'austriaco Heinrich Klier, membro del \"Bergisel-Bund\", fece esplodere il monumento equestre in alluminio eretto nel 1938, originariamente dedicato al \"Genio del Fascismo\" e nel 1945 ridedicato al \"Lavoro italiano\". Oggi la testa originale del cavallo \u00e8 esposta presso il museo \"Das Tirol Panorama\" sul Monte Isel a Innsbruck.\nDurante la \"Feuernacht\" (Notte dei fuochi, dove in Alto Adige ricorre la tradizione dei fuochi del Sacro Cuore in onore della battaglia di Andreas Hofer contro le truppe francesi di Napoleone), ovvero la notte tra l'11 e il 12 giugno 1961 furono compiuti diversi attentati terroristici che fecero saltare 42 tralicci dell'alta tensione mediante l'utilizzo di 350 ordigni, di cui il primo scoppi\u00f2 a Bolzano. In localit\u00e0 Nassi di Faedo, presso la Stretta di Salorno (al confine tra la Provincia autonoma di Bolzano e quella di Trento), un ordigno inesploso posto su un albero che fiancheggiava la Strada statale 12 dell'Abetone e del Brennero causava la morte del cantoniere Giovanni Postal, che tentava di disinnescarla. Fu la prima vittima degli attentati altoatesini, nonostante la direttiva di Kerschbaumer di evitare vittime umane. Postal aveva gi\u00e0 rinvenuto nello stesso posto un analogo ordigno esplosivo il 27 marzo 1961 ed era per\u00f2 riuscito a disattivarlo. Durante la \"Kleine Feuernacht\" (Piccola notte dei fuochi) del 13 luglio 1961 furono distrutti altri 8 tralicci, con lo scopo di paralizzare il traffico ferroviario. Dopo questa prima fase furono arrestati molti appartenenti al BAS, tra l'altro lo stesso Kerschbaumer.\nDa quel momento il movimento si radicalizz\u00f2 e i suoi attentati si fecero cruenti: il 3 settembre 1964 nella caserma di Selva dei Molini venne ucciso il carabiniere Vittorio Tiralongo. Sei giorni dopo un sottufficiale e quattro militari furono feriti gravemente sulla strada presso Rasun Anterselva. Solo ventiquattr'ore pi\u00f9 tardi la stessa sorte tocc\u00f2 a un altro militare. Il 26 agosto 1965 vennero uccisi all'interno della caserma dei carabinieri di Sesto Pusteria i carabinieri Palmerio Ar\u00ecu e Luigi De Gennaro, colpiti da 33 proiettili a 3 metri di distanza.\nIl 24 maggio 1966 mor\u00ec il finanziere Bruno Bolognesi, dilaniato da una mina che era attaccata alla porta del rifugio sul Passo di Vizze. Ancora non \u00e8 certo se anche il rifugio Monza (oggi ricostruito nel rifugio Gran Pilastro) fu fatto saltare da un atto terroristico del BAS o da una valanga, nel 1967.\nIl 25 luglio 1966 morirono in un agguato a San Martino in Valle di Casies i finanzieri Salvatore Gabitta e Giuseppe D'Ignoti. In seguito il 9 settembre 1966 vi fu la strage di Malga Sasso, dove fu fatta saltare con esplosivo la caserma della guardia di finanza che successivamente croll\u00f2; qui morirono il vicebrigadiere Eriberto Volgger e il finanziere Martino Cossu, fu invece gravemente ferito il tenente Franco Petrucci, che decedette in seguito all'ospedale.\nAllora da parte italiana il 15 ottobre 1966 venne istituito dallo Stato Maggiore dell'Esercito un \"Reparto speciale di rinforzo per l'Alto Adige\" con compiti appunto di antiterrorismo, composta da Carabinieri, Alpini, Paracadutisti, Agenti di Pubblica Sicurezza e Finanzieri.\nIl 1967 vide l'impiego massiccio di ordigni antiuomo. Nel rifugio Plan (\"Zwickauer H\u00fctte\"), sulle Alpi Passirie, gi\u00e0 danneggiato da precedenti azioni del BAS, vennero nascoste delle mine, ma fu possibile evitare una strage grazie all'intervento degli artificieri. Il 25 giugno 1967, a seguito dell'esplosione di un traliccio a Cima Vallona (nel Bellunese), fu dilaniato da una mina uno degli alpini che sorvegliavano l'area, Armando Piva, che decedette in seguito all'ospedale di San Candido. A bonificare la zone e ad indagare sull'attentato fu inviata dall'aeroporto di Bolzano la Compagnia Speciale Antiterrorismo, dato che i terroristi avevano disseminato di mine antiuomo la zona attorno al traliccio. I militari dopo aver accuratamente setacciato tutta la zona palmo a palmo, alle due del pomeriggio, quando l'ispezione sembrava conclusa, si diressero sulla strada per il fondo valle, ma un bagliore li accec\u00f2: una seconda mina posta a Sega Digon dilani\u00f2 la pattuglia dei soccorritori, compiendo la tristemente nota \"strage di Cima Vallona\" e uccidendo sul colpo il capitano dei carabinieri Francesco Gentile e il sottotenente paracadutista Mario Di Lecce. Erano presenti sul posto anche il sergente paracadutista Olivo Dordi, che rimase ferito gravemente e mor\u00ec in seguito, e il sergente paracadutista Marcello Fagnani, che invece fu l'unico del gruppo a salvarsi.\nIl 30 settembre 1967 morirono in un'esplosione il brigadiere di polizia Filippo Foti e la guardia scelta Edoardo Martini, in servizio presso la stazione di Trento. Avevano ricevuto una segnalazione in cui si comunicava che a bordo del treno \"Alpen Express\", proveniente da Innsbruck, vi fosse una valigia contenente una bomba. Una volta giunto il convoglio in stazione, Foti e il collega Martini spostarono la valigia sospetta in un luogo isolato; prima per\u00f2 che costoro potessero allontanarsi l'ordigno esplose, uccidendoli sul colpo.\nReazione italiana.\nA causa della struttura del BAS, i cui membri si reclutavano segretamente, ma anche per la connivenza di una parte della popolazione di lingua tedesca, fu assai arduo sgominare il movimento.\nCi\u00f2 spinse il governo italiano a una ferma reazione. Il ministro degli interni Mario Scelba decret\u00f2 il 16 giugno 1961 il coprifuoco tra le ore 21 e le ore 5. Durante la notte tra il 18 e il 19 giugno rimasero uccisi dal fuoco di militari di sentinella due cittadini in Val Sarentino e a Malles Venosta, apparentemente per errore. La serie di incidenti continu\u00f2: sul Corno Bianco sarentino soldati spararono dall'elicottero a un uomo che perse la gamba. Anche i militari italiani furono vittime del fuoco amico o si ferirono con le proprie stesse armi.\nMolti arrestati e inquisiti di lingua tedesca denunciarono la brutalit\u00e0 delle forze dell'ordine italiane: si parl\u00f2 anche di torture presso la caserma di Egna, alle quali sarebbe riconducibile la morte in carcere di Franz H\u00f6fler il 17 novembre 1961 e di Anton Gostner il 7 gennaio 1962. La Corte d'Assise di Milano a proposito delle presunte sevizie rilev\u00f2 che \"dalle perizie necroscopiche eseguite da collegi di periti fosse risultato che entrambi i detenuti erano morti per cause naturali e che a tale giudizio avessero aderito senza riserve i consulenti tecnici nominati dai congiunti degli estinti nelle persone dei professori di medicina legale Franz Josef Holzer dell'universit\u00e0 di Innsbruck e Wolfgang Laves dell'universit\u00e0 di Monaco di Baviera\".\nIl 23 luglio del 1964 la corte d'assise di Milano condann\u00f2 gli autori della Notte dei fuochi a pene detentive, ma li prosciolse dalle accuse di alto tradimento e attentato all'integrit\u00e0 dello Stato (reato quest'ultimo introdotto nel Ventennio), mosse dalla pubblica accusa. Luis Amplatz fu condannato a 26 anni e 6 mesi, Georg Klotz a 18 anni e 2 mesi, mentre Sepp Kerschbaumer, il fondatore del BAS, fu condannato a 15 anni e 11 mesi di reclusione. Dei 91 imputati, 23 erano latitanti.\nIl 20 aprile del 1966 si concluse il secondo processo di Milano contro 58 terroristi. G\u00fcnther Andergassen, Alois Oberhammer del \"Bergiselbund\" e il professore austriaco Helmuth Heuberger furono condannati a trent'anni di carcere a testa, mentre Norbert Burger fu condannato in contumacia a 28 anni di reclusione.\nPer la strage di Cima Vallona la corte d'assise di Firenze in data 14 maggio 1970 individu\u00f2 quattro responsabili. Il medesimo Norbert Burger fu condannato all'ergastolo per strage continuata pluriaggravata, vilipendio di cadaveri, danneggiamento aggravato e banda armata; la stessa pena fu inflitta a Peter Kienesberger ed Erhard Hartung, mentre Egon Kuftner fu condannato a 24 anni. I condannati fuggirono in Austria e Germania e dunque non scontarono mai la pena.\nIl 9 luglio 1971 la corte d'assise d'appello di Bologna condann\u00f2 i responsabili dell'attentato di Selva dei Molini, in cui venne ammazzato il carabiniere Vittorio Tiralongo, a due ergastoli ciascuno per i reati di attentato alla integrit\u00e0 dello Stato e di strage, ma la sentenza non pot\u00e9 essere eseguita, dal momento che i terroristi avevano trovato rifugio in Austria e Germania. Nel 2009 la magistratura ha riaperto le indagini sul caso Tiralongo, siccome sarebbero emersi nuovi elementi che avrebbero smentito la pista terroristica, indicando come colpevole un ex collega, scomparso dopo l'evento e ormai deceduto. Gli inquirenti non hanno trovato riscontri. La riapertura dell'inchiesta non ha dunque portato a nessuna novit\u00e0, se non quella che ha accertato l'arma del delitto: un fucile Mauser calibro 7,62 ritrovato in un arsenale appartenente ai terroristi del BAS.\nLe azioni del BAS provocarono la reazione dei movimenti di estrema destra italiani. Una bomba collocata nella salina di Ebensee, in Alta Austria, provoc\u00f2 la morte del gendarme Kurt Gruber il 23 settembre 1963. Inizialmente si sospett\u00f2 che l'attentato fosse stato opera del BAS, ma le indagini scoprirono una pista italiana, confermata dalle stesse autorit\u00e0 italiane. Nel 1969 il tribunale di Verona condann\u00f2 a 9 anni e 4 mesi Giorgio Massara, a 6 anni e mezzo Maurizio Perito, a un anno a testa Sergio Tazio Poltronieri, Luciano Rolando e Franco Panizza.\nReazione austriaca.\nA Linz il 31 maggio 1967 una giuria popolare assolse Norbert Burger e 14 complici, con un verdetto di assoluzione generale, dai reati di addestramento clandestino all'uso di armi, furto di esplosivo in Austria e trasporto, custodia, raccolta e distribuzione dello stesso in Alto Adige, nonostante avessero ammesso di averli compiuti; la motivazione della sentenza afferma che agirono \"in stato di necessit\u00e0\" per la \"difesa di interessi superiori\"; al termine del processo gli assolti intonarono l'inno di Andreas Hofer (\"Das Andreas-Hofer-Lied\") al loro canto subito si un\u00ec il pubblico presente in aula. La sentenza venne negativamente commentata in Italia ed il giorno seguente il Corriere della Sera vi vide una \"mancanza di giustizia e lealt\u00e0\", e la giudic\u00f2 pericolosa in quanto avrebbe legalizzato ed incoraggiato il terrorismo e messo in difficolt\u00e0 il governo italiano nelle trattative con quello austriaco nel fare accettare alla pubblica opinione italiana le \"concessioni\" contenute nel \"pacchetto\" altoatesino. La sentenza, confermata in ultima istanza a Vienna il 14 novembre, provoc\u00f2 infatti le proteste ufficiali del governo italiano, che condann\u00f2 pure la calorosa festa con cui il pubblico presente nell'aula giudiziaria accolse la liberazione degli imputati.\nIl medesimo Norbert Burger, condannato dalla giustizia italiana per la strage di Cima Vallona, nel 1981 si candid\u00f2 alla presidenza austriaca per il partito nazionaldemocratico, di matrice neonazista.\nFine del BAS.\nIl BAS fu attivo in Alto Adige fino al 1969. Molti appartenenti all'organizzazione rinunciarono gi\u00e0 prima dell'approvazione del cosiddetto \"Pacchetto\", base del secondo statuto d'autonomia, che prevedeva ampie tutele a garanzia della popolazione di lingua tedesca (e ladina). L'Austria si impegn\u00f2 a controllare i propri confini, ma continu\u00f2 a dare asilo ai terroristi condannati dalla magistratura italiana.\nAltri movimenti terroristici.\nDopo circa dieci anni senza attentati a seguito dell'introduzione del secondo statuto d'autonomia (1972) inizi\u00f2 una nuova stagione di bombe: gli obiettivi furono in particolare il Monumento alla Vittoria di Bolzano, il monumento all'Alpino di Brunico (in ricordo alla guerra di Abissinia), il Sacrario militare di Passo Resia e la tomba del senatore Ettore Tolomei, l'ideatore del Prontuario dei nomi locali dell'Alto Adige. Gli autori di questi attacchi non divennero mai noti. Il loro movente potrebbe essere stata la lentezza con cui il governo italiano implement\u00f2 l'autonomia altoatesina.\nNel 1986 comparve un nuovo gruppo terroristico, chiamato \"Ein Tirol\" (letteralmente: \"un solo Tirolo\"), fondato dal pregiudicato Karl Au\u00dferer, ex membro del BAS. Il gruppo fu sciolto con la cattura dello stesso Au\u00dferer, processato a Innsbruck. \"Ein Tirol\" colp\u00ec la sede RAI in Piazza Mazzini a Bolzano e la condotta forzata della centrale idroelettrica di Lana e organizz\u00f2 attentati incendiari contro le abitazioni di politici di lingua italiana. Le azioni di \"Ein Tirol\" ebbero l'effetto di rallentare il processo d'autonomia e favorire i risultati elettorali del Movimento Sociale Italiano. Essi contribuirono inoltre a peggiorare sensibilmente i rapporti fra i due gruppi etnici italiano e tedesco.\nSecondo pi\u00f9 recenti indagini storiche i servizi segreti giocarono un ruolo decisivo nel fomentare le attivit\u00e0 di \"Ein Tirol\". Dopo l'incarceramento o la morte dei protagonisti della prima generazione degli attentatori BAS l'organizzazione paramilitare Gladio infiltr\u00f2 sistematicamente il gruppo \"Ein Tirol\" usandolo per i suoi scopi nell'ambito della \"strategia della tensione\". Spesso gli attentati avvenivano alla vigilia di elezioni politiche.\nIn risposta a queste attivit\u00e0 si formarono due movimenti di estrema destra italiani, l'Associazione Protezione Italiani (Api) e il Movimento italiano Adige (MiA), che rispondevano a loro volta con la violenza, con diversi attentati incendiari, come quello alla casa del Presidente della Provincia Silvius Magnago. Secondo alcuni, anche questi gruppi potrebbero avere avuto contatti con i servizi segreti italiani.\nBilancio del terrorismo in Alto Adige.\nDal 20 settembre 1956 al 30 ottobre 1988 ci sono stati 361 attentati con dinamite, mitra, mine antiuomo. 21 morti, tra cui 15 appartenenti alle forze dell'ordine, 2 privati cittadini e 4 terroristi, deceduti per lo scoppio prematuro delle cariche che stavano predisponendo. 57 feriti: 24 membri delle forze dell'ordine, 33 civili.\nLa giustizia italiana ha condannato 157 persone: 103 italiani di lingua tedesca, 40 cittadini austriaci, 14 cittadini della Germania occidentale.\nImpunit\u00e0 ed attivismo dei terroristi.\nIl terrorista Alois (Luis) Larch, dopo essersi rifugiato a Graz in Austria, ha ottenuto la grazia nel 2007 (pochi mesi prima che la pena si estinguesse per prescrizione) e nel 2008 \u00e8 tornato nel suo paese natale, Lana, accolto dalle associazioni Sch\u00fctzen locali in festa. In un'intervista al settimanale in lingua tedesca \"ff\" del 2010 Larch ammette che quello che fino ad allora era considerato il vertice di \"Ein Tirol\", Karl Ausserer, non era in realt\u00e0 il vero capo; vi erano altre persone sopra di lui. Sempre Larch durante l'intervista ammette che a quei tempi \"C'era una strategia per cacciare gli italiani\".\nAnche altri terroristi non hanno mai scontato la propria pena. Tra questi Erhard Hartung, giudicato colpevole della strage di Cima Vallona, di recente eletto alla consulta locale per stranieri del comune di Meerbusch, in Germania.\nIl medesimo Hartung gestisce insieme a Peter Kiensberger, altro terrorista stragista, e ad altri membri della destra neonazista austriaca la fondazione Laurin di Bolzano, oggetto di indagini della magistratura italiana per il finanziamento dei partiti anti-italiani in Alto Adige e per violazione della legge Anselmi sulle associazioni segrete.\nRicezione nella popolazione di lingua tedesca.\nIn questo senso gli \"Sch\u00fctzen\" hanno lanciato nel 2004 la campagna \"Il Sudtirolo ringrazia per la scuola tedesca, la forte economia, il benessere e molto altro!\". Sullo sfondo del manifesto un traliccio divelto dalla dinamite, in primo piano il terrorista Sepp Kerschbaumer. Ad Appiano sulla Strada del Vino, dove il 12,5% della popolazione \u00e8 di lingua italiana, gli \u00e8 stata anche dedicata una via. La RAI di lingua tedesca di Bolzano ha prodotto un documentario intitolato \"Die Frauen der Helden\" (\"le donne degli eroi\", riferito ai terroristi degli anni 60).\nNel 2009 il consiglio provinciale di Bolzano ha approvato una mozione perch\u00e9 sia concessa la grazia ai terroristi del BAS, che vengono esplicitamente definiti \"combattenti per la libert\u00e0\". La mozione \u00e8 stata approvata anche dalla consigliera di lingua italiana del Partito Democratico Barbara Repetto.\nNel dicembre 2010 sempre gli \"Sch\u00fctzen\" hanno allestito una mostra in celebrazione di questi terroristi. Tra i memorabilia esposti anche l'innesco di una bomba rudimentale e decorazioni militari con svastiche naziste.\nIn memoria dei 50 anni trascorsi dalla Notte dei fuochi, il S\u00fcdtiroler Heimatbund (Lega per la patria sudtirolese), ha fatto coniare un'apposita medaglia, con inciso il viso di Sepp Kerschbaumer. Sempre per ricordare i terroristi che sarebbero stati torturati dai carabinieri in seguito alla Notte dei fuochi, il partito S\u00fcdtiroler Freiheit ha lanciato una campagna di manifesti raffiguranti tra l'altro una macchia di sangue con un cappello d'ordinanza dei carabinieri.\nRicezione nella cultura di massa italiana.\nLa strage di Cima Vallona ispir\u00f2 la canzone \"Cima Vallona\", scritta da Francesco Guccini nel 1968 per Caterina Caselli.\nI Pooh invece scrissero la canzone \"Brennero 66\", in cui si fa generico riferimento ad un militare ucciso in Alto Adige. Tale brano venne presentato al concorso Festival delle Rose, ma venne bloccato dalla censura, probabilmente per non esacerbare gli animi. Seguendo le indicazioni della Commissione di Ascolto RAI, al fine di non essere estromessi dal festival, i Pooh eliminarono dal testo la frase \"...t'hanno ammazzato quasi per gioco...\" ed il titolo della canzone divenne, per quella \"kermesse\", \"Le campane del silenzio\".\nCanto popolare in lingua tedesca.\nA seguito degli atti di terrorismo fu modificato il testo di un canto popolare in lingua tedesca facendo riferimento agli attentati dinamitardi ai tralicci dell'alta tensione, al carattere tedesco dell'Alto Adige e al ricordo dei tempi dell'impero asburgico sotto Francesco Giuseppe.\nI testi tedeschi modificati sono oggi presenti nell'area di estrema destra austriaca."}
{"id": "616394", "revid": "14641", "url": "https://it.wikipedia.org/wiki?curid=616394", "title": "N,N-dimetilacetammide", "text": ""}
{"id": "616395", "revid": "92723", "url": "https://it.wikipedia.org/wiki?curid=616395", "title": "Balcari", "text": "I Balcari (in lingua karachay-balkar:. \u043c\u0430\u043b\u043a\u044a\u0430\u0440 - \"malqar\", plurale: \u043c\u0430\u043b\u043a\u044a\u0430\u0440\u043b\u0430 - \"malqarla\") sono un gruppo etnico di origine turca della regione del Caucaso, in particolare rappresenta il terzo gruppo etnico della repubblica di Cabardino-Balcaria con oltre 100.000 individui (circa l'11% della popolazione).\nIl termine \"Balkar\" deriva da \"Bolgar\" o \"Bulgar\". I Balcari erano quei bulgari che vivevano in Onoghur e nella Grande Bulgaria. Nel 1944, Stalin accus\u00f2 i Balcari di collaborare con la Germania nazista e deport\u00f2 l'intera popolazione con l'Operazione Lentil. Il territorio fu denominato Repubblica Socialista Sovietica Autonoma Cabardina fino al 1957, quando ai Balcari fu permesso di ritornare nelle loro terre ed il nome originario fu restaurato."}
{"id": "616396", "revid": "14641", "url": "https://it.wikipedia.org/wiki?curid=616396", "title": "DMAc", "text": ""}
{"id": "616397", "revid": "46931", "url": "https://it.wikipedia.org/wiki?curid=616397", "title": "Balkari", "text": ""}
{"id": "616398", "revid": "14641", "url": "https://it.wikipedia.org/wiki?curid=616398", "title": "Dimetilammide dell'acido acetico", "text": ""}
{"id": "616401", "revid": "1543377", "url": "https://it.wikipedia.org/wiki?curid=616401", "title": "Dermatite seborroica", "text": "La dermatite seborroica (chiamata anche eczema seborroico) \u00e8 una dermatite ad andamento cronico-recidivante che colpisce zone ricche di ghiandole sebacee come il cuoio capelluto, il viso, il condotto uditivo, il torace e l'area ano-genitale.\nStoria.\nL'associazione tra dermatite seborroica e infezione fungina del cuoio capelluto fu proposta per la prima volta da Charles Malassez nel 1874. Il genere di funghi \"Malassezia\", probabile agente eziologico della patologia, \u00e8 stato cos\u00ec chiamato in suo onore.\nProbabilmente era la malattia cutanea del rivoluzionario francese Jean-Paul Marat, secondo uno studio condotto su reperti biologici nel 2019, estesa nel suo caso oltre il cuoio capelluto e su tutto il corpo.\nEpidemiologia.\nLa dermatite seborroica \u00e8 molto comune interessando l'1-3% della popolazione mondiale. Il 90% dei casi \u00e8 riscontrato nella civilt\u00e0 occidentale, il 6% nel continente africano e il restante 4% nel resto del mondo. I maschi sono pi\u00f9 colpiti delle femmine e i picchi si verificano durante l'et\u00e0 infantile e adolescenziale, attorno ai 30 anni nei maschi e ai 40-50 anni nelle femmine. La prevalenza \u00e8 pi\u00f9 elevata nei pazienti affetti da HIV, HTLV-1 o trapiantati, sembra quindi che l'immunodepressione rappresenti un fattore di rischio. Altri fattori di rischio sono costituiti dalle malattie o condizioni: stress, privazione di sonno, disfunzioni ormonali, carenza di biotina (vitamina B8) e piridossina (vitamina B6). La dermatite seborroica \u00e8 associata ad HLA-A32 e HLA-B18. \u00c8 pi\u00f9 frequente in inverno e talvolta migliora con l'esposizione solare.\nEziopatogenesi.\nLa causa di questa patologia \u00e8 tuttora sconosciuta. Ceppi fungini del genere \"Malassezia\" in particolare \"M. restricta\" e \"M. globosa\", sono presenti in notevole quantit\u00e0 nelle zone colpite e sembrano giocare un ruolo importante nello sviluppo della dermatite dal momento che la loro rimozione mediante antifungini induce remissione o migliora il quadro cutaneo che torna a peggiorare con la loro ricomparsa. Dalle lesioni sono stati isolati anche \"M. furfur\" (precedentemente conosciuto come \"Pityrosporum ovale\"), \"M. sympodalis\" e \"M. sloofiae\". Questi funghi sono commensali della cute e stabiliscono un rapporto simbiontico per cui il loro significato eziologico e meccanismo patogenetico \u00e8 ancora dibattuto. I funghi del genere \"Malassezia\" si localizzano presso l'infundibolo del follicolo pilifero, ricco di lipidi, che rappresentano la loro fonte principale di energia. Secondo alcuni studi un'aumentata produzione di lipasi e fosfolipasi determinerebbe la produzione di grandi quantit\u00e0 di acido oleico in grado di provocare una disfunzione della barriera epiteliale e causare la desquamazione del cuoio capelluto comunemente nota come forfora, che colpisce circa met\u00e0 della popolazione mondiale.. M. restricta \u00e8 in grado di produrre malassezina e indolo-3-carbaldeide che legano il recettore aril idrocarburo e modulano la funzione dei TLR. Lo stress ossidativo determinato da radicali dell'ossigeno potrebbe giocare un ruolo nella patogenesi. In risposta alla sovracrescita fungina i cheratinociti producono citochine pro-infiammatorie come TNF-\u03b1, IL-1\u03b1, IL-6, IL-8, IL-12 e i mastociti rilasciano istamina che potrebbe essere un fattore determinante per la sensazione di prurito.\nIstologia.\nNelle lesioni iniziali \u00e8 presente spongiosi, provocata da una lieve infiltrazione di neutrofili nello strato spinoso dell'epidermide. In seguito si possono riscontrare ortocheratosi e paracheratosi, tappi cheratinici nei follicoli piliferi e alterazioni delle creste epidermiche. Le papille dermiche presentano dilatazione dei capillari. Nelle zone affette si riscontra un incremento della proliferazione cellulare che porta a desquamazione. La produzione di sebo non risulta aumentata ma ha una composizione anomala che irrita il cuoio capelluto contribuendo a provocare la forfora.\nClinica.\nLa dermatite seborroica al cuoio capelluto e alla barba varia da una lieve desquamazione su base eritematosa nelle forme lievi ad un intenso eritema ricoperto da squame giallastre, grossolane, spesse e oleose nelle forme severe che raggiungono l'attaccatura. I capelli si presentano secchi, crespi, arruffati, non uniformi e molto oleosi; in alcuni casi i pazienti lamentano la perdita dei capelli. Possono essere presenti piccole croste. Quando colpisce le palpebre si presenta con eritema e lieve desquamazione ciliare e pu\u00f2 causare blefarite. Al viso si presenta con chiazze eritematose, finemente desquamanti che colpiscono prevalentemente la fronte, la glabella, la porzione mediale delle arcate sopraccigliari, le pieghe naso-labiali e il mento. Quando sono interessate l'area periauricolare e il condotto uditivo esterno la desquamazione tende ad essere pi\u00f9 grossolana ed intensa e pu\u00f2 verificarsi un'otite esterna. All'area sternale si presenta con chiazze eritematose di grandi dimensioni che si possono verificare anche al dorso, alle grandi pieghe (ascellari, sottomammarie e inguinali) e mostrano un aspetto lucido. La variante pitiriasiforme \u00e8 costituita da diffuse chiazze eritematose lievemente desquamanti al viso e al collo, in rari casi pu\u00f2 sfociare in eritrodermia. Sul glande si presenta sotto forma di pasta bianca, costituita da cheratinociti morti misti a secrezioni liquide, da non confondere col normale smegma. Sono comuni le sovrainfezioni da \"C.albicans\". Negli individui con un fenotipo cutaneo scuro le lesioni appaiono ipopigmentate. Il sintomo principale, non sempre presente e di intensit\u00e0 variabile, \u00e8 il prurito, che tende a comparire gradualmente e pu\u00f2 essere assente. Negli adulti i sintomi della dermatite seborroica possono perdurare poche settimane oppure molti anni. La gran parte dei pazienti conosce periodi di benessere che si alternano con periodi di riesacerbazione che talvolta costringono il paziente a presentarsi ad un dipartimento d'emergenza per essere trattato.\nLa dermatite seborroica pu\u00f2 verificarsi in bambini molto piccoli, in genere con meno di tre mesi d'et\u00e0, provocando la comparsa di una crosta giallastra, spessa ed oleosa, intorno l'attaccatura dei capelli e sul cuoio capelluto. Contrariamente a quanto avviene nell'adulto nei bambini il prurito non domina il quadro clinico. La condizione di solito si risolve spontaneamente entro l'et\u00e0 di 8 mesi. Alcuni studiosi ritengono che la dermatite seborroica infantile e la dermatite atopica siano sovrapponibili. Spesso, una dermatite da pannolino di difficile risoluzione si accompagna all'eruzione del cuoio capelluto; questa condizione \u00e8 un fattore di rischio per lo sviluppo di psoriasi in et\u00e0 giovanile o adulta. Di solito quando questa condizione si verifica nei neonati tende a risolversi in pochi giorni e senza alcun trattamento specifico.\nDiagnosi.\nLa diagnosi \u00e8 clinica. \u00c8 consigliata l'effettuazione del test HIV essendo una delle dermatosi pi\u00f9 frequentemente associate all'infezione.\nAlla dermatoscopia si riscontrano vasi arboriformi e atipici ma non i vasi tortuosi e i globuli rossi tipici della psoriasi con cui entra in diagnosi differenziale.\nOltre alla psoriasi, la dermatite seborroica entra in diagnosi differenziale con la dermatite atopica, dermatite allergica da contatto, malattia di Darier, pitiriasi rosea e reazioni da farmaco.\nTrattamento.\nUn'adeguata igiene del cuoio capelluto \u00e8 fondamentale nel trattamento della dermatite seborroica.\nIl trattamento precoce delle riacutizzazioni \u00e8 considerato utile ed incoraggiato da parte degli specialisti.\nIn tutti quei soggetti con dermatite coinvolgente il cuoio capelluto e tendenza a \"frugare\" e \"scompigliarsi\" o \"appiattire\" i capelli sono consigliate e risultano particolarmente utili tecniche di modifica del comportamento che possono comportare una marcata riduzione delle escoriazioni cutanee.\nLa terapia raccomandata dai dermatologi \u00e8 comunque a base di creme e/o shampoo al ketoconazolo o emulsioni corticosteroidee. Lo zinco piritione, il solfuro di selenio e l'octopirox sono alla base di altri shampoo che possono dare un aiuto nel trattamento di questa patologia.\nPer quanto riguarda il trattamento a base di corticosteroidi non va dimenticato che pomate e lozioni a base di mometasone furoato oppure clobetasolo propionato o ancora fluocinonide sono estremamente efficaci se applicati una o due volte al giorno sulla cute interessata, anche sul volto.\nSfortunatamente l'applicazione topica di pomate e lozioni a base di corticosteroidi pu\u00f2 accelerare la comparsa di recidive, e pu\u00f2 favorire una importante riacutizzazione della condizione a causa di un \"effetto di rimbalzo\". Per questo motivo il trattamento steroideo non \u00e8 incoraggiato se non in casi selezionati e per un uso rigorosamente a breve termine (massimo due settimane).\nIl coinvolgimento della cute in genere risponde a ketoconazolo, a naftifine oppure a creme, lozioni ed emulsioni basate su ciclopiroxolamina.\nL'interessamento del cuoio capelluto risponde bene a shampoo contenenti ketoconazolo e ciclopiroxolamina, singolarmente oppure associati.\nGli antistaminici vengono utilizzati principalmente in quei soggetti in cui prevale il prurito e per alleviare l'infiammazione.\nRecentemente, la fototerapia si \u00e8 dimostrata utile nel trattamento della dermatite seborroica.\nLa caduta dei capelli nella dermatite seborroica \u00e8 dovuta alla situazione di stress ossidativo presente a livello del bulbo pilifero. La caduta a cui si fa riferimento non \u00e8 l'alopecia androgenetica, ma un effluvio causato da stress di diversa natura.\nComorbidit\u00e0.\nLa dermatite seborroica non \u00e8 solo un problema confinato alla pelle perch\u00e9 in alcuni si pu\u00f2 associare a diverse altre patologie o condizioni quali:\nPrognosi.\nSi tratta di una patologia cronico-recidivante, caratterizzata da periodi di riacutizzazione e remissione. Le forme infantili nella maggior parte dei casi si risolvono spontaneamente entro il primo anno di et\u00e0."}
{"id": "616404", "revid": "1442080", "url": "https://it.wikipedia.org/wiki?curid=616404", "title": "Maria di Piero de' Medici", "text": "Biografia.\nLe sue notizie biografiche, come per molte delle donne di casa Medici, sono molto scarse. Sappiamo che nacque nel 1445 e probabilmente venne educata come i fratelli maschi pi\u00f9 piccoli da precettori umanisti, che la resero una donna colta e raffinata similmente alla madre.\nNel 1474 spos\u00f2 Leonetto de' Rossi, dal quale ebbe Luigi de' Rossi, cardinale, fedelissimo del nipote di Maria Papa Leone X, che lo volle ritratto accanto a s\u00e9 nel famoso quadro di Raffaello Sanzio agli Uffizi."}
{"id": "616406", "revid": "339392", "url": "https://it.wikipedia.org/wiki?curid=616406", "title": "Dykes to Watch out For", "text": ""}
{"id": "616407", "revid": "599013", "url": "https://it.wikipedia.org/wiki?curid=616407", "title": "Dmf", "text": ""}
{"id": "616409", "revid": "2037870", "url": "https://it.wikipedia.org/wiki?curid=616409", "title": "Roberto Ronca", "text": "Biografia.\nStudi\u00f2 ingegneria alla Sapienza di Roma dove si laure\u00f2 nel 1923. Fu ordinato presbitero il 7 aprile 1928.\nDal 1933 al 1948 svolse il ministero di rettore del Pontificio Seminario Romano Maggiore.\nNel 1946 fond\u00f2 il movimento politico cristiano e anticomunista Civilt\u00e0 Italica, che ebbe una parte importante nella campagna elettorale che precedette le elezioni del 18 aprile 1948. Diresse Civilt\u00e0 Italica fino al 1955.\nEletto il 21 giugno 1948 prelato nullius di Pompei con il titolo di arcivescovo titolare di Lepanto, fu ordinato l'11 luglio.\nLasci\u00f2, nel 1955, il governo della prelatura e, tornato a Roma, venne nominato, da Pio XII, canonico vaticano.\nDal 5 febbraio 1962 al 31 marzo 1976 fu ispettore dei cappellani presso il Ministero di Grazia e Giustizia, incarico che ricopr\u00ec insieme a quello di cappellano del Carcere di Regina Coeli.\nDurante il Concilio Vaticano II fu esponente dell'ala conservatrice del Coetus Internationalis Patrum e si oppose al cardinal Montini anche dopo che divenne papa con il nome di Paolo VI.\nFond\u00f2 due istituti religiosi: gli Oblati e le Oblate della Madonna del Rosario. Nel periodo dell'occupazione nazista ospit\u00f2 coraggiosamente degli antifascisti.\nMor\u00ec il 25 settembre 1977 a Roma.\nGenealogia episcopale.\nLa genealogia episcopale \u00e8:"}
{"id": "616411", "revid": "320578", "url": "https://it.wikipedia.org/wiki?curid=616411", "title": "4-amminobenzensolfonammide", "text": ""}
{"id": "616412", "revid": "1226", "url": "https://it.wikipedia.org/wiki?curid=616412", "title": "Mus\u00e9e du Louvre di Parigi", "text": ""}
{"id": "616414", "revid": "14641", "url": "https://it.wikipedia.org/wiki?curid=616414", "title": "\u0391-naftilammina", "text": ""}
{"id": "616415", "revid": "729019", "url": "https://it.wikipedia.org/wiki?curid=616415", "title": "Aprassia", "text": "L'aprassia (dal greco \"a-\" prefisso di negazione, e \"prax\u00eda\" fare, quindi incapacit\u00e0 di fare) \u00e8 un disturbo neuropsicologico del movimento volontario, definito come l'incapacit\u00e0 di compiere gesti coordinati e diretti a un determinato fine, sebbene siano mantenute inalterate la volont\u00e0 del soggetto e la sua capacit\u00e0 motoria (un\u2019aprassia tipica \u00e8 non riuscire ad allacciarsi le scarpe o a farsi il nodo alla cravatta). Come in molte malattie neurologiche, le persone affette da tale disturbo in genere non sanno di esserlo.\nEsami.\nI test cognitivi per valutare la presenza di aprassia sono di carattere pratico, per esempio pu\u00f2 essere richiesto verbalmente di \"eseguire semplici gesti\", sia dotati di significato (per esempio fare ciao con la mano, fare il saluto militare, protrudere la lingua come a leccarsi le labbra, soffiare, schioccare le dita, fare il gesto di \"OK\") sia privi di senso. Se si sospetta che l'aprassia sia accompagnata, come spesso avviene, da afasia (disturbo che pu\u00f2 compromettere la comprensione verbale), non si pu\u00f2 fare affidamento sulla modalit\u00e0 verbale per le richieste, ma piuttosto la prova si baser\u00e0 sull'imitazione di gesti compiuti dall'esaminatore. Altro test \u00e8 la \"dimostrazione dell'uso di singoli oggetti comuni\" (ad esempio delle forbici), sia dati in mano al paziente (presentazione tattile) sia solamente presentati visivamente o verbalmente, nei quali casi il paziente esegue una pantomima dell'uso dell'oggetto. Un altro test ancora riguarda l'uso coordinato e sequenziale di pi\u00f9 oggetti, per esempio l'azione di preparare il caff\u00e8 o accendere una candela.\nPer escludere che si tratti di ipostenia si osservano i vari muscoli impegnati nell'azione scelta nel loro insieme. Anamnesi condotta anche a membri del nucleo familiare o pareri di fisioterapisti possono aiutare per definire un'esatta diagnosi. Tomografia computerizzata e risonanza magnetica dimostrano utilit\u00e0 in quanto definiscono con esattezza la natura della lesione causa del disturbo.\nTest completo per la ricerca di un'aprassia.\nIn seguito a lesione cerebrale non sempre i deficit sono manifesti oppure in seguito a recupero spontaneo spesso permangono alcune carenze, rilevabili solamente attraverso test specifici. \nPer una valutazione corretta \u00e8 importante escludere tutti i deficit non cognitivi di cui sopra e quei deficit che potrebbero compromettere le capacit\u00e0 psichiche e/o sensoriali del paziente (demenze, disturbi psichiatrici importanti, cecit\u00e0, sordit\u00e0 ecc) e assicurarsi la collaborazione del paziente.\nForme cliniche.\nIn base al livello di elaborazione dell'atto motorio, si distingue:\nL\"'aprassia ideativa\" (AI), in cui la disfunzione \u00e8 nel processo di rappresentazione mentale del gesto o sequenza di movimenti da compiere. Sembra causata da una lesione del crocicchio temporo-parieto-occipitale dell'emisfero di sinistra. Nelle prove d'uso di oggetti si osservano frequenti errori di omissione, uso erroneo, errata localizzazione, goffaggine, perplessit\u00e0 e errori di sequenza.\nL\"'aprassia ideomotoria\" (AIM), in cui la disfunzione si verifica nel processo di traduzione del gesto dotato di significato in programma motorio per i singoli gruppi muscolari. La lesione riguarda in genere l'emisfero cerebrale sinistro, in particolare una lesione del lobo parietale causa pi\u00f9 di frequente AIM anche grave, rispetto a una lesione frontale dell'area premotoria laterale. Una lesione del corpo calloso pu\u00f2 causare AIM degli arti omolaterali all'emisfero dominante. Le difficolt\u00e0 nelle prove di imitazione mettono in risalto l'AIM in quanto l'idea del gesto \u00e8 fornita dallo sperimentatore, quindi non c'\u00e8 AI.\nL\"'aprassia acrocinetica (AAC)\" comporta: Lesioni nelle aree premotorie, conservata ideazione, mancanza di fluidit\u00e0, lentezza e goffaggine, difficolt\u00e0 di passare in modo sincrono ed organizzato dalla contrazione di un muscolo al successivo rilassamento. In questo tipo di aprassia sono colpiti sia i movimenti spontanei, che quelli volontari, ci sono difficolt\u00e0 che aumentano in base alla complessit\u00e0 del compito, ma non variano in base alla tipologia di oggetto o su imitazione.\nL\"'aprassia costruttiva\" - \u00e8 caratterizzata dall'incapacit\u00e0, in seguito a lesione cerebrale, di produrre correttamente costruzioni tridimensionali o disegni bidimensionali, sia a memoria che su imitazione. Pu\u00f2 conseguire sia a lesioni cerebrali sinistre che destre. Di solito, quando la lesione interessa la parte sinistra dell'encefalo il soggetto tende a semplificare il disegno e rimpicciolirlo; quando ci sono lesioni destre, nel disegno si osserva grave disorganizzazione spaziale e perdita di dettagli nella parte sinistra. L'aprassia costruttiva pu\u00f2 dipendere da deficit a carico dei sistemi di analisi visuo-spaziale (lobo parietale destro), di pianificazione e monitoraggio dell'azione (lobi frontali), di sensibilit\u00e0 tattile e propriocettiva, di memoria semantica.\nL\"'aprassia motoria\": disorganizzazione del movimento assimilabile ai disturbi motori elementari caratterizzata da una riduzione della spontaneit\u00e0 motoria e da forme di prensione (lesione frontale) ed evitamento (parietale) osservate nell'emicorpo controlaterale alla lesione.\nL\"'aprassia dinamica\": \u00e8 caratterizzata dalla presenza di perseverazioni ed incapacit\u00e0 a sottoporre l'azione ad un progetto motorio. Evidenziata da difficolt\u00e0 nel punto 3 del test. L'insieme di queste difficolt\u00e0 indica un'alterazione del controllo esercitata sul gesto dai lobi frontali. In caso di lesioni bilaterali infatti la gravit\u00e0 aumenta.\nIn base al sistema effettore coinvolto, si distingue:\nL\"'aprassia degli arti\" \u00e8 la forma pi\u00f9 studiata in quanto ha un impatto maggiore sulla qualit\u00e0 della vita.\nL\"'aprassia orale\" (o bucco-facciale) si associa in genere a una lesione degli opercoli frontale e centrale e della porzione anteriore dell'insula.\nL\"'aprassia del tronco\". Di quest'ultima forma \u00e8 ancora dibattuta la specificit\u00e0.\nPrognosi.\nDa alcune stime risulta che circa met\u00e0 dei pazienti con AI migliora spontaneamente a un mese dall'insorgenza del disturbo, ma comunque un buon 20% dei pazienti rimane aprassico. L'aprassia pu\u00f2 causare una diminuzione dell'autonomia in varie attivit\u00e0 quotidiane, come vestirsi, lavarsi, alimentarsi, ecc."}
{"id": "616416", "revid": "14641", "url": "https://it.wikipedia.org/wiki?curid=616416", "title": "Fenilammina", "text": ""}
{"id": "616418", "revid": "1226", "url": "https://it.wikipedia.org/wiki?curid=616418", "title": "Mus\u00e9e d'Orsay di Parigi", "text": ""}
{"id": "616420", "revid": "14641", "url": "https://it.wikipedia.org/wiki?curid=616420", "title": "Amminobenzene", "text": ""}
{"id": "616421", "revid": "1543377", "url": "https://it.wikipedia.org/wiki?curid=616421", "title": "Laura Iuorio", "text": "Biografia.\nNata a Cuneo, visse per anni a Milano, dove si laure\u00f2 in Lingue e Letterature Straniere Moderne. Esordisce nel 2001 con il noir di fantascienza \"Il sicario\", ristampato nel 2004 e attualmente edito da Fanucci, vincitore del premio Solaria 2000 e finalista al Desenzano Giovani. Sempre per l'editore Fanucci ha pubblicato il romanzo \"Il destino degli Eldowin\", primo di una saga fantasy, seguito nel 2009 dal secondo volume: \"La leggenda degli Eldowin\"\n. Nello stesso anno esce una nuova ristampa de \"Il sicario\" in versione riveduta e corretta e due seguiti con medesimo protagonista, \"La caccia\" e \"Nel profondo\": i tre romanzi sono pubblicati in un unico volume dal titolo \"Trilogia del sicario\". La serie degli Eldowin viene conclusa nel 2013 con la pubblicazione del romanzo \"Il sigillo degli Eldowin\", edito come ebook su piattaforma Amazon.\n\u00c8 stata finalista al Premio Euroclub Linus Baldini&amp;Castoldi 2001-2002 sul tema \"l'amore\" con i romanzi \"L'attesa\" e \"Dieci passi\". Ha vinto il primo premio al concorso di narrativa rosa \"Grand Hotel\" con il romanzo \"L'autunno di Claudia\", pubblicato a puntate sulla rivista fra agosto e settembre 1998 e in seguito ripubblicato in formato eBook. \u00c8 stata segnalata in due edizioni del Premio Lovecraft di letteratura fantastica con i racconti \"Contrappasso\" e \"Il Dono\". Ha vinto il secondo e terzo premio alle edizioni '96 e '97 del Concorso Nazionale di Letteratura Fantastica Cristalli Sognanti, rispettivamente con i racconti \"Ariel\" e \"Ricerche di Mercato\". Nel '96 \u00e8 stata finalista anche con \"Il lungo sonno\". Ha pubblicato il saggio \"Una scrittrice in ascolto: Daphne du Maurier e la famiglia Bront\u00eb\" sulla rivista \"ACME\" dell'Universit\u00e0 degli Studi di Milano.\n\u00c8 una delle prime autrici italiane a scegliere anche la pubblicazione via eBook, vista la crescente diffusione del formato elettronico e, nel 2012, pubblica la raccolta di racconti di fantascienza Schiavi e Androidi edita da dbooks.it, seguita dai romanzi \"Tutto per Lei\", disponibile anche in lingua inglese col titolo \"Because of Her\", dalla riedizione di \"L'autunno di Claudia\" e da altri romanzi pubblicati tramite la piattaforma Amazon Kindle.\nNel 2015 esce il romanzo \"Sono ancora qui\" sul tema del cyberbullismo, edito da EL Edizioni, del gruppo Einaudi e contemporaneamente continua il sodalizio con la casa editrice Fanucci, pubblicando nello stesso anno \"L'ultima generazione\", romanzo di fantascienza young adult disponibile sia in versione cartacea che in e-book.\nAppassionata ed esperta di telefilm, scrisse numerose fanfiction e articoli sull'argomento, tra i quali si distinguono quelli pubblicati dal mensile \"Class\".\nSi occup\u00f2 della rassegne stampa di telegiornali, oltre a scrivere articoli, romanzi e racconti.\n\u00c8 scomparsa nel 2017 all'et\u00e0 di 48 anni a seguito di un problema cardiaco."}
{"id": "616422", "revid": "125722833", "url": "https://it.wikipedia.org/wiki?curid=616422", "title": "John Dowland", "text": "Biografia.\nMolto poco si conosce della fanciullezza di Dowland se non che nacque a Londra o a Dublino. \u00c8 noto che egli and\u00f2 a Parigi nel 1580 al seguito dell'ambasciatore inglese, di cui era dipendente, presso la corte di Francia. Qui si convert\u00ec al cattolicesimo per ripicca contro la regina Elisabetta I d'Inghilterra (protestante), che non gli volle offrire un posto presso la sua corte. Egli prest\u00f2 poi la sua opera per molti anni alla corte del re Cristiano IV di Danimarca. Ritorn\u00f2 a Londra nel 1606 e nel 1612 ottenne un posto di liutista presso la corte di Giacomo I d'Inghilterra. Qui rimase fino alla sua morte, avvenuta a Londra.\nMolte delle composizioni di Dowland sono scritte per il suo strumento, il liuto. Esse comprendono numerosi libri di opere per liuto solo canzoni per liuto e voce. La sua opera pi\u00f9 famosa \u00e8 la canzone per liuto e voce \"Flow My Tears\".\nPi\u00f9 tardi scrisse quello che \u00e8 il suo lavoro strumentale pi\u00f9 famoso \"Lachrimae or Seaven Teares Figured in Seaven Passionate Pavans\" un gruppo di sette pezzi per 5 viole e un liuto, basato sulla canzone \"Flow My Tears\". La sua pavana \"Lachrymae antiquae\" fu anche una delle pi\u00f9 famose canzoni del XVII secolo. Fu noto ed apprezzato autore di numerosi madrigali.\nDiscografia.\nEdizione integrale di tutte le opere:\nIntegrali per liuto:\nMusica per consort:\nAltre interpretazioni:\nInterpretazioni moderne.\nNel 1973, nell'album \"Tabernakel\", il chitarrista olandese Jan Akkerman ha incluso tre brani di Dowland (Britannia, The Earl of Derby - His Galliard, A Galliard), riarrangiati in chiave moderna.\nNel 2006 Sting gli ha dedicato un cd dal titolo Songs from the Labyrinth\nNel 2012, il chitarrista italiano Marco Poeta e la cantante Alessandra Losacco con la collaborazione del New Vocal Ensemble hanno realizzato l'album Reminiscence \"of John Dowland\" per la Continuo Records."}
{"id": "616423", "revid": "14641", "url": "https://it.wikipedia.org/wiki?curid=616423", "title": "Para-bromoanilina", "text": ""}
{"id": "616428", "revid": "22643", "url": "https://it.wikipedia.org/wiki?curid=616428", "title": "Mus\u00e9um national d'histoire naturelle di Francia", "text": ""}
{"id": "616430", "revid": "14641", "url": "https://it.wikipedia.org/wiki?curid=616430", "title": "1,5-diamminopentano", "text": ""}
{"id": "616433", "revid": "124224803", "url": "https://it.wikipedia.org/wiki?curid=616433", "title": "Luigi de' Rossi", "text": "Biografia.\nFiglio di Leonetto de' Rossi e di Maria di Piero de' Medici, familiare della casa Medici, alla quale apparteneva sua madre, era nipote di Lorenzo il Magnifico e cugino di papa Leone X, che lo nomin\u00f2 cardinale con il titolo onorifico di San Clemente nel concistoro 1\u00ba luglio 1517.\nIl grado di parentela con il Pontefice \u00e8 quello di cugino, in quanto la madre di Luigi era sorella di Lorenzo il Magnifico.\nLa sua educazione gli venne impartita proprio con Giovanni, futuro papa Leone X. Della giovinezza non si conosce molto, il Cardella riporta come in giovent\u00f9 dimostrasse \"... maturo giudizio e rara prudenza nel maneggio degli affari...\"\nFu un fedelissimo di Leone X, tanto che il papa si fece ritrarre da Raffaello in un celebre ritratto conservato agli Uffizi accanto ai due cardinali suoi parenti: Giulio de' Medici, futuro papa Clemente VII e Luigi de' Rossi, appunto.\nMor\u00ec a Roma nel 1519 e venne sepolto nella basilica di San Pietro, allora un cantiere in costruzione aperto, e solo molti anni dopo trasferito a Firenze, nella Chiesa di Santa Felicita."}
{"id": "616434", "revid": "14641", "url": "https://it.wikipedia.org/wiki?curid=616434", "title": "Cloridrato di idrossilammonio", "text": ""}
{"id": "616435", "revid": "14641", "url": "https://it.wikipedia.org/wiki?curid=616435", "title": "2-propilpiperidina", "text": ""}
{"id": "616437", "revid": "14641", "url": "https://it.wikipedia.org/wiki?curid=616437", "title": "Dicloridrato di idrazina", "text": ""}
{"id": "616439", "revid": "1060", "url": "https://it.wikipedia.org/wiki?curid=616439", "title": "Don Otello Migliosi", "text": ""}
{"id": "616440", "revid": "14641", "url": "https://it.wikipedia.org/wiki?curid=616440", "title": "N-fenilanilina", "text": ""}
{"id": "616443", "revid": "15756", "url": "https://it.wikipedia.org/wiki?curid=616443", "title": "UBS", "text": "La UBS Group SA \u00e8 una societ\u00e0 svizzera di servizi finanziari con sede a Zurigo e Basilea. Si tratta di una banca privata e di una banca d'investimento che offre servizi nei settori degli investimenti (\"investment banking\") e della gestione dei patrimoni di investitori istituzionali, aziendali e privati (\"institutional banking, asset management &amp; wealth management\"). Inoltre, in Svizzera UBS offre prodotti e servizi finanziari completi alla sua clientela privata, aziendale e istituzionale (\"retail banking\").\nCon un'esperienza di oltre 150 anni, UBS \u00e8 la banca pi\u00f9 grande e importante in Svizzera. \u00c8 considerata una delle maggiori banche nella gestione di patrimoni privati con oltre CHF 3.607 miliardi di attivi investiti (secondo i dati del 2019). Inoltre, in Svizzera UBS \u00e8 leader nei servizi bancari per le imprese (\"corporate banking\") e nel \"personal banking\".\nUBS \u00e8 presente nei maggiori centri finanziari mondiali. UBS impiega quasi 70.000 persone in 897 uffici in 50 paesi. Di questi, il 34% lavora in Svizzera, il 34% in America, il 18% nel resto d'Europa, in Medio Oriente ed in Africa ed il 14% nella regione Asia Pacifica.\nDal 10 giugno 2014, la UBS Group SA \u00e8 la societ\u00e0 capogruppo del gruppo UBS e detiene il controllo del 96.68% dei titoli azionari. Il restante 3.32% \u00e8 gestito da azionisti di minoranza. Il 14 gennaio 2015 UBS SA ha cancellato i suoi titoli azionari dalla New York Stock Exchange (NYSE) ed ha richiesto la loro cancellazione anche dalla SIX Swiss Exchange (SIX).\nStoria.\nL'UBS nasce nel 1998 dalla fusione di Unione di Banche Svizzere e Societ\u00e0 di Banca Svizzera. Tuttavia, la data di fondazione ufficiale \u00e8 l'aprile del 1862, anno in cui la Banca di Winterthur, suo nucleo, venne fondata. Dal 1998, la banca utilizza l'acronimo UBS come nome ufficiale dell'azienda. Due anni dopo la fusione, nel 2000, UBS acquisisce il gruppo americano Paine Webber trasformandosi nella pi\u00f9 grande banca privata del mondo.\nIl suo logo, creato da Warja Honegger Lavater nel 1937, \u00e8 composto da tre chiavi e simbolizza i tre valori importanti per UBS: fiducia, sicurezza e discrezione.\nSociet\u00e0 di Banca Svizzera.\nOrigine e primi anni (1854\u20131945).\nLa storia di UBS attraverso la \"Societ\u00e0 di Banca Svizzera\" (SBS) (in inglese Swiss Bank Corporation - SBC) inizia attorno all'anno 1854, quando sei banche private si riunirono a Basilea per formare la \"Bankverein\", un consorzio a capo delle banche membri. Nel 1871, la Bankverein, coordinata con la tedesca Frankfurter Bankverein, si trasforma in una Societ\u00e0 per azioni chiamata \"Basler Bankverein\", rimpiazzando cos\u00ec l'originario consorzio. La nuova banca avvi\u00f2 la sua attivit\u00e0 con un capitale di CHF 30 milioni e CHF 6 milioni di capitale condiviso, ma inizi\u00f2 a risentire della crisi quando grosse perdite in Germania causarono la sospensione del suo dividendo fino al 1897.\nNel 1897, in seguito a fusioni ed acquisizioni, la Basler Bankverein divent\u00f2 la \"Societ\u00e0 di Banca Svizzera\" e dopo solo un anno fu la prima banca svizzera ad aprire una succursale a Londra. Il suo nome originario, \"Schweizerischer Bankverein\" (in inglese \"Swiss Bankverein\"), venne cambiato nel 1917 in Swiss Bank Corporation.\nNel 1912, col diventare degli Stati Uniti d'America la maggiore potenza economica a discapito dell'Inghilterra, la SBS tent\u00f2 di stabilirsi nel mercato mondiale, riuscendoci solo nel 1939 con l'apertura di una succursale a New York.\nDopoguerra (1945-1998).\nNel 1945, la SBS acquis\u00ec la Banca commerciale di Basilea (Basler Handelsbank) che a quel tempo era una delle pi\u00f9 grandi banche svizzere, ma che tuttavia divent\u00f2 insolvente alla fine della guerra. Nel dopoguerra, la SBS rimase la prima sottoscrittrice di obbligazioni del governo svizzero. La SBS, che negli anni cinquanta contava 31 filiali in Svizzera e tre all'estero, dalla fine della guerra agli anni cinquanta era riuscita a moltiplicare il suo patrimonio fino a raggiungere i CHF 4 miliardi e, a met\u00e0 degli anni sessanta, era riuscita a moltiplicarlo nuovamente raggiungendo i CHF 10 miliardi nel 1965.\nNel 1961 la SBC acquis\u00ec la Banca Popolare Vallesana con sede a Sion e la Banca Popolare di Sierre, entrambe in Svizzera. Nel 1970, la banca apr\u00ec una succursale a Tokyo.\nNel 1992 la SBS acquis\u00ec la O'Connor &amp; Associates, societ\u00e0 americana specializzata nei prodotti derivati e nella gestione dei rischi e la pi\u00f9 grande market maker nello scambio di opzioni finanziarie negli Stati Uniti. La O'Connor si un\u00ec alle attivit\u00e0 del mercato monetario, del mercato dei capitali e del mercato valutario della SBC per creare un mercato dei capitali e di operazioni di tesoreria integrati a livello mondiale..\nDue anni dopo, nel 1994, la SBS acquis\u00ec la Brinson Partners, una compagnia di gestione patrimoniale che forniva l'accesso delle istituzioni statunitensi al mercato mondiale. In seguito all'acquisizione, Gary P. Brinson, fondatore della Brinson Partners, fu incaricato della gestione patrimoniale e, in seguito alla fusione di SBS e UBS, fu nominato direttore degli investimenti di UBS Global Asset Management.\nUn anno dopo, nel 1995, la SBS rilev\u00f2 la \"S.G. Warburg &amp; Co.\", una delle principali banche d'investimento europee, per $ 1.4 miliardi, fatto che segn\u00f2 un importante spinta nell'investment banking della banca. La S.G. Warburg era riuscita a crearsi una buona reputazione come banca d'affari e si era trasformata in una delle banche d'investimento pi\u00f9 rispettate di Londra. L'espansione della S.G. Warburg negli Stati Uniti si rivel\u00f2 per\u00f2 costosa e difficoltosa. Nel 1994 infatti, le trattative con la Morgan Stanley riguardo ad una loro fusione collassarono. La SBS incorpor\u00f2 la compagnia con la sua stessa unit\u00e0 di banca d'investimento per creare la SBC Warburg.\nNel 1997, la SBS pag\u00f2 $ 600 milioni per acquistare la \"Dillon, Read &amp; Co.\", una banca d'investimento statunitense. La Dillon, Read &amp; Co., fondata nel 1832, risiedeva tra le vigorose compagnie di Wall Street negli anni venti e trenta del XX secolo. La Dillon Read negozi\u00f2 la sua vendita con la ING, che possedeva il 25% della compagnia, ma i partner della Dillon Read rifiutarono i piani di integrazione. Dopo l'acquisizione da parte della SBS, la Dillion Read si incorpor\u00f2 alla SBC Warburg per creare la SBS Warburg Dillon Read. A seguito della fusione della SBS con l'Unione di Banche Svizzere, la SBS perse il suo nome originario. Nel 2000, a seguito della ristrutturazione di UBS, anche la Dillion Read perse il suo nome, sebbene le venne restituito nel 2005 come Dillon Read Capital Management.\nIl diagramma di seguito propone una lista delle acquisizioni e delle fusioni avvenute negli anni dalle origini di UBS:\nUnione di Banche Svizzere.\nOrigine e primi anni (1862\u20131945).\nLa storia di UBS attraverso l'Unione di Banche Svizzere inizia nel 1862, quando la Banca di Winterthur diede inizio alla sua attivit\u00e0 lavorativa e venne istituita con un capitale azionario iniziale di CHF 5 milioni. La Banca di Winterthur sostenne attivamente lo sviluppo commerciale e industriale dell'omonima regione, tanto che, nella seconda met\u00e0 del XIX secolo, Winterthur venne considerata centro industriale della Svizzera nordorientale, grazie anche al ruolo fondamentale svolto dalla banca nel finanziamento del sistema ferroviario nazionale.\nTra i promotori c'erano famiglie di industriali di Winterthur come Sulzer, Rieter e Reinhart, che hanno avuto un ruolo importante nella storia economica svizzera. L'obiettivo dell'operazione era quello di sostenere l'industria tessile in espansione e di finanziare l'allora in corso di ampliamento della rete ferroviaria. UBS ha ad esempio sostenuto il finanziamento di locomotive sull'asse nord-sud del Gottardo.\nUn anno dopo, nel 1863, fu fondata la Banca del Toggenburgo a Lichtensteig, nel Canton San Gallo, con un capitale iniziale di CHF 1.5 milioni. La banca sangallese era attiva nell'ambito del risparmio e del credito ipotecario locali; in seguito, anche come banca commerciale e di emissione.\nLa fusione della Banca di Winterthur e della Banca del Toggenburgo port\u00f2 nel 1912 alla nascita dell'Unione di Banche Svizzere (da cui l'acronimo UBS). Il patrimonio complessivo registrato dopo l'unione di queste due banche era di CHF 202 milioni. Nel 1917, l'Unione di Banche Svizzere inaugur\u00f2 la sua sede principale in Bahnhofstrasse 45 a Zurigo, tuttora sede centrale di UBS. Fu soltanto nel 1945 per\u00f2 che l'Unione di Banche Svizzere trasfer\u00ec la sua sede principale da Winterthur e da San Gallo a Zurigo.\nIl diagramma di seguito propone una lista delle acquisizioni e delle fusioni avvenute negli anni. Tra queste troviamo Phillips &amp; Drew, predecessore di UBS Global Asset Management e S.G. Warburg, banca londinese di investimenti e colonna portante dell'odierna UBS Investment Bank.\nLo scoppio della Prima guerra mondiale non ebbe un gran impatto economico n\u00e9 sull'Unione di Banche Svizzere n\u00e9 sulla Societ\u00e0 di Banche Svizzere. Grazie alla neutralit\u00e0 e alla stabilit\u00e0 della Svizzera, le due banche erano infatti entrate a far parte del circolo elvetico delle grandi banche, aumentando persino il numero di assunzioni. Tuttavia, la Grande depressione scaturita dal crollo della borsa di New York nel 1929 non lasci\u00f2 indenne il sistema finanziario elvetico. Negli anni Trenta, l'Unione di Banche Svizzere dovette tagliare il suo organico di un quarto e il suo bilancio pass\u00f2 da quasi 1 miliardo nel 1930 a 441 milioni nel 1935. Un fattore che grav\u00f3 pesantemente fu la presenza di attivi immobilizzati all'estero, soprattutto in Germania, dove l'inflazione aveva raggiunto livelli record. Le riserve della banca furono dimezzate, il capitale diminu\u00ec, il dividendo azionario fu tagliato ed i salari furono ridotti.\nNel 1938, l'ascesa della banca ricominci\u00f2: i salari aumentarono e fu assunto nuovo personale. Nello stesso anno, l'Unione di Banche Svizzere fond\u00f2 la Intrag, una societ\u00e0 con sede a Zurigo dedita alla gestione di fondi d'investimento. Intrag costitu\u00ec il fondo finanziario America-Canada (in inglese: America-Canada Trust Fund - AMCA), il primo fondo d'investimento svizzero con quote d'investimento flessibili.\nDopoguerra (1945-1998).\nAlla fine della Seconda guerra mondiale, sia l'Unione di Banche Svizzere che la SBS consolidarono la loro posizione rilevando due concorrenti di grandi dimensioni, all'epoca con problemi di liquidit\u00e0: la Banca Federale e la Banca commerciale di Basilea, entrambe fondate nel 1863. L'acquisizione della Banca Federale da parte dell'Unione di Banche Svizzere fece crescere il patrimonio complessivo di quest'ultima a CHF 1.5 miliardi, mentre l'acquisizione della Banca commerciale di Basilea da parte della SBS aument\u00f2 il suo patrimonio che raggiunse quasi i CHF 2 miliardi. Grazie a queste due acquisizioni le due banche poterono sfruttare al meglio la ripresa economica degli anni Cinquanta tanto che, a met\u00e0 degli anni Sessanta, il patrimonio complessivo di entrambe super\u00f2 i CHF 10 miliardi e CHF 1 miliardo verso la fine del decennio.\nLa Banca commerciale di Basilea svolse inoltre un ruolo importante nello sviluppo economico europeo, soprattutto per quanto riguarda l'elettrificazione. Nel 1896, insieme alla Siemens &amp; Halske AG di Berlino, la banca basilese aveva costituito nella sua omonima citt\u00e0 la Schweizerische Gesellschaft f\u00fcr elektrische Industrie (Indelec). Questa societ\u00e0 elettrica finanzi\u00f2 nuove centrali idroelettriche non solo in Svizzera, ma anche in Europa e in Messico e sostenne l'elettrificazione di grandi citt\u00e0 come Parigi, San Pietroburgo e Mosca.\nNegli anni a venire, UBS e SBS rilevarono diverse banche svizzere e aprirono nuove filiali, in modo da acquisire una maggiore quota di mercato. Entrambi avevano sempre mantenuto il loro posto sul podio delle maggiori banche elvetiche. La situazione cambi\u00f2 per\u00f2 nel 1967, quando la Internationale Industrie- und Handelsbeteiligungen AG (Interhandel), ex holding di I. G. Chemie fondata a Basilea nel 1928, si fuse con l'Unione di Banche Svizzere. Questa fusione port\u00f2 l'Unione di Banche Svizzere a diventare il maggiore istituto di credito svizzero ed uno tra i pi\u00f9 forti in Europa.\nIl patrimonio complessivo di Unione di Banche Svizzere e SBS continu\u00f2 a crescere fino all'inizio degli anni Ottanta, tanto che persino il numero di filiali ed agenzie in Svizzera aument\u00f2. Tra le filiali di UBS figurava anche l'apertura, nel 1970, del primo sportello nell'area commerciale sotterranea della stazione centrale di Zurigo. Inoltre, \u00e8 dall'inizio degli anni Settanta che UBS e SBS sono rappresentate in tutti i continenti: Australia (Sydney e Melbourne), Asia orientale e sudorientale (Hong Kong, Tokyo, Singapore), Sudafrica (Johannesburg) e in tutta l'America (Montr\u00e9al, Chicago, San Francisco, Citt\u00e0 del Messico, Caracas, Bogot\u00e0, Rio de Janeiro, San Paolo, Buenos Aires).\nCon l'espansione della rete di filiali le due banche cercarono anche di progredire tecnologicamente e di migliorare la loro elaborazione di dati. Se all'inizio degli anni Sessanta sia l'Unione di Banche Svizzere che la SBS erano puramente banche commerciali prive di ipoteche, conti di risparmio e conti stipendio, entro la fine del decennio entrambe riuscirono ad avviare le attivit\u00e0 di private e retail banking. Nel 1967, l'Unione di Banche Svizzere fu la prima banca nell'Europa continentale ad installare un ATM (bancomat esterno) presso la sua sede di Zurigo. Inizi\u00f2 inoltre ad offrire i primi conti di risparmio, seguiti due anni dopo dai conti correnti e dalla carta di conto.\nVerso la fine degli anni Ottanta e l'inizio degli anni Novanta il settore finanziario svizzero inizi\u00f2 per\u00f2 a trovarsi sotto pressione. Oltre alla bolla immobiliare degli anni Ottanta, l'esplosione della crisi delle ipoteche negli anni Novanta port\u00f2 le banche svizzere a subire forti perdite di capitale. Ci\u00f2 port\u00f2 a un rapido consolidamento del settore finanziario, tanto che il numero di grandi banche svizzere si ridusse da cinque a tre. Con l'acquisizione della Banca Leu nel 1990 e della Banca Popolare Svizzera nel 1993, Credit Suisse si guadagn\u00f2 la prima posizione tra le tre banche che dominavano il mercato interno svizzero.\nFusione di Societ\u00e0 di Banche Svizzere e Unione di Banche Svizzere.\nEntro la met\u00e0 degli anni Novanta ci furono dei cambiamenti: sia la SBS che l'Unione di Banche Svizzere cercarono opportunit\u00e0 di crescita al di fuori del mercato nazionale, convertendosi in istituti finanziari globali. Per raggiungere i loro obiettivi strategici, l'8 dicembre 1997, le due banche, che in quel periodo occupavano rispettivamente la terza e la seconda posizione tra le grandi banche svizzere, annunciarono la loro fusione. Le due grandi banche svizzere hanno cos\u00ec seguito una tendenza: nel corso degli anni Novanta le fusioni hanno ridotto di quasi la met\u00e0 il numero delle banche svizzere. La nuova societ\u00e0 mirava a creare buoni profitti per gli azionisti e a guadagnarsi una posizione tra i leader mondiali nei suoi quattro segmenti di attivit\u00e0 internazionali: investment banking, gestione patrimoniale istituzionale, private banking e private equity, mentre in Svizzera puntava a gestire i settori di retail e corporate banking (ora denominato Personal &amp; Corporate Banking).\nIl 29 giugno 1998 la fusione tra l'Unione di Banche Svizzere e la Societ\u00e0 di Banche Svizzere fu completata legalmente e venne dunque costituita la UBS SA, Zurigo e Basilea. Un'integrazione di tali proporzioni non era mai stata intrapresa da nessuna delle due banche e la fusione, a causa del numero di collaboratori interessati, della gamma di attivit\u00e0 e delle proporzioni dei bilanci, fu piuttosto complessa. Durante queste delicate operazioni, l'UBS fu inoltre colpita dall'implosione dell'hedge fund in cui l'Unione di Banche Svizzere aveva investito: il Long Term Capital Management (LTCM). Il 23 settembre 1998, UBS dovette dichiarare una perdita di CHF 793 milioni, che si sommava ai $ 300 milioni USA versati nell'ambito di un salvataggio coordinato dalla Federal Reserve. Il caso LTCM ebbe ripercussioni negative sull'immagine e sulla fiducia della banca, ancor pi\u00f9 che sulle sue finanze. Sommato ai costi di integrazione e ad altri problemi, il primo anno di attivit\u00e0 della societ\u00e0 si concluse con un bilancio alquanto deludente.\nAlla fine del 1999 la situazione inizi\u00f2 a migliorare e gi\u00e0 nel 2000 UBS registr\u00f2 una prima serie di risultati finanziari solidi. UBS cominci\u00f2 a quotare le sue azioni nominative globali sul New York Stock Exchange e fu il primo istituto bancario non americano ad essere incluso nel listino della borsa di New York. Questo favor\u00ec la successiva acquisizione dell'intermediario statunitense Paine Webber. Questa acquisizione costitu\u00ec un passo molto importante per UBS, che stabil\u00ec cos\u00ec la sua presenza negli Stati Uniti d'America, il maggiore mercato finanziario mondiale.\nIl diagramma di seguito propone una lista delle acquisizioni e delle fusioni effettuate da Paine Webber, societ\u00e0 statunitense di intermediazione su cui \u00e8 stata creata l'odierna UBS Wealth Management Americas.\nLa crisi del Long-Term Capital Management (1994-2000).\nIl Long-Term Capital Management (LTCM) \u00e8 stato costituito nel 1994 da John Meriwether. Era una strategia d'investimento che prevedeva l'arbitraggio su titoli a reddito fisso, l'arbitraggio statistico, la strategia di pairs trading e la leva finanziaria. Meriwether era riuscito ad attrarre personalit\u00e0 importanti a livello mondiale e grandi investitori istituzionali come UBS. Nei primi due anni, la LTCM gener\u00f2 dei buoni profitti e attir\u00f2 cos\u00ec ulteriori partners, ma dal 1998 in avanti iniziarono a presentarsi grossi problemi. La crisi asiatica ebbe un influsso negativo sulla Russia, che svalut\u00f2 la sua moneta, il rublo, che a sua volta provoc\u00f2 la crisi dei mercati finanziari e anche una forte crisi del LTCM. Per evitare il fallimento del fondo, portare a fallire anche i creditori e quindi provocare un'implosione dei mercati finanziari mondiali, si opt\u00f2 per un salvataggio interno.\nNuova criptovaluta (2016-).\nGi\u00e0 nell'agosto del 2016 sui giornali \u00e8 apparsa la notizia dello sviluppo da parte di UBS, Deutsche Bank, Banco Santander, BNY Mellon e ICAP di una nuova moneta virtuale, chiamata USC. La nuova cyber-moneta user\u00e0 la tecnologia blockchain usata anche per i bitcoin che verr\u00e0 sviluppata dall'azienda informatica Clearmatics. Questa nuova criptovaluta dovrebbe ridurre i tempi e i costi necessari per le transazioni bancarie, costi che si aggirano intorno agli $ 80 miliardi all'anno.\nSettori.\nUBS \u00e8 una societ\u00e0 per azioni e i suoi titoli sono quotati nella SIX Swiss Exchange e nella Borsa di New York (NYSE). Nel 2019, il totale degli attivi gestiti ammontava a CHF 3.381 miliardi, con una capitalizzazione in borsa di CHF 45.661 miliardi e con CHF 54.533 miliardi di fondi propri.\nLa struttura operativa del Gruppo \u00e8 costituita dal Corporate Center e da quattro divisioni:\nGlobal Wealth Management.\nIl \"Wealth Management\" offre servizi di consulenza e di investimento ad una clientela internazionale facoltosa. A fine 2016, tale divisione aveva investito un patrimonio complessivo di CHF 977 miliardi, che per il 41% apparteneva a clienti europei, per il 28% a clienti mediorientali o africani, per il 28% a clienti della regione Asia-Pacifico, per il 22% a clienti svizzeri e il restante 9% riguardava clienti dell'America.\nI prodotti e le soluzioni offerte da questa divisione spaziano dagli investimenti, alle ipoteche, all'apertura di conti e carte di credito, alla pianificazione e all'ottimizzazione della previdenza.\nCon uffici in 45 paesi e 5 continenti, Svizzera compresa, la divisione di Global Wealth Management assicura la diversificazione geografica del portafoglio della sua clientela. Questo grazie anche alla divisione di \"Wealth Management Americas\" che, situata in America, offre servizi di gestione patrimoniale quali consulenza, servizi bancari, prodotti e servizi specifici per la clientela high net worth e ultra high net worth. Questa unit\u00e0 si occupa delle attivit\u00e0 nazionali ed internazionali negli Stati Uniti e di quelle nazionali in Canada. Il patrimonio totale investito dalla divisione Wealth Management Americas a fine 2016 ammontava a $1.111 miliardi.\nLa divisione UBS Wealth Management \u00e8 presente da 20 anni anche in Italia con 12 filiali situate nelle principali citt\u00e0: Roma, Milano, Firenze, Napoli, Varese, Bologna, Padova, Brescia, Modena, Salerno, Torino, Treviso e con UBS Fiduciaria che si occupa del settore fiduciario italiano. Queste filiali offrono servizi e soluzioni di gestione patrimoniale, quali: soluzioni di finanziamento, polizze assicurative, consulenza e servizi di investimento. Nel 2017, UBS ha ricevuto il premio Euromoney di Miglior banca privata in Italia e nel mondo.\nA livello internazionale, i maggiori competitori di UBS Wealth Management sono: BNP Paribas, JPMorgan Chase e Julius B\u00e4r, a cui si aggiungono Deutsche Bank, RBS e UniCredit, che nel mercato europeo si affermano come i maggiori competitori di UBS. Nella regione Asia-Pacifico la banca svizzera compete anche con Citigroup, Credit Suisse e HSBC. La divisione di Wealth Management Americas compete invece con societ\u00e0 di brokeraggio, banche private locali e internazionali, broker locali e altre societ\u00e0 di servizi finanziari come Bank of America, Morgan Stanley e Wells Fargo che offrono servizi di gestione patrimoniale a clienti statunitensi e canadesi, ma anche a non residenti che necessitano di tali servizi all'interno degli Stati Uniti.\nPersonal &amp; Corporate Banking.\nIl \"Personal &amp; Corporate Banking\" offre prodotti e servizi finanziari ad una clientela retail, aziendale e istituzionale. Questa divisione \u00e8 presente solamente in Svizzera ed oltre a fungere da sostegno per le altre unit\u00e0 della banca ha come obiettivo l'assistenza dei clienti retail. Il \"Personal &amp; Corporate Banking\" gestisce anche una parte dell'infrastruttura svizzera di UBS e della piattaforma di prodotti bancari svizzera.\nI prodotti offerti da questa divisione UBS spaziano dai conti in contanti, ai pagamenti, alle soluzioni di risparmio e di previdenza, ai prodotti per i fondi d'investimento, ai mutui residenziali e ai servizi di consulenza. UBS mantiene una posizione di leadership nel mercato dei crediti al dettaglio e alle imprese in Svizzera: serve infatti una cassa pensioni su tre, oltre l'85% delle 1'000 maggiori societ\u00e0 svizzere e l'85% delle banche residenti sul territorio nazionale.\nA livello di clientela retail, i maggiori competitori di UBS sono: Credit Suisse, PostFinance e Raiffeisen, a cui si aggiungono altre banche cantonali e locali svizzere, come la Banca Migros. Credit Suisse, insieme ad altre banche cantonali e straniere attive in Svizzera, si afferma come il maggiore competitore anche a livello di clientela aziendale e istituzionale.\nAsset Management.\n\"UBS Asset Management\" \u00e8 il pi\u00f9 grande gestore di fondi d'investimento della Svizzera ed uno tra i pi\u00f9 grandi gestori di patrimonio immobiliare di investimento nel mondo. Presente in 22 nazioni, le sue sedi principali si trovano a: Chicago, Francoforte, Hartford, Hong Kong, Londra, New York, Singapore, Sydney, Tokyo e Zurigo. Con pi\u00f9 di 3.600 impiegati e 920 professionisti negli investimenti, la divisione \"Asset Management\" serve clienti istituzionali, intermediari wholesale e clienti di \"Wealth Management\", offrendo inoltre, grazie all'unit\u00e0 Fund Services, servizi di gestione di fondi di UBS e di terzi. Gli attivi investiti ammontano a CHF 697 miliardi.\nDa 15 anni, UBS \"Asset Management\" \u00e8 presente anche in Italia e si dedica agli investitori istituzionali e agli investitori privati offrendo soluzioni di investimento in diverse categorie, tra cui: obbligazioni, copertura dal rischio di cambio, metalli preziosi, immobili e materie prime.\nTra i maggiori competitori di UBS Asset Management, a livello mondiale figurano: AllianceBernstein Investments, Amundi, BlackRock, Deutsche Bank Asset Management, Goldman Sachs Asset Management, Invesco, JPMorgan Chase Asset Management, Morgan Stanley Investment Management e Schroders.\nIl 20 febbraio 2017, UBS Group AG e la Northern Trust Corporation, un'azienda americana attiva a livello internazionale nel settore dei servizi finanziari, hanno annunciato la stipulazione di un accordo per l'acquisizione da parte dell'azienda finanziaria americana dell'amministrazione dei fondi offerti da UBS \"Asset Management\" a Lussemburgo e in Svizzera. Tale acquisizione faciliter\u00e0 l'espansione della Northern Trust Corporation in queste due nazioni, facendola diventare il maggior amministratore di fondi nei mercati locali e tra i 10 leader mondiali nel settore. Al termine della transazione, previsto per la seconda met\u00e0 del 2017, si calcola infatti che l'azienda americana amministrer\u00e0 un totale di CHF 420 miliardi di fondi. Dopo la chiusura della transazione, UBS Asset Management continuer\u00e0 ad offrire ai suoi clienti i servizi proposti finora. Ulrich K\u00f6rner, presidente della suddetta divisione, afferma come la continua trasformazione della piattaforma \u00e8 dovuta a una maggiore efficienza, efficacia e dislocazione geografica dei servizi offerti dalla banca.\nInvestment Bank.\nL\"'Investment Bank\" offre servizi di consulenza, gestione del rischio, soluzioni finanziarie, servizi di esecuzione ed accesso ai mercati dei capitali internazionali ad aziende, istituzioni e clienti della divisione \"Wealth Management\". Fornisce inoltre l'accesso ad azioni, cambi, metalli preziosi ed attivit\u00e0 su tassi d'interesse e di credito. Questa unit\u00e0 partecipa alle attivit\u00e0 di flusso sui mercati di capitale, compresi la vendita, la negoziazione e l'attivit\u00e0 di market maker per diversi titoli.\nA fine dicembre 2018 il personale impiegato presso UBS Investment Bank ammontava a 5.205 unit\u00e0, presenti in 33 Paesi (con sedi principali a Chicago, Francoforte, Hong Kong, Londra, New York, Shanghai, Singapore, Tokyo e Zurigo). Anche in Italia, UBS \"Investment Bank\" offre servizi e soluzioni ad aziende ed istituzioni ed \u00e8 presente nelle principali citt\u00e0: Roma, Milano, Firenze, Napoli, Varese, Bologna, Padova, Brescia, Modena, Salerno, Torino e Treviso. Tra i suoi competitori principali figurano le maggiori banche di investimento del mondo, come: Bank of America, Barclays, Citigroup, Credit Suisse, Deutsche Bank, Goldman Sachs, JPMorgan Chase e Morgan Stanley.\nCorporate Center.\nIl \"Corporate Center\" comprende tre unit\u00e0: \nGoverno d'impresa.\nDirezione del Gruppo.\nLa Direzione (Group Executive Board) del gruppo \u00e8 l'organo esecutivo di UBS. Sergio P. Ermotti, successore di Oswald Gruebel, \u00e8 il suo amministratore delegato.\nConsiglio di amministrazione.\nIl Consiglio di amministrazione (Board of Directors) \u00e8 il pi\u00f9 alto corpo aziendale ed \u00e8 responsabile delle direttive strategiche e di management del gruppo, della nomina e della supervisione della direzione esecutiva. Axel A. Weber ne \u00e8 il presidente.\nAzionisti.\nI pi\u00f9 grandi possessori di azioni della UBS Group AG al 31 marzo 2017 sono:\nResponsabilit\u00e0 sociale di impresa.\nNel gennaio 2010, la banca ha pubblicato il codice di condotta e di etica professionale di UBS. Questo codice definisce i principi e le prassi a cui tutti i collaboratori dell'azienda devono attenersi per garantire un comportamento aziendale responsabile e appropriato. Tale codice affronta diverse questioni, quali: il crimine finanziario, la concorrenza leale, la confidenzialit\u00e0, la salute e la sicurezza dei suoi collaboratori e delinea anche i principi sul rispetto dei diritti umani e per la tutela dell'ambiente. Infine, vengono enumerate le sanzioni che potrebbero essere applicate qualora uno o pi\u00f9 collaboratori violino il codice. Queste includono semplici avvertimenti, retrocessioni o il licenziamento. Secondo Kaspar Villiger, ex presidente del consiglio d'amministrazione, e Oswald J. Gr\u00fcbel, ex amministratore delegato del gruppo, il codice rappresenta \"parte integrante del cambiamento nel modo in cui UBS opera.\"\nNel 2011, UBS ha ampliato il suo database includendo dati su questioni ambientali e sociali fornite da RepRisk, una societ\u00e0 di ricerca specializzata nei rischi ambientali, sociali e di governance (ESG), in modo da ridurre i rischi ambientali e sociali che potrebbero avere un impatto sulla reputazione della banca o sulla sua performance finanziaria, ma allo stesso tempo per facilitare la standardizzazione a livello globale e l'attuazione sistematica dei processi di due diligence della banca. I dati di RepRisk vengono usati nel processo di on-boarding per valutare nuovi potenziali clienti e partner commerciali. Vengono inoltre utilizzati per la revisione periodica di clienti e per valutare i rischi legati a transazioni di investment banking.\nControversie.\nBeni dell'Olocausto (1930-1998).\nNel gennaio del 1997, Michel Christopher \"Christoph\" Meili, guardia notturna della Unione di Banche Svizzere a Zurigo, scopr\u00ec che i dirigenti della banca stavano distruggendo documenti riguardanti dei cosiddetti beni orfani, la cui distruzione \u00e8 illegale, secondo la legislazione elvetica. Si riteneva che tali beni fossero i bilanci di clienti ebrei deceduti, i cui eredi erano sconosciuti, cos\u00ec come libri della \"Reichsbank\" tedesca. I libri elencavano propriet\u00e0 immobiliari berlinesi sequestrate dai nazisti, spostate in conti svizzeri e spacciate per propriet\u00e0 di UBS. Meili rigir\u00f2 diversi dati ad un'organizzazione ebraica locale, che li port\u00f2 alla polizia e alla stampa che resero subito nota la distruzione di suddetti documenti. Le autorit\u00e0 di Zurigo aprirono un'indagine contro Meili per violazione delle leggi svizzere sul segreto bancario. \nDopo che Meili e la sua famiglia denunciarono diverse minacce di morte, fuggirono negli Stati Uniti, dove venne concesso loro l'asilo politico. A fronte di una causa di $2.56 miliardi ai danni di UBS e di altre banche svizzere da parte delle vittime ebraiche dell'Olocausto, nell'agosto del 1998 venne raggiunto un accordo di $1.25 miliardi di risarcimento con tali banche..\nViolazione degli embarghi statunitensi (2003-2004).\nIl 10 maggio 2004 UBS venne multata per $100 milioni dalla Federal Reserve americana per aver trasferito illegalmente fondi da un conto Federal Reserve aperto da UBS verso conti in Iran, Cuba e altre nazioni sotto embargo statunitense..\nEvasione fiscale (2004- ).\nUSA.\nIl 2008 \u00e8 stato un anno nero per UBS. Le perdite registrate dalla banca svizzera ammontavano a CHF19.7 miliardi, con un deflusso di capitali di CHF226 miliardi e la soppressione di altri 2'000 impieghi. Le perdite finanziarie non sono state per\u00f2 le sole a mettere in ginocchio UBS che, da un momento all'altro, perse di credibilit\u00e0 e di fiducia. Nel 2008 infatti, l'FBI, sulla base delle rivelazioni di Bradley Birkenfeld, ex dipendente di UBS, avvi\u00f2 un'indagine ai danni della banca per evasione fiscale. La banca venne accusata di aver aiutato clienti statunitensi ad evadere il fisco attraverso conti offshore. In risposta alle indagini, UBS annunci\u00f2 la sospensione dal luglio 2008 dei servizi di banca privata internazionale per clienti americani. Il 18 febbraio del 2009, la banca pag\u00f2 una multa di $780 milioni (circa CHF690 milioni). Il giorno seguente, il 19 febbraio 2009, il governo degli Stati Uniti fece causa a UBS affinch\u00e9 svelasse i nomi di tutti i 52'000 clienti americani, accusando la banca di aver aiutato i suoi clienti ad evadere le tasse ai danni dell'agenzia delle entrate statunitense. Il 12 agosto 2009 UBS annunci\u00f2 di aver raggiunto un accordo con il governo degli Stati Uniti, ma fu solo nel giugno 2010 che i legislatori svizzeri approvarono la sospensione del segreto bancario per i clienti americani sospettati di evasione fiscale. Ad oggi sono oltre 4'450 i clienti americani sospettati di aver frodato il fisco statunitense.\nFrancia.\nNel 2013 UBS venne indagata in Francia per aver favorito l'evasione fiscale di alcuni clienti in seguito alla pubblicazione del libro \"Ces 600 milliards qui manquent \u00e0 la France - Enqu\u00eate au coeur de l'\u00e9vasion fiscale\" (\"Quei 600 miliardi che mancano alla Francia - Inchiesta nel cuore dell'evasione fiscale\"), che stimava la somma evasa dai cittadini francesi attraverso conti \"offshore\" controllati dalla banca elvetica. Alla fine del 2014, UBS dovette versare una cauzione di \u20ac1.1 miliardi.\nNel mese di giugno 2016, la Francia ha chiesto un processo per frode nei confronti del colosso svizzero, sospettato di aver incitato facoltosi clienti francesi ad evadere il fisco nel loro Paese tra il 2004 e il 2012. Le due societ\u00e0 sotto inchiesta sono UBS Group AG e UBS France. Il 27 giugno 2016, il ministero pubblico ha chiesto il rinvio a giudizio della banca elvetica per riciclaggio con l'aggravante di frode fiscale. \"Le Monde\" comunica che, in caso di condanna, UBS potrebbe dover versare un'ammenda di \u20ac5 miliardi, equivalenti alla met\u00e0 della somma evasa al fisco.\nNel mese di luglio 2016, a seguito della richiesta delle autorit\u00e0 fiscali di Parigi, l'Amministrazione federale delle contribuzioni ha inoltre chiesto ad UBS di consegnare tutte le informazioni riguardanti i conti di clienti ed ex clienti domiciliati in Francia, dati che appartengono agli anni 2006 e 2008.\nNel febbraio 2019 un tribunale di Parigi ha inflitto a Ubs una multa record da 3,7 miliardi di euro per l'accusa di \"riciclaggio aggravato dalla frode fiscale\". Si tratta della sanzione pi\u00f9 alta comminata in Francia in un caso di evasione fiscale. La Corte ha inoltre riconosciuto allo Stato francese, che si era costituito parte civile, 800 milioni di danni. I legali di Ubs hanno annunciato ricorso.\nGermania.\nUBS Deutschland SA fin\u00ec sotto inchiesta a Mannheim quando, attraverso un'indagine fiscale, si scoprirono dei trasferimenti sospetti di fondi dalla Germania alla Svizzera tra il 2004 e il 2012, presumibilmente facilitati dalla filiale di UBS Deutschland a Francoforte. Oltre 100.000 archivi vennero sequestrati nel maggio 2012. La banca, che dichiar\u00f2 di voler cooperare con gli investigatori, pag\u00f2 nel luglio 2014 una multa di circa $400 milioni per tali accuse.\nBelgio.\nNel giugno 2014, Marcel Br\u00fchwiler, direttore di UBS Belgium, venne arrestato con l'accusa di frode per aver attivamente proposto a ricchi clienti belgi la possibilit\u00e0 di trasferire fondi su conti segreti in Svizzera per eludere le tasse. \nItalia.\nNel novembre 2009 tre dirigenti italiani di UBS e la persona giuridica Ubs Limited sono stati rinviati a giudizio nel Comune di Milano in seguito ad un'inchiesta sui derivati. L'accusa \u00e8 di truffa aggravata. Il piano era stato orchestrato dall'ex operatore di UBS Thomas Hayes, che venne incriminato dall'accusa americana assieme allo svizzero Roger Darin.\nProcessi di discriminazione (2001-2005).\nNell'aprile del 2005 la filiale di UBS a Warburg perse un processo per discriminazione e mobbing a sfondo sessuale vinto dalla controparte, la signora Zubulake. La querelante convinse la giuria del fatto che il suo superiore l'aveva derisa di fronte ai colleghi per il suo aspetto fisico. La prova della distruzione di documenti elettronici compromettenti per UBS \u00e8 stata portata dall'accusa e si \u00e8 rivelata determinante per l'esito del processo. UBS \u00e8 stata condannata a pagare $9.1 milioni per danno e interessi e $20.2 milioni di multa. Questo caso ha fatto scuola nel settore delle risorse umane e dell'archiviazione informatica per l'impossibilit\u00e0 da parte di UBS di presentare gli originali dei documenti forniti dalla difesa.\nVendita di armi e riciclaggio di denaro (2003-2011).\nNel 2008 la Reserve Bank of India decise di sospendere il rilascio della licenza concessa ad UBS per operare sul mercato indiano a causa della mancata collaborazione della banca svizzera con la Banca centrale, che aveva richiesto delucidazioni sull'imprenditore indiano Hasan Ali Khan e sul mercante d'armi saudita Adnan Khashoggi.\nSecondo gli investigatori indiani ci sarebbero state delle operazioni di riciclaggio di denaro tra Adnan Khashoggi, residente nel Principato di Monaco, e il ricco allevatore di cavalli indiano. I passaggi di denaro avrebbero visto coinvolti gli Stati Uniti, l'India, le Isole Vergini britanniche e la Svizzera.\nLa giustizia indiana tiene d'occhio Khashoggi da quando era stato accusato di avere venduto armi alle Tigri Tamil, anche dette Tigri per la liberazione della patria Tamil, il gruppo di guerriglieri dello Sri Lanka considerato responsabile dell'assassinio di Rajiv Gandhi, ex primo ministro indiano.\nCrollo della borsa indiana (2004-2009).\nIl 9 settembre 2005 UBS ha vinto in India un processo d'appello che la opponeva al Securities and Exchange Board of India (SEBI). Il SEBI sosteneva che UBS fosse implicata nel \"luned\u00ec nero\" del 2004, ossia nella caduta dei mercati che segu\u00ec alla sconfitta del governo alle elezioni legislative indiane. La decisione del SEBI del 17 maggio 2005 aveva imposto ad UBS di cessare l'emissione di derivati \"offshore\" su azioni contro posizioni detenute in titoli indiani dall'istituto. Questa imposizione \u00e8 per\u00f2 stata ritirata dopo la sentenza d'appello.\nScandalo Libor (2005-2012).\nNel dicembre 2012 UBS accett\u00f2 di pagare $1.5 miliardi per chiudere il caso sollevato dalla Commodity Futures Trading Commission che accus\u00f2 UBS di aver partecipato ad una cospirazione per manipolare, attraverso la sua filiale nipponica, i tassi di riferimento LIBOR usati per i prestiti in modo da generare profitti sulle transazioni. Il piano, orchestrato dall'ex operatore di UBS Thomas Hayes e dallo svizzero Roger Darin, poi incriminati dall'accusa americana, prevedeva il coinvolgimento di diverse banche, broker e operatori finanziari e and\u00f2 avanti per sei anni prima di essere interrotto.\nUBS venne multata dagli enti regolatori finanziari in Svizzera e nel Regno Unito, oltre che dalla FINRA. La multa comminata negli Stati Uniti contribu\u00ec alla perdita di $2.7 miliardi nell'ultimo trimestre del 2012. UBS pag\u00f2 inoltre alla Financial Conduct Authority una multa di \u00a3160 milioni, la pi\u00f9 alta comminata dall'ente britannico per lo scandalo LIBOR.\nLa banca ammise infine l'illecito. Il dirigente di UBS Sergio Ermotti dichiar\u00f2 che il colosso elvetico si assumeva la responsabilit\u00e0 di quanto accaduto e che tutti i collaboratori collegati allo scandalo avevano lasciato l'azienda. A seguito del patteggiamento con il Dipartimento di Giustizia americano, UBS venne sollevata dalle accuse criminali, ad eccezione della societ\u00e0 sussidiaria UBS Securities Japan, che si dichiar\u00f2 colpevole di frode.\nScandalo Lehmann Brothers (2007-2013).\nNel 2011, UBS \u00e8 stata multata per $2.5 milioni dalla Financial Industry Regulatory Authority (FINRA) per la vendita di prodotti strutturati della Lehman Brothers Holdings Inc. La FINRA sosteneva che la descrizione delle condizioni finanziarie della societ\u00e0 statunitense presentate da UBS fossero ingannevoli. Le accuse rivolte alla banca furono di omissione di informazioni e di affermazioni ingannevoli nei confronti dei propri investitori. Tra marzo 2007 e settembre 2008 UBS sottoscrisse e immise sul mercato $900 milioni equivalenti al 100% di Principal-Protection Notes. La Lehman Brothers fall\u00ec il 15 settembre 2008. UBS accett\u00f2 di pagare $8.25 milioni di risarcimento e interessi agli investitori americani. Nell'agosto 2013 UBS chiuse la causa collettiva avviata dagli investitori stessi con il pagamento di $120 milioni.\nScandalo broker londinese (2008-2012).\nIl 15 settembre 2011 UBS ha registrato una perdita di $2.3 miliardi a causa di Kweku Adoboli, un dipendente ghanese di 31 anni che lavorava nella divisione di UBS Global Synthetic Equities Trading a Londra. Adoboli effettu\u00f2 un'operazione non autorizzata nel settore della banca d'investimento, riuscendo a eludere il sistema di sorveglianza di UBS e causando perdite notevoli su transazioni che vengono eseguite giornalmente sul mercato dei cambi per un valore complessivo di circa CHF4.000 miliardi. Adoboli \u00e8 stato subito arrestato perch\u00e9 sospettato di truffa. Nei suoi confronti \u00e8 stata aperta un'inchiesta conclusasi il 20 novembre 2012 con l'accusa di frode per il broker londinese. Adoboli \u00e8 stato condannato a sette anni di reclusione dal tribunale londinese di Southwark.\nDopo l'accaduto, UBS ha tranquillizzato i suoi clienti indicando in un comunicato che il caso non intaccava alcuna posizione dei clienti. L'allora CEO Oswald Gr\u00fcbel ha anche tranquillizzato i suoi 65.000 dipendenti precisando in una email che la solidit\u00e0 della banca non veniva messa in discussione.\nSecondo il colosso svizzero, chi ha causato tale perdita l'ha fatto con \"una notevole energia criminale\". Infatti, il titolo UBS nella borsa svizzera perse il 10,8% in chiusura di seduta. Il 24 settembre 2011, Oswald Gr\u00fcbel annunci\u00f2 le sue dimissioni. L'allora presidente di UBS, Kaspar Villiger, afferm\u00f2 in un comunicato che il Consiglio di amministrazione si rammaricava della decisione presa da Gr\u00fcbel, che aveva considerato suo dovere prendersi la responsabilit\u00e0 delle recenti operazioni di trading non autorizzate. Il ticinese Sergio Ermotti, che era stato nominato responsabile dell'area Europa, Medio Oriente e Africa proprio da Gr\u00fcbel, venne immediatamente designato CEO ad interim. Il 5 ottobre 2011 anche Francois Gouws e Yassine Bokhara, co-direttori di UBS Global Equity franchise, si dimisero. UBS vide cos\u00ec svanire i suoi sforzi proprio quando era riuscita a tornare in zona utili dopo la crisi finanziaria che nel 2008 spinse il governo svizzero ad intervenire.\nManipolazioni dei tassi di cambio (1991-2015).\nUBS \u00e8 tra le grandi banche mondiali implicate nello scandalo delle manipolazioni dei tassi di cambio. Le autorit\u00e0 degli Stati Uniti hanno raggiunto un accordo con UBS, che il 20 maggio 2015 ha annunciato che dovr\u00e0 pagare una multa di $ 508 milioni agli USA, di cui $342 milioni per chiudere la vicenda dei tassi di cambio e CHF $166 milioni per chiudere definitivamente la vicenda relativa al tasso interbancario Libor.\nTra le grandi banche implicate in questo scandalo figurano anche JPMorgan Chase, Citigroup, RBS e Barclays. UBS sembra per\u00f2 essere la prima tra queste ad aver raggiunto un accordo con le autorit\u00e0 statunitensi.\nPorto Rico: fondi obbligazionari (2008-2016).\nNel 2008 UBS ha convinto molti dei suoi clienti portoricani a investire i propri risparmi pensionistici in fondi obbligazionari comunali chiusi e ad alto rischio in un'economia locale in declino ormai da anni e un governo in debito. Tra marzo 2011 e ottobre 2013 il valore iniziale dei fondi si \u00e8 abbassato del 75%, facendo registrare ingenti perdite agli investitori, per la maggior parte anziani che avevano investito gran parte dei propri risparmi nei cosiddetti Puerto Rico Closed-End Funds (PRCEF). Con l'aiuto della FINRA (Financial Industry Regulatory Authority) i clienti della banca elvetica hanno richiesto un risarcimento di $900 milioni. Nel 2014 UBS si \u00e8 vista costretta a versare una somma di $5,2 milioni in Porto Rico per le perdite subite dalla propria clientela.\nPanama Papers (2016- ).\n\"Panama Papers\" \u00e8 il nome dato allo scandalo che vede coinvolte diverse banche mondiali, tra cui UBS, Credit Suisse, Barclays, HSBC e Deutsche Bank. Nell'inchiesta, le banche svizzere UBS, Credit Suisse e la filiale elvetica di HSBC risultano essere pi\u00f9 volte citate come societ\u00e0 offshore, ossia come societ\u00e0 registrate all'estero ma con attivit\u00e0 in patria. L'indagine giornalistica coordinata in Svizzera dai domenicali \"Matin Dimanche\" e \"SonntagsZeitung\"/\"Tages-Anzeiger\" informa sull'esistenza di 579 societ\u00e0 schermo create da UBS e 918 create da Credit Suisse, nonostante i due istituti bancari neghino qualsiasi tentativo di eludere il fisco.\nSponsorizzazione.\nSport.\nLa banca sponsorizza vari eventi sportivi in Svizzera. Attualmente, si occupa di:\nCultura.\nLe sponsorizzazioni culturali di UBS sono tipicamente legate alla musica classica e all'arte contemporanea, sebbene l'azienda sponsorizzi anche una serie di festival cinematografici, festival musicali e altri eventi e organizzazioni culturali. UBS ha sostenuto la Guggenheim UBS MAP Global Art Initiative in cui la Fondazione Solomon R. Guggenheim ha identificato e collaborato con artisti, curatori ed educatori dell'Asia meridionale e sudorientale, dell'America Latina, del Medio Oriente e del Nord Africa per ampliare la propria presenza nel mondo dell'arte internazionale e sfidare la visione occidentale-centrica della storia dell'arte. UBS \u00e8 stata o \u00e8 attualmente sponsor delle seguenti manifestazioni e organizzazioni culturali:"}
{"id": "616444", "revid": "14641", "url": "https://it.wikipedia.org/wiki?curid=616444", "title": "N-metilmetanammina", "text": ""}
{"id": "616448", "revid": "123526915", "url": "https://it.wikipedia.org/wiki?curid=616448", "title": "Alessandro Rak", "text": "La sua opera pi\u00f9 importante \u00e8 il film \"L'arte della felicit\u00e0\" (2013) di cui \u00e8 regista e co-sceneggiatore (insieme a Nicola Barile, a Paola Tortora e al produttore Luciano Stella). \nBiografia.\nNipote di Michele Rak, vive e lavora ai Quartieri Spagnoli di Napoli; ha studiato presso il Centro sperimentale di cinematografia.\nInsieme con Andrea Scoppetta, Alessandro Rak ha formato lo studio di animazione Rak&amp;Scop nel 2001, creando un proficuo sodalizio artistico che in pochi anni ha prodotto non solo animazioni ma anche fumetti, studi, demo e \"character designing\" per varie case di produzione. Ha realizzato il video \"Looking Death Window\" (10') vincitore del CYLECT International Price e del primo premio al 6\u00b0 International Festival of Film Schools di Citt\u00e0 del Messico (1999), il video per \"Kanzone su Londra\" dei 24 Grana (2001), il video per \"La paura\" dei Bisca (2004) e il cortometraggio \"Va\"' per il Med Video Festival di Paestum (2005). Tra i suoi fumetti: \"Ark\" per Grifo edizioni (2004); \"Zero or One\" (2005) e \"Bye bye jazz\" (2006) per Lavieri edizioni, \"A Skeleton Story\" per GG Studio edizioni (2007).\nNel 2013 Alessandro Rak ha diretto il film d'animazione \"L'arte della felicit\u00e0\", interpretato da Lucio Allocca, Leandro Amato, Silvia Baritzka, Francesca Romana Bergamo, Antonio Brachi e co-sceneggiato e prodotto da Luciano Stella per BIG SUR in collaborazione con Mad Entertainment, Rai Cinema e Cinecitt\u00e0 Luce. Il film, presentato in anteprima al pubblico di Lucca Comics &amp; Games 2013, \u00e8 risultato vincitore del \"Premio Arca Cinema Giovane\", \"Premio Fedic\" e \"Premio Miglior Opera Prima\" al Raindance Festival di Londra. Inoltre ha ricevuto il premio \"Miglior Film d'Animazione\" agli European Film Awards nel 2014. . Nel 2017 ha girato il film d'animazione \"Gatta Cenerentola\" in collaborazione con Ivan Cappiello, Marino Guarnieri e Dario Sansone."}
{"id": "616449", "revid": "14641", "url": "https://it.wikipedia.org/wiki?curid=616449", "title": "1,6-diamminoesano", "text": ""}
{"id": "616451", "revid": "123622076", "url": "https://it.wikipedia.org/wiki?curid=616451", "title": "Ecolabel europeo", "text": "LEcoetichetta europea (EU Ecolabel nella dicitura inglese), \u00e8 un marchio europeo usato per certificare (secondo il regolamento CE n. 66/2010) il ridotto impatto ambientale dei prodotti o dei servizi offerti dalle aziende che ne hanno ottenuto l'utilizzo.\n\u00c8 rappresentato da una margherita stilizzata avente le dodici stelle della bandiera dell'Unione europea come petali e, al centro, una \"E\" arrotondata.\nLa certificazione necessaria pu\u00f2 essere richiesta, su base volontaria, da qualunque impresa o azienda appartenente ai 27 Stati dell'Unione europea come pure in Norvegia, Islanda e Liechtenstein.\nL'Ecoetichetta \u00e8 uno strumento volontario comunitario che certifica i prodotti ambientalmente compatibili, consentendo al consumatore di riconoscere attraverso un marchio il rispetto dell'ambiente da parte del prodotto (o servizio) in tutto il suo ciclo di vita, che pu\u00f2 cos\u00ec differenziarsi dai concorrenti presenti sul mercato, mantenendo elevati standard prestazionali ambientali. L\"Ecolabel\" non si applica a prodotti farmaceutici (settore per il quale \u00e8 in corso di studio un'estensione del marchio).\nIl rispetto dell'ambiente deve essere certificato attraverso una serie di criteri definiti per ogni categoria di prodotto, valutati sulla base di un'analisi della vita dei prodotti, sui costi di smaltimento, sugli imballi e sui consumi, secondo procedure normate nella ISO 14040. Queste procedure prevedono la determinazione da parte del produttore del grado di approfondimento necessario per l'analisi, la garanzia della qualit\u00e0 dei dati e della corretta interpretazione dei risultati; inoltre deve essere effettuata un'analisi dell'inventario che, per ogni fase di vita del prodotto, cataloghi tutti i flussi di materia ed energia inerenti al prodotto, in modo da definire un bilancio di materia e di energia. La stima dell'impatto deve considerare tutti i processi relativi al prodotto e deve essere fatta anche in termini di contributo al surriscaldamento, al problema dell'ozono, all'eutrofizzazione, all'acidificazione, alla tossicit\u00e0 per l'uomo e per l'ambiente.\nPer l'assegnazione del marchio \"Ecolabel\" l'azienda deve inviare domanda e documentazione al comitato preposto, il quale si avvale dell'ISPRA (Istituito superiore per la Prevenzione e la Ricerca Ambientale) per la verifica tecnica e le prove di laboratorio. I costi per l'adesione sono fissati e comprendono una quota istruttoria pi\u00f9 un canone annuale di partecipazione, proporzionale al volume di vendita. La domanda deve contenere tutti i documenti, i certificati e le schede tecniche utili a stabilire che il prodotto rispetta i criteri stabili. L'utilizzo del marchio deve sottostare a un contratto ed \u00e8 permesso per il solo prodotto richiedente, infatti \u00e8 rilasciato per il prodotto e non per l'azienda. Sono previste delle agevolazioni particolare per chi richiede l'Ecoetichetta per un prodotto di un'azienda gi\u00e0 registrata EMAS."}
{"id": "616452", "revid": "14641", "url": "https://it.wikipedia.org/wiki?curid=616452", "title": "1,6-esandiammina", "text": ""}
{"id": "616453", "revid": "14641", "url": "https://it.wikipedia.org/wiki?curid=616453", "title": "1,2-diamminobenzene", "text": ""}
{"id": "616455", "revid": "14641", "url": "https://it.wikipedia.org/wiki?curid=616455", "title": "Idrazinobenzene", "text": ""}
{"id": "616456", "revid": "14641", "url": "https://it.wikipedia.org/wiki?curid=616456", "title": "Diazano", "text": ""}
{"id": "616457", "revid": "1543377", "url": "https://it.wikipedia.org/wiki?curid=616457", "title": "Andrea Scoppetta", "text": "Biografia.\nInsieme con Alessandro Rak ha formato lo studio di animazione Rak&amp;Scop nel 2001, creando un proficuo sodalizio artistico che in pochi anni ha prodotto non solo animazioni ma anche fumetti nonch\u00e9 studi, demo e \"character designing\" per varie case di produzione. Vive e lavora ai quartieri spagnoli di Napoli.\nTra gli altri lavori significativi, il video per \"Kanzone su Londra\" dei 24 Grana (2001), il video per \"La paura\" dei Bisca (2004) e il cortometraggio \"Va\"' per il Med Video Festival di Paestum (2005).\nTra i suoi fumetti: \"Ark\" per Grifo edizioni (2004); \"Zero or One\" (2005) per Lavieri edizioni, \"A Skeleton Story\" per GG Studio edizioni (2007), i disegni per il fumetto \"Fujiko o Margot?\" per la collana Lupin III Millennium (2007).\nDal 2009 insegna nella sua citt\u00e0 Illustrazione, Fumetto e Colorazione digitale presso la Scuola Italiana di Comix."}
{"id": "616458", "revid": "1305772", "url": "https://it.wikipedia.org/wiki?curid=616458", "title": "Diammina", "text": "Con il termine diammina si pu\u00f2 indicare:"}
{"id": "616459", "revid": "14641", "url": "https://it.wikipedia.org/wiki?curid=616459", "title": "Diammide", "text": ""}
{"id": "616460", "revid": "14641", "url": "https://it.wikipedia.org/wiki?curid=616460", "title": "Idruro di azoto", "text": ""}
{"id": "616462", "revid": "339392", "url": "https://it.wikipedia.org/wiki?curid=616462", "title": "3,4-metilendiossimetanfetamina", "text": ""}
{"id": "616463", "revid": "14641", "url": "https://it.wikipedia.org/wiki?curid=616463", "title": "2,4,6-triammino-1,3,5-triazina", "text": ""}
{"id": "616466", "revid": "14641", "url": "https://it.wikipedia.org/wiki?curid=616466", "title": "Cianurammide", "text": ""}
{"id": "616467", "revid": "1718925", "url": "https://it.wikipedia.org/wiki?curid=616467", "title": "Sarah Connor (cantante)", "text": "Il nome d'arte \u00e8 derivato da Sarah Connor, personaggio della saga cinematografica \"Terminator\".\nNata in Germania da padre di origine americane e da madre di origini irlandesi, fin da piccola \u00e8 appassionata di soul, anche grazie al nonno paterno nato a New Orleans. Canta nel coro gospel della chiesa e partecipa a molti musical scolastici.\nNegli anni successivi, invi\u00f2 molti demo a varie case discografiche, sotto lo pseudonimo di \"Sarah Grey\". \nNel 2001 ottiene un contratto con la Sony Music, acquisendo definitivamente il nome d'arte Sarah Connor.\nCarriera musicale.\nSarah Connor ha fatto uscire il suo primo singolo \"Let's get back to bed - Boy!\", con la produzione e la collaborazione del rapper TQ: il brano \u00e8 entrato direttamente nei primi posti del classifiche in Germania, Austria e Svizzera, poi anche nella top 20 inglese. La cantante si \u00e8 aggiudicata il disco d'oro in Germania, in pi\u00f9 la tv musicale \"Viva\" le ha assegnato il premio \"Comet\" come miglior artista emergente. Successivamente ha pubblicato il singolo \"French kissing\", con un campionamento del brano \"No diggity\" dei Blackstreet. Prima dell'uscita del suo album di debutto \"Green eyed soul\" era uscito anche il singolo \"From Sarah with Love\", che ha permesso a Sarah Connor di vincere il triplo disco d'oro.\nNel 2002 ha pubblicato il suo secondo album dal titolo \"Unbelievable\", anticipato dal singolo \"One nite stand (of wolves and sheep)\" che vede la partecipazione di Wyclef Jean. I successivi singoli sono la ballata scritta da Diane Warren \"Skin on skin\", \"He's unbelievable\" e \"Bounce\".\nNel 2003, preceduto dal singolo \"Music is the key\", \u00e8 uscito il suo nuov album \"Key to my soul\". Successivamente \u00e8 stato pubblicato il singolo \"Just One Last Dance\" che la vede duettare con Marc Terenzi, voce della boyband Natural e suo futuro marito. Il duetto \u00e8 stato numero 1 in Germania, Austria e Svizzera.\nAgli inizi del 2004 ha inciso gli album \"Sarah Connor\" e \"Bounce\" che raccolgono i brani dei tre precedenti lavori: il primo \u00e8 stato pubblicato negli Stati Uniti, il secondo in Giappone. In piena promozione di questi album, la Connor ha scoperto di essere incinta di Marc Terenzi (sposato in febbraio) e alla fine del 2004 \u00e8 nato Tyler, il loro primo figlio.\nIl suo quarto album \u00e8 \"Naughty but nice\", di cui fanno parte i brani \"Living to Love You\" e \"From zero to hero\" che fa anche da colonna sonora al film d'animazione Robots.\nNel 2005 Sarah Connor assieme al marito ha partecipato al \"Sarah and Marc in love\", reality show sulla loro vita matrimoniale: per l'occasione Marc Terenzi, divenuto anche lui cantante solista, ha dedicato a Sarah il brano \"Love to be loved by you\".\nNel dicembre del 2005 la Connor ha pubblicato un album natalizio dal titolo \"Christmas in My Heart\".\nNel giugno del 2006 \u00e8 diventata madre per la seconda volta della piccola Summer Antonia Soraya. Nel marzo del 2007 ha pubblicato l'album \"Soulicious\" anticipato dal singolo \"The Impossible Dream (The Quest)\" cover del brano omonimo scritto da Mitch Leigh per il musical The Man of La Mancha. Nel 2007 ha inciso una cover della canzone \"Sexual Healing\" in duetto con Ne-Yo. Negli ultimi mesi del 2007 ha intrapreso il Coca Cola Christmas Tour in Germania che ha realizzato in due tappe con le sue canzoni pi\u00f9 famose. Il 21 marzo 2008 \u00e8 stato lanciato lo spot L'Or\u00e9al Studio Line's new Indestructible Volume Spray sulle tv tedesche con la cantante come protagonista. L'uscita del nuovo singolo \"Under My Skin\" ha fatto da apripista per il suo album del 2008 ed \u00e8 stato impiegato come sigla per il nuovo reality show della coppia Terenzi-Connor, cui hanno fatto seguito i video musicali di Marc e sua sorella (Marc Terenzi \"Billie Jean\" e Lulu \"Crush On You\").\nNel novembre del 2008 Sarah e Marc hanno annunciato ufficialmente la loro separazione.\nNel 2009 la Connor ha scalato le classifiche mondiali con \"Takin' back my Love\" in duetto con Enrique Iglesias, che l'ha anche scelta per il lancio del suo primo \"Greatest Hits\".\nNel 2010 ha fatto parte della giuria di X Factor e ha pubblicato l'ottavo album in studio \"Real Love\".\nVita privata.\nCon il cantante statunitense Marc Terenzi, Sarah Connor ha due figli. La Connor e Terenzi si sono sposati il 29 febbraio del 2004. Nell'estate del 2005, le stazioni televisive tedesche hanno trasmesso un soap-documentario, intitolata Sarah &amp; Marc in Love, che seguiva i due sin dalla cerimonia del matrimonio. I due si separano ufficialmente nel novembre 2008, per poi divorziare nel 2010.\nNel mese di aprile 2010 Sarah Connor ha annunciato come compagno ufficiale, il suo manager Florian Fischer (ex membro della boy band The Boyz)."}
{"id": "616468", "revid": "14641", "url": "https://it.wikipedia.org/wiki?curid=616468", "title": "P-nitroanilina", "text": ""}
{"id": "616469", "revid": "14641", "url": "https://it.wikipedia.org/wiki?curid=616469", "title": "P-nitrofenilidrazina", "text": ""}
{"id": "616470", "revid": "486946", "url": "https://it.wikipedia.org/wiki?curid=616470", "title": "Dietilendiammina", "text": ""}
{"id": "616471", "revid": "14641", "url": "https://it.wikipedia.org/wiki?curid=616471", "title": "1,4-diamminobutano", "text": ""}
{"id": "616473", "revid": "14641", "url": "https://it.wikipedia.org/wiki?curid=616473", "title": "Tetrametilenediamino", "text": ""}
{"id": "616474", "revid": "14641", "url": "https://it.wikipedia.org/wiki?curid=616474", "title": "Butano-1,4-diammino", "text": ""}
{"id": "616477", "revid": "14641", "url": "https://it.wikipedia.org/wiki?curid=616477", "title": "Solfato di idrossilammonio", "text": ""}
{"id": "616478", "revid": "14641", "url": "https://it.wikipedia.org/wiki?curid=616478", "title": "Gerontina", "text": ""}
{"id": "616479", "revid": "125483603", "url": "https://it.wikipedia.org/wiki?curid=616479", "title": "Strada statale 234 Codognese", "text": "L'ex strada statale 234 Codognese (SS 234), ora strada provinciale ex strada statale 234 Codognese (SP ex SS 234) in provincia di Pavia e in provincia di Lodi e strada provinciale cremonese ex strada statale 234 Codognese (SP CR ex SS 234) in provincia di Cremona, \u00e8 una strada provinciale italiana.\nStoria.\nLa strada statale 234 venne istituita nel 1959 con il seguente percorso: \"Innesto S.S. n. 35 a Pavia - Codogno - Innesto S.S. n. 10 a Cremona.\"\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Pavia, della Provincia di Lodi e della Provincia di Cremona per le tratte territorialmente competenti. Il tratto finale della strada, dal km 67+485 al km 70+874 (corrispondente al termine del tratto extraurbano e all'inizio del tratto urbano all'interno del comune di Cremona) \u00e8 stato declassato a strada comunale nel 2008. La progressiva chilometrica \u00e8 stata contestualmente trasferita alla nuova variante che si collega alla ex strada statale 415: allo stato attuale quindi la strada non conclude pi\u00f9 il suo percorso a Cremona, bens\u00ec nel territorio comunale di Castelverde.\nNel 2017 Regione Lombardia e ANAS hanno firmato un protocollo d'intesa per la fondazione di una societ\u00e0 partecipata con il fine di gestire di strade lombarde, ma ad oggi la ex SS 234 \u00e8 ancora in carico alle 3 Amministrazioni Provinciali\nPercorso.\nLa strada collega le citt\u00e0 di Pavia e Cremona, con un percorso che si mantiene pressoch\u00e9 parallelo al corso del Po. Serve diverse localit\u00e0 piuttosto importanti, tra cui Belgioioso in provincia di Pavia, Casalpusterlengo e Codogno in provincia di Lodi, e Pizzighettone in provincia di Cremona.\nIn tutto il suo sviluppo la sede stradale si presenta quasi ovunque ampia, con percorso prevalentemente rettilineo se si escludono un paio tratti abbastanza tortuosi. Sono due i passaggi a livello, nei punti in cui la strada incrocia la ferrovia Pavia\u2013Cremona, mentre la pi\u00f9 importante linea a doppio binario Milano\u2013Bologna \u00e8 superata da un cavalcavia. Da segnalare le connessioni tra la strada e altre importanti arterie: a Casalpusterlengo incrocia la strada statale 9 Via Emilia, mentre a Santa Cristina la ex strada statale 412 della Val Tidone; a Ospedaletto Lodigiano \u00e8 accessibile direttamente dalla strada un casello autostradale (A1).\nUna lunga variante evita l'attraversamento in sequenza dei centri urbani di Codogno, Maleo, Pizzighettone e la sua frazione Roggione, per un totale di circa 12\u00a0km. Questo tratto \u00e8 stato progettato, realizzato e aperto al traffico nell'arco di circa trent'anni, a cominciare dalla variante di Pizzighettone per terminare con la tangenziale nord di Codogno, inaugurata il 26 settembre 2014.\nNel 2007 \u00e8 stato completato e aperto al traffico il raccordo, con caratteristiche di strada extraurbana principale, con la ex strada statale 415 Paullese (localmente chiamato Peduncolo a causa della sua breve lunghezza) in territorio comunale di Sesto ed Uniti e Castelverde."}
{"id": "616480", "revid": "14641", "url": "https://it.wikipedia.org/wiki?curid=616480", "title": "Musculammina", "text": ""}
{"id": "616481", "revid": "14641", "url": "https://it.wikipedia.org/wiki?curid=616481", "title": "Neuridina", "text": ""}
{"id": "616482", "revid": "120313485", "url": "https://it.wikipedia.org/wiki?curid=616482", "title": "Aberrazione cromosomica", "text": "Si definisce aberrazione cromosomica o mutazione cromosomica, un'alterazione della struttura o del numero dei cromosomi.\nQueste alterazioni normalmente sono una conseguenza di un errore durante la divisione cellulare, pi\u00f9 facilmente durante il crossing over, che consistono nella perdita, acquisizione o riarrangiamento di una o pi\u00f9 parti di uno o pi\u00f9 cromosomi.\nAnomalie cromosomiche.\nIn tutti i casi sopra descritti l'anomalia si verifica a partire da una o pi\u00f9 rotture e successive risaldature nei cromosomi; se le fratture avvengono all'interno di un gene e ne determinano, al termine del processo, l'alterazione della sequenza, oltre alle altre conseguenze si avr\u00e0 anche l'inattivazione del gene."}
{"id": "616484", "revid": "14641", "url": "https://it.wikipedia.org/wiki?curid=616484", "title": "Acido 2-amminoetanosulfonico", "text": ""}
{"id": "616486", "revid": "767487", "url": "https://it.wikipedia.org/wiki?curid=616486", "title": "Carla Castellani (politica)", "text": "Biografia.\nLaureata in Medicina e Chirurgia, ha svolto la sua professione di corresponsabile del Servizio di Anestesia e Rianimazione dell'Ospedale Civile \"Giuseppe Mazzini\" di Teramo.\n\u00c8 sposata con Leo ed ha tre figli: Federica, Francesca ed Alessandro.\nAttivit\u00e0 politica.\n\u00c8 stata eletta alla Camera dei deputati, per il quarto mandato parlamentare consecutivo, nella Circoscrizione XVII (Abruzzo), per la lista del Popolo della Libert\u00e0 (in precedenza, per Alleanza Nazionale). \u00c8 stata proclamata eletta il 23 aprile 2008.\nIscritta al gruppo parlamentare del Popolo della Libert\u00e0 ed \u00e8 componente della XII Commissione permanente (Affari sociali).\nNel 1996 \u00e8 eletta al Senato della Repubblica.\nNel 2001 \u00e8 stata eletta alla Camera dei deputati.\nNel 2006 \u00e8 stata confermata alla Camera dei deputati.\nNel 2008 \u00e8 stata nuovamente confermata alla Camera dei deputati.\nIncarichi in Parlamento e altri incarichi.\n\u00c8 stata docente presso la Facolt\u00e0 di Medicina e Chirurgia dell'Universit\u00e0 degli Studi dell'Aquila.\nDal 1985 al 1989 \u00e8 stata rappresentante aziendale dell'AAROI, Associazione anestesisti rianimatori ospedalieri italiani.\n\u00c8 autrice di pubblicazioni medico-scientifiche."}
{"id": "616488", "revid": "49022", "url": "https://it.wikipedia.org/wiki?curid=616488", "title": "Regno di Kent", "text": ""}
{"id": "616490", "revid": "2148245", "url": "https://it.wikipedia.org/wiki?curid=616490", "title": "Varanus griseus", "text": "Il Varanus griseus o varano del deserto \u00e8 una specie di varano che abita nei deserti, unica specie del sottogenere \"Psammosaurus\" insieme a \"Varanus nesterovi\" (B\u00f6hme \"et al.\", 2015). Si nutre di piccoli mammiferi e rettili che vivono nei deserti, soprattutto rocciosi. I Tuareg lo chiamano \"agh\u00e2ta\", lo considerano animale da rispettare e non ne consumano la carne perch\u00e9 sostengono di esserne discendenti. Un mito antico, infatti, sostiene che gli uomini che uccisero la cammella Fakrou vennero per punizione tramutati in animali, perlopi\u00f9 ignobili, mentre un nobile tra essi venne tramutato in varano. \nDescrizione.\n\"V. griseus\" pu\u00f2 raggiungere 1,50 m di lunghezza, ma in condizioni eccezionali anche i 2 m. Ci\u00f2 dipende infatti dalla quantit\u00e0 di nutrimento disponibile, dal periodo dell'anno e quindi dal clima. Assume normalmente una colorazione che varia dal miarroncino chiaro al giallo ed al grigio; tuttavia la schiena o la coda possono essere striate o presentare macchioline gialle. I giovani invece hanno una livrea arancione brillante con bande lungo il dorso che solitamente vengono perse con l'et\u00e0. I loro colori sono perfettamente adattati all'ambiente in cui vivono e consentono dunque un efficiente mimetismo. Le narici sono situate in maggiore prossimit\u00e0 degli occhi rispetto alla terminazione del muso. I maschi sono generalmente pi\u00f9 grandi e robusti delle femmine, differenze che ne consentono il riconoscimento anche dalla distanza dopo un'accurata ispezione. Gli adulti vanno incontro alla muta per 3 volte l'anno e si tratta di un processo che pu\u00f2 durare per qualche mese.\nSottospecie.\nSono state individuate e descritte 3 sottospecie:\n\"V. g. griseus\".\nChiamata anche varano grigio del deserto, questa specie possiede dalle 5 alle 8 bande grigie sul dorso e 19-28 sulla coda. Questa \u00e8 pi\u00f9 rotondeggiante di quella delle altre sottospecie e le sue dimensioni dipendono dall'habitat in cui l'individuo vive. Il colore pi\u00f9 comune \u00e8 il grigio per gli individui che abitano tra le sabbie del deserto, colori brillanti sono invece pi\u00f9 riscontrabili negli esemplari che frequentano zone ricche di vegetazione. Predilige predare altri sauri e serpenti, ci\u00f2 nonostante pu\u00f2 anche nutrirsi di uova e piccoli mammiferi.\n\"V. g. caspius\".\nQuesta sottospecie presenta lo stesso numero di bande dorsali di quella precedente, dalle 13 alle 19 sulla coda e circa 143 file di squame sulla parte intermedia del corpo. \u00c8 la pi\u00f9 grande delle 3 sottospecie ed \u00e8 ritenuta essere in pericolo di estinzione. Preferisce zone sabbiose od argillose ma certe volte pu\u00f2 essere trovata anche in ambienti boschivi. La loro dieta include tartarughe, uova di vari animali, piccoli mammiferi, cobra e vipere. Ama scavare e spesso si rifugiano in fosse discretamente profonde scavate in precedenza. \n\"V. g. koniecznyi\".\nConosciuta anche con il nome di varano indiano del deserto, la sottospecie ha un numero di striature sul dorso minore alle altre due, varia infatti dalle 3 alle 5, mentre quello delle bande sulla coda \u00e8 pressoch\u00e9 identico. Fino a 139 file di squame sono riscontrabili sulla sezione intermedia del corpo ed, a differenza di \"V. g. griseus\" e \"V. g. Caspius,\" la testa \u00e8 pi\u00f9 ampia e piatta. \u00c8 la sottospecie di dimensioni pi\u00f9 esigue ed \u00e8 diffusa in Pakistan ed India. \u00c8 stato riportato che \"V. g. koniecznyi\" non vada in ibernazione, ma che rimanga pur sempre abbastanza inattiva durante il periodo compreso tra dicembre e marzo. La dieta della sottospecie consiste principalmente in invertebrati ma occasionalmente non disdegna mammiferi e lucertole.\nIn generale \u00e8 stato osservato che ogni sottospecie \u00e8 un'eccellente nuotatrice e che qualche volta entri in acqua per cacciare. \nVeleno.\nSi ritiene che il genere \"Varanus\" possa essere costituito da alcuni membri velenosi, ma ci\u00f2 rimane un'ipotesi dibattuta. Si credeva che questa caratteristica fosse tipica esclusivamente di serpenti ed elodermi e che le conseguenze dei morsi di varano fossero dovute esclusivamente ai batteri presenti nella bocca, ma studi recenti hanno mostrato che alcune specie possiedono ghiandole velenifere. Nel caso del varano del deserto non sono ancora stati condotti test, ma i suoi morsi mostrano effetti simili a quelli di specie che sono state provate essere velenose. Il veleno verrebbe usato per difendersi dai predatori, digestive cibo e per uccidere le vittime.\nDistribuzione.\nIl varano del deserto \u00e8 diffuso in: Marocco, Algeria, Tunisia, Libia, Egitto, Mauritania, Mali, Niger, Ciad, Sudan, Giordania, Turchia, Israele, Siria, Libano, Iraq, Arabia Saudita, Oman, Yemen, Turkmenistan, Kazakistan, Uzbekistan, Tagikistan, Kirghizistan, Afghanistan, Iran, Pakistan ed India. Lo si pu\u00f2 incontrare fino a 1300 m di altitudine. \nConservazione.\nCirca 17.000 pelli vengono annualmente messe sul mercato sebbene il commercio internazionale ne sia proibito. Nel Nord Africa, in Asia centrale e parti dell'India la specie non \u00e8 protetta, quindi viene ancora cacciata a fini commerciali.\nIn cattivit\u00e0.\nQuesti varani vivono a malapena qualche anno se mantenuti in cattivit\u00e0. L'aspettativa di vita media in natura si aggira invece intorno agli 8 anni. Raramente, quando tutte le loro necessit\u00e0 naturali ed abitudini sono state rispettate, alcuni esemplari sono stati in grado di raggiungere e superare il 17\u00ba anno di et\u00e0; rimangono per\u00f2 abbastanza aggressivi e detestano essere maneggiati. Qualora dovessero essere tenuti come animali domestici, il loro ambiente dovrebbe essere il pi\u00f9 simile possibile a quello naturale, con temperature minori durante la stagione invernale per consentire l'ibernazione e maggiori durante i mesi estivi.\nAbitudini.\nIl comportamento dell'animale \u00e8 fortemente condizionato dalle temperature dell'ambiente circostante, poich\u00e9 \u00e8 una specie eteroterma. Col raffreddamento del clima, questi varani tendono a diventare inattivi ed i segnali nervosi ed olfattivi ad indebolirsi, fatto che penalizza ingentemente \"V. griseus,\" rendendolo incapace di cacciare o sfuggire a potenziali predatori. Velocit\u00e0 di locomozione e temperatura corporea sono strettamente collegate, all'aumentare di quest'ultima si assiste ad un crescere della prima. Quando infatti l'animale \u00e8 costretto ad affrontare un predatore con temperature intorno a 21\u00b0C circa, tender\u00e0 a cercare il confronto con l'aggressore piuttosto che scappare. Il periodo di ibernazione coincide approssimativamente ai mesi compresi tra settembre ed aprile, ma non sempre accade cos\u00ec. Al termine di questa il picco di attivit\u00e0 \u00e8 raggiunto tra i mesi di maggio e luglio e nelle ore pi\u00f9 calde il varano si rifugia nella sua buca, uscendo solo per andare in cerca di cibo. In questi mesi avviene la riproduzione: le uova si schiudono dopo 120 giorni ed i nuovi nati misurano circa 25 cm Sono necessari almeno 4 anni affinch\u00e9 questo rettile raggiunga le sue dimensioni massime e 3 per il raggiungimento della maturit\u00e0 sessuale. "}
{"id": "616492", "revid": "767487", "url": "https://it.wikipedia.org/wiki?curid=616492", "title": "Tracii Guns", "text": "Ha suonato con molti famosi gruppi rock, come gli L.A. Guns (di cui fu fondatore e leader), Guns N' Roses, Brides of Destruction, W.A.S.P., Poison, Killing Machine, Johnny Thunders; ha partecipato a qualche tour con i Faster Pussycat ed ha anche intrapreso una carriera da solista.\nBiografia.\nGuns inizi\u00f2 la sua carriera musicale attorno ai primi anni 80, quando militava nella band Pyrrus. Nel 1981 suon\u00f2 ad un'audizione per entrare nei Ratt al posto dell'uscente Jake E. Lee (reclutato da Ozzy Osbourne nella sua band), tuttavia non riusc\u00ec ad entrarvi. Nel 1983 fond\u00f2 gli L.A. Guns con Axl Rose, Ole Beich e Rob Gardner.\nPoco dopo, Axl lasci\u00f2 il gruppo per formare gli Hollywood Rose col suo amico Izzy Stradlin e fu sostituito dal cantante Michael Jagosz.\nGli L.A. Guns pubblicarono un demo nel 1984, ma si sciolsero poco dopo.\nNel frattempo, gli Hollywood Rose dell'amico Axl Rose si sciolsero verso il finire del 1984, ma durante l'evento di capodanno si riformarono per un'ultima volta con un'altra formazione. Suonarono al locale \"Dancing Waters Club\" di San Pedro (Los Angeles) cambiando formazione: alla batteria subentr\u00f2 Rob Gardner. Poco dopo entrarono nella band anche Tracii Guns e Ole Beich, ma ormai il progetto Hollywood Rose era praticamente terminato. Questa nuova band in realt\u00e0 comprendeva ormai alcuni membri degli L.A. Guns ed alcuni degli Hollywood Rose: fu proprio questo fatto che diede ispirazione ai membri per la creazione del nuovo nome per la band, i Guns N' Roses, sovrapponendo cio\u00e8 i nomi delle due vecchie band.\nUn paio di mesi dopo la nascita della band, per\u00f2, Tracii e Rob Gardner lasciarono il gruppo per tornare a formare gli L.A. Guns, e vennero sostituiti rispettivamente da Slash e Steven Adler.\nMentre i Guns N' Roses otterranno qualche anno dopo un enorme successo mondiale, Tracii Guns e i suoi L.A. Guns riscuoteranno un buon successo, soprattutto con i primi album, ma mai raggiungendo i livelli dei loro cugini. Nel 1990 venne invitato a far parte della superband Contraband, alla quale parteciparono anche il chitarrista dei M.S.G. Michael Schenker, il cantante degli Shark Island Richard Black, la bassista delle Vixen Share Pedersen ed il batterista dei Ratt Bobby Blotzer. Il supergruppo pubblic\u00f2 l'album omonimo \"Contraband\" nel 1991 per poi svanire.\nGuns continuer\u00e0 la sua carriera con gli L.A. Guns e pubblicher\u00e0 anche il suo primo album solista \"Killing Machine\" nel 1999. Nel 2002, assieme a Nikki Sixx, form\u00f2 la Hard rock band Brides of Destruction, gruppo che comprendeva anche John Corabi, Kris Kohls e London LeGrand. Kris Kohls lasci\u00f2 la band durante le registrazioni del primo album e fu rimpiazzato da Scot Coogan che fin\u00ec il lavoro, mentre John Corabi lasci\u00f2 la band nel marzo 2003. Il gruppo realizz\u00f2 un album nel 2004. Sempre nel 2004, anche Nikki Sixx lasci\u00f2 il gruppo per dedicarsi totalmente al suo primo gruppo, i M\u00f6tley Cr\u00fce, e fu sostituito da Scott Sorry.\nFrattanto, nel 2002, a causa di incompatibilit\u00e0 caratteriali tra lui e il cantante Phil Lewis, Tracii lasci\u00f2 gli L.A. Guns.\nNel 2006 Tracii Guns lavor\u00f2 con i Quiet Riot per una jam session. Poco dopo decise di formare una nuova band, inizialmente chiamata Tracii Guns Band e poi rinominata L.A. Guns che comprendeva molti membri dei vecchi L.A. Guns: Tracii Guns alla chitarra, Paul Black alla voce, Nickey Alexander alla batteria e Jeremy Guns (figlio di Tracii) al basso. Questo scaten\u00f2 una battaglia legale con Phil Lewis (leader degli \"altri\" L.A. Guns), durata fino a quando gli L.A. Guns di Tracii Guns non si sono sciolti, nel 2012.\nNel 2014 fonda il supergruppo Devil City Angels assieme a Eric Brittingham, Rikki Rockett e Brandon Gibbs."}
{"id": "616499", "revid": "34928", "url": "https://it.wikipedia.org/wiki?curid=616499", "title": "Varano del deserto", "text": ""}
{"id": "616505", "revid": "125873686", "url": "https://it.wikipedia.org/wiki?curid=616505", "title": "Simonetta Vespucci", "text": "Venne amata da Giuliano de' Medici, il fratello minore di Lorenzo il Magnifico. Alcuni ritengono si possa riconoscere nelle vesti della dea Venere nella \"Nascita di Venere\" di Sandro Botticelli oppure nella stessa dea, in Flora ed in una delle Tre Grazie (quella al centro) nell'allegoria della \"Primavera\". Tali identificazioni sono per\u00f2 prive di riscontri nelle fonti storiche, come dimostrato sin dal 1930 da Jacques Mesnil e ribadito da Ernst Gombrich, che defin\u00ec l'identificazione con Simonetta un mito romantico, seguito dalla maggior parte della letteratura critica successiva.\n\u00c8 stato ipotizzato sia stata ritratta da altri artisti, come Piero di Cosimo che dipinse il \"Ritratto di Simonetta Vespucci\", nel quale \u00e8 raffigurata come la regina Cleopatra, con un aspide che le cinge il collo. Anche questa identificazione \u00e8 stata per\u00f2 ritenuta improbabile da gran parte della letteratura critica, dato che il dipinto \u00e8 identificabile con quello visto da Vasari in casa di Francesco da Sangallo, da lui nominato solo come una Cleopatra senza far menzione Simonetta. Allo stato attuale delle conoscenze non \u00e8 dunque possibile identificare in modo sicuro il volto della Vespucci in nessuna opera d'arte a noi giunta.\nBiografia.\nOrigini.\nSimonetta nacque dai nobili genovesi Gaspare Cattaneo della Volta e Caterina Violante Spinola (detta Catocchia) il 28 gennaio 1453 (gli storici non sono concordi circa il suo luogo di nascita, se Genova o Fezzano di Porto Venere), membro dunque della nobile famiglia Cattaneo.\nI suoi genitori divennero noti per aver dato i natali a questa leggendaria \"Venere vivente\". Inoltre, Simonetta Vespucci, da parte di madre, era imparentata con gli Appiani, signori di Piombino.\nIl matrimonio.\nNell'aprile del 1469, quando aveva appena sedici anni, and\u00f2 incontro al giovanissimo sposo Marco Vespucci, un cugino lontano del navigatore Amerigo Vespucci, nella chiesa gentilizia di San Torpete, alla presenza del Doge di Genova e di tutta l'aristocrazia cittadina.\nSi ritiene che Simonetta avesse accompagnato da bambina i genitori in esilio nella villa che la famiglia Cattaneo possedeva a Fezzano di Portovenere. \nLa madre aveva sposato in prime nozze Battista Fregoso (1380-1442) da cui aveva avuto una figlia, Battistina, andata sposa a Jacopo III Appiano, signore di Piombino. \nInoltre, durante il periodo di esilio, i Cattaneo furono ospitati dagli Appiani a Piombino dove Piero Vespucci, padre di Marco, era spesso ospite per ragioni di affari. A Piombino venne combinato il matrimonio tra Simonetta e Marco.\nIl giovane sposo era da poco stato inviato dal padre Piero a Genova per studiare i sapienti ordinamenti del Banco di San Giorgio, con cui aveva stretti rapporti lo stesso Jacopo III e di cui era procuratore appunto Gaspare Cattaneo, che nel 1464 era stato testimonio della dedizione di Genova a Francesco Sforza, duca di Milano. Marco Vespucci, accolto dai Cattaneo, si era innamorato perdutamente della bella Simonetta e il matrimonio era stato una logica conseguenza, visto l'interesse dei Cattaneo a legarsi con una potente famiglia di banchieri fiorentini, intimi dei Medici. La recente caduta di Costantinopoli e la perdita delle colonie orientali aveva infatti particolarmente colpito economicamente e moralmente la famiglia Cattaneo.\nL'arrivo a Firenze.\nDopo il matrimonio, la coppia si stabil\u00ec a Firenze, citt\u00e0 dei Vespucci. L'arrivo degli sposi coincise con l'assunzione di Lorenzo il Magnifico a capo della Repubblica. I due fratelli Lorenzo e Giuliano accolsero gli sposi nel palazzo Medici di via Larga e in loro onore organizzarono una sontuosa festa nella villa di Careggi. Si susseguirono brevi anni di feste e ricevimenti in una vita sontuosa di cui la corte medicea era il centro.\nL'apice si raggiunse con il \"Torneo di Giuliano\", un torneo cavalleresco svoltosi in piazza Santa Croce nel 1475. Qui Giuliano de' Medici, secondo quanto immortalato dal poemetto \"Stanze per la giostra di Giuliano de' Medici\" di Angelo Poliziano, promise e dedic\u00f2 la vittoria a Simonetta, presente tra il pubblico. Port\u00f2 uno stendardo, che si ipotizza dipinto dal Botticelli e che raffigurava Simonetta nei panni allegorici di Venere-Minerva con ai piedi Cupido incatenato ed il motto \"La sans par\" scelto personalmente da Lorenzo. Simonetta fu la trionfatrice e venne proclamata \"regina del torneo\", offrendo personalmente a Giuliano il premio della giostra, un elmo di squisita fattura realizzato nella bottega del Verrocchio. La sua grazia aveva ormai conquistato tutti a Firenze, in primis Giuliano diventato suo amante. Dopo la morte di Simonetta Giuliano ebbe una sola relazione con una dama fiorentina Fioretta Gorini della famiglia dei Pazzi, che gli dar\u00e0 anche un figlio, Giulio il futuro pontefice Clemente VII. Il Pulci le dedic\u00f2 alcuni sonetti e anche il Magnifico la celebr\u00f2 nelle sue \"Selve d'Amore\".\nLa morte.\nL'esistenza di Simonetta, purtroppo, fu una vera e propria fugace meteora, perch\u00e9 il 26 aprile 1476 la giovane donna mor\u00ec all'et\u00e0 di soli ventitr\u00e9 anni. Tradizionalmente, si pensava che la morte fosse stata provocata da tisi (o polmonite all'epoca altrettanto letale); tuttavia nuove evidenze suggeriscono che Simonetta fosse in realt\u00e0 affetta da adenoma ipofisario con secrezione di prolattina ed ormone della crescita e che era verosimilmente sterile. L'aumento di volume del tumore la condusse alla morte. Il giorno del funerale fu portata attraverso Firenze in una bara scoperta vestita di bianco perch\u00e9 il popolo potesse ammirarla un'ultima volta, un'eccezione fatta solo per personaggi speciali. Per la sua triste scomparsa Lorenzo il Magnifico scrisse quattro sonetti tra cui il primo inizia con \"O chiara stella che co' raggi tuoi / togli alle vicine stelle il lume / perch\u00e9 splendi assai pi\u00f9 del tuo costume?...\", dove la immagina salita in cielo ad arricchire il firmamento.\nFu sepolta nella Chiesa di Ognissanti, patronata dalla famiglia Vespucci. La tomba di Simonetta, per\u00f2 non esiste pi\u00f9 perch\u00e9 fu portata via da una delle tante piene dell'Arno, che aveva invaso la chiesa.\nNella letteratura.\nSimonetta ebbe fortuna anche presso letterati e poeti dell'Ottocento e del Novecento, in particolare Giosu\u00e8 Carducci e Gabriele D'Annunzio. Il primo cur\u00f2 un'edizione critica delle \"Stanze per la giostra\" del Poliziano e nella prefazione si sofferm\u00f2 a parlare della \"bella Simonetta\".\nMerito del Poliziano fu dunque di aver saputo descrivere una figura di donna pi\u00f9 viva ed autentica, simbolo di quella stagione unica che fu il Rinascimento a Firenze; pi\u00f9 reale di Alcina e Armida che sono figure poetiche ma anche di Beatrice e Laura, che pur essendo donne reali sono troppo eteree o troppo sensuali.\nIl secondo ritorn\u00f2 con frequenza alla sua figura nei suoi scritti con accenni fugaci ma intensi.Aprile infatti \u00e8 il mese in cui Simonetta mor\u00ec.\nFilmografia su Simonetta Vespucci.\nL'attrice siciliana Giusy Buscemi ha interpretato Simonetta Vespucci nel documentario Stanotte a (2016).\nNella serie televisiva Medici (stagione 2), Simonetta ha il volto di Matilda Lutz."}
{"id": "616506", "revid": "49022", "url": "https://it.wikipedia.org/wiki?curid=616506", "title": "Geoffredo di Monmouth", "text": ""}
{"id": "616513", "revid": "1149807", "url": "https://it.wikipedia.org/wiki?curid=616513", "title": "Nefarious Tropy", "text": ""}
{"id": "616514", "revid": "339392", "url": "https://it.wikipedia.org/wiki?curid=616514", "title": "N. Tropy", "text": ""}
{"id": "616515", "revid": "1276819", "url": "https://it.wikipedia.org/wiki?curid=616515", "title": "Drago Pettrovich Madnar", "text": "Drago Pettrovich Madnar \u00e8 un personaggio di \"Metal Gear\", serie di videogiochi creata da Hideo Kojima. Era un ingegnere di cibernetica medica e ricercatore di robotica noto in tutta l'Europa dell'Est, e il suo lavoro riuniva diversi studi di fisiologia, ingegneria meccanica e sistemistica.\nBiografia.\nNel 1995 lo scienziato fu rinchiuso in una cella di Outer Heaven e costretto a costruire il Metal Gear sotto il rapimento della figlia Ellen.\nLiberarlo fu lo scopo principale della prima missione dell'agente segreto della FOXHOUND Solid Snake: egli infatti riesce a liberare padre e figlia, che fuggono prima della distruzione della base.\nDopo essere stato tratto in salvo da Outer Heaven, Madnar propose il progetto Metal Gear al governo statunitense, ma le sue teorie, ritenute troppo radicali per l'occidente, vennero rifiutate. Considerato un pazzo, fu espulso dalla comunit\u00e0 scientifica e assistito in un ospedale psichiatrico. Infelice del trattamento riservato, cerc\u00f2 un modo per vendicarsi dei suoi colleghi studiosi. Cos\u00ec lo Zanzibar Land riusc\u00ec a persuaderlo nel passare al loro servizio e ad agire come spia doppiogiochista. Grazie alla sua posizione di scienziato forn\u00ec allo Zanzibar Land i segreti tecnologici sottratti sia al blocco occidentale che a quello orientale, in cambio di aiuti per la costruzione di un nuovo tipo di Metal Gear, il Metal Gear D. Madnar fece anche rapire il Dr. Kio Marv, lo scienziato inventore dell'OILIX (un batterio capace di produrre petrolio in grande quantit\u00e0), per obbligarlo a rivelare i suoi segreti, ma non ottenendo alcuna risposta, lo uccise. Venuto a sapere che Solid Snake \u00e8 stato inviato in Zanzibar Land per liberare il Dr. Marv, Madnar escogit\u00f2 un piano per ottenere i piani dell'OILIX: il Dr. Marv gli aveva rivelato infatti di averli nascosti in un armadietto, la cui chiave era in mano a Gustava Heffner, la guardia del corpo del Dr. Marv, che al momento della cattura era riuscita a scappare e che si nascondeva da qualche parte in Zanzibar Land. Madnar finse dunque di essere stato rapito anche lui insieme al Dr. Marv, e fece in modo che Snake trovasse Gustava per farla venire allo scoperto. A quel punto contatt\u00f2 Gray Fox, il quale, a bordo del Metal Gear D, fece saltare il ponte sul quale stava passando Gustava, uccidendola. Prima di morire, per\u00f2, Gustava consegn\u00f2 la chiave a Snake, cos\u00ec Madnar finse di essere portato via dalle guardie. Quando Snake arriv\u00f2 nella cella del Dr. Marv, Madnar tent\u00f2 di strangolarlo per rubargli la chiave, ma Snake riusc\u00ec a neutralizzarlo.\nNonostante sia stato salvato da Solid Snake, la visione filosofica di Big Boss lo ha segnato profondamente: nel corso degli eventi fra \"Metal Gear\" e \"\", svilupp\u00f2 anche una tecnologia chiamata \"Snatcher\", che sar\u00e0 la base degli impianti per creare da zero le parti del corpo perse da Big Boss durante lo scontro finale con Solid Snake ad Outer Heaven.\nIn \"\", Raiden dice di essere stato salvato dal dottor Madnar, che opera in clandestinit\u00e0 nell'Europa orientale. Pi\u00f9 avanti, il gruppo di eroi si fa dare dal dottor Madnar l'attrezzatura per tenere in vita Raiden."}
{"id": "616517", "revid": "1305772", "url": "https://it.wikipedia.org/wiki?curid=616517", "title": "Ipersessualit\u00e0", "text": "L'ipersessualit\u00e0 o dipendenza sessuale \u00e8 un disturbo psicologico e comportamentale nel quale il soggetto sperimenta una necessit\u00e0 patologica ossessiva di avere rapporti sessuali o comunque di pensare al sesso, e ha quindi una dipendenza dall'attivit\u00e0 sessuale (analoga a quella che si pu\u00f2 avere per un qualsiasi tipo di droga).\nDefinizione.\nIl disturbo da ipersessualit\u00e0 ha solo di recente trovato una classificazione all'interno dell'ICD-11 (\"International Classification of Desease for Mortality and Morbility Statistics\") con il codice 6C72, come categoria separata dalle parafilie all'interno della sessione dei \"disturbi del controllo degli impulsi\". Secondo la definizione dell'Organizzazione Mondiale della Sanit\u00e0 (OMS), il disturbo da comportamento sessuale compulsivo (\"Compulsive Sexual Behaviour\") \u00e8 caratterizzato dal persistente fallimento di controllare i propri intensi, ripetitivi impulsi sessuali o le compulsioni ad attuare comportamenti sessuali ripetitivi. I sintomi possono manifestarsi in comportamenti ripetitivi che diventano il fulcro dell'attenzione nella vita dell'individuo al punto da indurlo a trascurare la propria salute, la cura della persona o altri interessi, attivit\u00e0 e responsabilit\u00e0; numerosi insuccessi negli sforzi di ridurre significativamente il comportamento sessuale ripetitivo; il reiterare del comportamento sessuale malgrado questo generi conseguenze negative nella vita dell'individuo, o gli rechi poca o nessuna soddisfazione. Il fallimento del controllo degli impulsi sessuali o del comportamento sessuale compulsivo deve persistere per almeno sei mesi e causare conseguenze significative all'interno della sfera personale, familiare, sociale, educativa, occupazionale o in altri importanti ambiti funzionali del soggetto. Conseguenze negative legate esclusivamente a giudizi morali o disapprovazione riguardo agli impulsi, alle compulsioni, o ai comportamenti sessuali non sono sufficienti per assolvere ai requisiti della diagnosi\". La quinta versione aggiornata del Manuale Diagnostico e Statistico dei Disturbi Mentali redatto dall'American Psychiatric Association (\"Diagnostic Manual of Mental Disorder\", DSM-5) non include tuttavia il disturbo dell'ipersessualit\u00e0 nella classificazione delle malattie mentali, sebbene siano presenti le due categorie per le disfunzioni sessuali relative alla difficolt\u00e0 di raggiungimento dell'orgasmo o dell'eccitazione sessuale e i disturbi parafiliaci. La comunit\u00e0 scientifica ha molto dibattuto infatti sul pericolo di psichiatrizzare eccessivamente comportamenti ed attitudini individuali di soggetti che hanno per natura una libido sessuale di base pi\u00f9 elevata rispetto alla media, oppure che vivono in un contesto socioculturale in cui tali comportamenti ipersessualizzati sono comunemente accettati. Allo stesso modo, rimane controversa la questione della diagnosi differenziale, per cui il disturbo di ipersessualit\u00e0, manifestandosi molto spesso in concomitanza con altri disturbi psichiatrici come il disturbo bipolare o sindromi depressive, non dovrebbe essere diagnosticato come un disturbo indipendente, bens\u00ec come sintomo secondario del disturbo dell'umore.\nGli esperti che al contrario ne sostengono l'esistenza descrivono l'ipersessualit\u00e0 come un'effettiva dipendenza, al pari di altre come l'alcolismo e la tossicodipendenza. L'atto, in questo caso quello sessuale, verrebbe utilizzato come unica modalit\u00e0 patologica per gestire lo stress o i disturbi della personalit\u00e0 e dell'umore.\nIn Italia, alcuni autori sostenitori della classificazione del disturbo individuano nella digitalizzazione della societ\u00e0 un importante fattore patogeno, in quanto questa ha significativamente aumentato e facilitato le possibilit\u00e0 di fruire di servizi pornografici o condividere materiale a sfondo sessuale in rete. Oltre a ci\u00f2, Cantelmi e Lambiase attribuiscono alla trasformazione dei valori esistenziali umani in direzione dell'assimilazione degli ideali consumistici la graduale depersonalizzazione del sesso, che diventa un'attivit\u00e0 ludica a s\u00e9 stante, alienata dal coinvolgimento sentimentale verso l'altro. Secondo gli autori, l'ipersessualizzazione della societ\u00e0 stessa, in cui il contenuto erotico fa da sfondo a gran parte dei messaggi diffusi dai media, ha contribuito ad indebolire l'inibizione del comportamento sessuale compulsivo e reiterato.\nSintomatologia.\nL'ipersessualit\u00e0 si manifesta nell'attitudine dell'uomo o della donna a essere pronti, in qualsiasi luogo e con qualsiasi persona, a copulare oppure a praticare atti di masturbazione (a volte anche compulsiva), esibizionismo e voyeurismo. \nTali condotte vengono perseguite nonostante il progressivo deteriorarsi di rapporti affettivi e relazionali e la compromissione di altre attivit\u00e0 quotidiane e sociali dell'individuo. Malgrado i ripetuti tentativi di ridurre la frequenza del comportamento sessuale disfunzionale, il soggetto affetto da ipersessualit\u00e0 non riesce a controllare le sue compulsioni.\nIl soggetto affetto da dipendenza sessuale pu\u00f2 avere livelli pi\u00f9 alti, rispetto alla media della popolazione, di disturbi della personalit\u00e0 e dell'umore quali ansia, depressione, aggressivit\u00e0, ossessivit\u00e0 e compulsivit\u00e0.\nIl soggetto portatore di un disturbo \u00e8 innanzi tutto una persona con una propria identit\u00e0, orientamento, preferenze e conflittualit\u00e0 inerenti alla sessualit\u00e0, elementi che si articolano con le strutture psicopatologiche dei disturbi mentali e si declinano in \u201cneosessualit\u00e0\u201d, la cui complessit\u00e0 deve essere \"interpretata\" pi\u00f9 che etichettata.\nLe basi neurobiologiche.\nI sostenitori della teoria della dipendenza sessuale identificano negli stessi modelli fisiologici delle dipendenze da sostanza e da gioco d\u2019azzardo la componente organica della patologia, per cui una importante disfunzione del sistema dopaminergico e di quello serotoninergico sarebbero alla base della ricerca compulsiva ed incontrollata della soddisfazione sessuale. Il neurotrasmettitore della dopamina emesso dai neuroni localizzati nel sistema limbico (nucleus accumbens) verrebbe rilasciato in maniera disregolata nei soggetti affetti dal disturbo. Questo neurotrasmettitore ha la funzione di sollecitare la messa in atto di comportamenti atti al raggiungimento del piacere, che comprendono anche quei comportamenti che nell'uomo garantiscono la sua sopravvivenza (ricerca di cibo e acqua, comportamento riproduttivo...). Seppur non ancora definitivamente convalidato da ricerche scientifiche significative, gli studiosi hanno inoltre teorizzato il coinvolgimento nell'eziologia dell'ipersessualit\u00e0 del neurotrasmettitore serotoninergico, ormone neuronale che fa sperimentare la sensazione di felicit\u00e0, saziet\u00e0 e appagamento. Partendo dai neuroni serotoninergici situati nella corteccia prefrontale, le afferenze serotoninergiche proiettano sul nucleus accumbens modulando la produzione di dopamina e regolando cos\u00ec l'inibizione volontaria e il controllo del comportamento. Nei soggetti affetti da patologie della disregolazione degli impulsi e del disturbo ossessivo compulsivo sarebbe proprio questa funzione ad essere inficiata.\nTeorie sull'eziopatogenesi.\nLa causa, secondo alcuni clinici, pu\u00f2 essere dovuta a traumi o disturbi di tipo psichico ma, pi\u00f9 in generale, \u00e8 sconosciuta come del resto lo \u00e8 l'eziologia di molti altri comportamenti sessuali che differiscono dalla norma.\nPer distinguere il disturbo dell'ipersessualit\u00e0 (o dipendenza dal sesso) da una normale attivit\u00e0 sessuale intensa, sono stati elaborati esami e test sessuali specifici come il SAST (americano) e il SESAMO (italiano). \u00c8 importante dunque conoscere questo disturbo al fine di poter identificare prima possibile i sintomi che lo caratterizzano ed evitare che si manifestino e prendano corpo le pi\u00f9 gravi conseguenze della patologia che, a volte, possono intersecarsi con la devianza ed arrivare ad interessare, a causa dei loro acting-out, l'aspetto criminologico.\nI criteri diagnostici sono simili a quelli suggeriti dal DSM per altre dipendenze.\nLa diagnosi clinica \u00e8 resa pi\u00f9 complessa e difficile nel caso di soggetto egosintonico, a meno che non sia egli stesso ad accusare la disfunzione (soggetto egodistonico) o un suo parente/conoscente che lo indirizzi verso un consulto specialistico.\nTeoria della dipendenza.\nSecondo Patrick Carnes il ciclo della Dipendenza Sessuale inizia con i \"Core Beliefs\" (\"Convinzioni di base\", generalmente inconsce) che il dipendente dal sesso ritiene di avere:\nElaborazioni teoriche in Italia.\nSecondo Cantelmi e Lambiase (2015), l\u2019eccessiva focalizzazione nella gestione della sintomatologia pi\u00f9 eclatante e contingente della messa in atto di condotte sessuali ripetitive, compulsive e/o oscene, rischia di far perdere di vista la possibilit\u00e0 di inquadrare il disturbo in un\u2019ottica pi\u00f9 allargata, che includa il valore simbolico-esistenziale che il sesso rappresenta in quel momento per il paziente. Secondo questi Autori, massimi esponenti dell\u2019orientamento Cognitivo Comportamentale Interpersonale, il disturbo dell\u2019ipersessualit\u00e0 \u00e8 da ricollegare alla disorganizzazione dei sistemi motivazionali che il soggetto ha strutturato in et\u00e0 evolutiva dall\u2019interazione con le sue prime figure di accudimento. Rifacendosi agli studi sui sistemi motivazionali portati avanti da Liotti, Cantelmi e Lambiase integrano nella teoria degli schemi dei modelli operativi interni la teoria del deficit delle funzioni metacognitive elaborata dal Terzo Centro di Terapia Cognitivo Comportamentale di Antonio Semerari.\nL\u2019approccio cognitivo-evoluzionista di Giovanni Liotti, l\u2019essere umano alla nascita ha il compito di costruire dei modelli di comportamento ricorrenti per agire nel mondo e assicurare la sua sopravvivenza. Questi schemi cognitivi corrispondono ai modelli operativi interni gi\u00e0 definiti dallo psichiatra e psicoanalista John Bowlby, che riconobbe quanto egli si trovasse in accordo con gli studi condotti in Italia da Giovanni Liotti e Vittorio Guidano, nonostante questi ultimi fossero di orientamento cognitivista. Gli schemi motivazionali individuati da Liotti si suddividono su tre livelli evolutivi e sono: alimentazione, respirazione, esplorazione, accoppiamento sessuale di tipo predatorio per ci\u00f2 che concerne il livello pi\u00f9 basso dell\u2019evoluzione, quello che garantisce la sopravvivenza. Nel secondo livello, quello che riguarda il bisogno di interazione sociale, tipico della specie umana, Liotti individua l\u2019attaccamento, la cooperazione tra pari, l\u2019accoppiamento sessuale finalizzato alla vita di coppia, il rango sociale; al terzo livello, quello pi\u00f9 evoluto, il linguaggio simbolico, il bisogno di conoscenza, il bisogno di attribuzione di significati, la ricerca di valori. Tutti questi modelli di spinta motivazionale sono presenti in ciascun individuo, e possono essere attivati o meno dalla situazione esterna. Secondo i due Autori, il sistema dell\u2019attaccamento \u00e8 fortemente coinvolto nell\u2019attivazione del sistema motivazionale sessuale nei pazienti affetti dal disturbo di ipersessualit\u00e0. Normalmente, l\u2019attivazione del primo dovrebbe escludere l\u2019attivazione dell\u2019altro, in quanto appartenenti a due motivazioni e scopi differenti. Tuttavia i due clinici hanno osservato come nei pazienti dipendenti dall\u2019ipersessualit\u00e0, il comportamento sessuale veniva spesso attivato nei momenti di ansia, paura o frustrazione come strumento di gestione delle emozioni negative. Questo in quanto non essendo (emotivamente) disponibile la persona di accudimento da cui ricevere conforto, l\u2019individuo ha inconsciamente \u201cappreso\u201d come raggiungere emozioni di benessere ed eccitazione positiva attraverso l\u2019atto sessuale e l\u2019orgasmo. Ci\u00f2 trova conferma nelle numerose ricerche che mettono in correlazione il disturbo da dipendenza dal sesso con l\u2019incidenza di forti esperienze traumatiche pregresse. Poich\u00e9 questo meccanismo avviene a livello inconscio nel paziente, egli non riesce a comprendere e spezzare l\u2019automatismo che lo porta a reiterare il comportamento sessuale in situazioni sconvenienti. Cantelmi e Lambiase ritengono che la mancanza di elaborazione a livello consapevole del processo patogeno sia causata da un deficit nelle funzioni metacognitive del paziente, ossia nelle sue capacit\u00e0 di riflettere su se stesso, riconoscere le proprie emozioni, modularle coerentemente al raggiungimento dei propri obiettivi, mettere in atto delle strategie per regolarle efficacemente. Le funzioni metacognitive vengono costruite e riorganizzate continuamente nel corso della vita dell\u2019individuo, a partire dalle sue prime interazioni con la figura di accudimento primaria. Attraverso il processo di rispecchiamento emotivo che quest\u2019ultima assolve verso il bambino, egli impara a riconoscere le proprie emozioni, che a livello primordiale distingue solo in sensazioni \u201cpiacevoli\u201d o \u201cspiacevoli\u201d, e a riconoscere quelle degli altri. Il ricordo di queste emozioni provate nell\u2019infanzia viene registrato all\u2019interno della memoria implicita e preverbale del soggetto; le tracce mnestiche immagazzinate verranno successivamente riorganizzate all\u2019interno dei sistemi motivazionali, che guideranno le modalit\u00e0 di comportamento dell\u2019individuo nel momento in cui un determinato sistema verr\u00e0 attivato dalla situazione esterna. Secondo i due clinici italiani, il meccanismo alla base del mantenimento della dipendenza sessuale \u00e8 proprio l\u2019attivazione del sistema motivazionale sbagliato rispetto alla richiesta dell\u2019ambiente: nel momento in cui la situazione richiederebbe l\u2019attivazione del sistema dell\u2019attaccamento, che dovrebbe attivare una serie di comportamenti atti al richiamo di una figura di conforto, alla ricerca di aiuto, o alla messa in atto di altre strategie per mitigare autonomamente la paura e l\u2019ansia, il sistema motivazionale sessuale viene attivato, spingendo il soggetto ad attuare comportamenti sessuali compulsivi.\nTerapia.\nIl disturbo, investendo naturalmente il campo psicologico, viene di norma affrontato con psicoterapia individuale o di gruppo, all'interno della quale viene applicato un metodo leggermente diverso da quello usato nell\"'astinenza\" (utilizzato ad es. nelle dipendenze da alcol e droghe), un procedimento che si prefigge l'obiettivo di spingere il soggetto a superare l'ossessiva percezione del bisogno e ritornare ad avere un sano rapporto con la sessualit\u00e0.\nNei casi pi\u00f9 ostinati, accanto alla psicoterapia, possono essere impiegati farmaci di tipo ansiolitico e terapie farmacologiche in grado di attenuare la libido.\nL'uso del metodo dei gruppi di sostegno \u00e8 ampiamente consigliato da vari terapeuti e autori internazionali. In alcune nazioni i soggetti vengono indirizzati al gruppo direttamente dai servizi sociali. In particolare negli Stati Uniti d'America ci sono casi che vengono inviati al gruppo, con frequenza obbligatoria, dai Giudici del Tribunale a seguito di avvenimenti con rilevanza giuridica.\nIn Italia, Cantelmi e Lambiase hanno incentrato la terapia sul colloquio motivazionale e sul recupero delle funzioni metacognitive del paziente. Nello specifico, la terapia mira ad accrescere la consapevolezza del paziente rispetto all\u2019origine del suo disturbo e alla modalit\u00e0 disfunzionale con cui in lui l\u2019eccitazione sessuale si attiva per sopperire ad altre funzioni, come ad esempio la gestione dell\u2019angoscia, della noia, della paura di essere abbandonati. Fondamentale nell\u2019approccio dei due autori \u00e8 aiutare il paziente a riconoscere quali emozioni e quali situazioni attivano in lui l\u2019eccitazione sessuale, al fine di poter successivamente elaborare insieme delle strategie di coping alternative. Oltre alla specificit\u00e0 del trauma, Cantelmi e Lambiase hanno riscontrato inoltre come anche la mancanza di un progetto di vita specifico possa essere un fattore di rischio per il disturbo di ipersessualit\u00e0, che diventa in alcuni soggetti l\u2019unico elemento unificante e continuativo dell'esistenza.\nBibliografia.\nIn Italiano (in ordine cronologico):\nTesti internazionali sulla dipendenza sessuale basati su ricerche scientifiche:\nArticoli su riviste scientifiche:"}
{"id": "616522", "revid": "30610", "url": "https://it.wikipedia.org/wiki?curid=616522", "title": "Obiettivo 2", "text": ""}
{"id": "616525", "revid": "56620", "url": "https://it.wikipedia.org/wiki?curid=616525", "title": "Pietro Pariati", "text": "Biografia.\nDopo aver lavorato come segretario al servizio del Duca di Modena, il cardinale Rinaldo d'Este, verso la fine del 1699 si rec\u00f2 a Venezia, dove inizi\u00f2 a svolgere l'attivit\u00e0 librettistica in collaborazione con Apostolo Zeno. Durante il periodo veneziano scrisse autonomamente i libretti \"Artaserse\", \"Anfitrione\", \"Svanvita\", \"Il falso Tiberino\", \"Sesostri re d'Egitto\" e \"Costantino\". Questi drammi furono impiegati da parecchi compositori coevi, come Tomaso Albinoni e Francesco Gasparini, e successivi e andarono in scena soprattutto nei teatri veneziani, milanesi e bolognesi. Non tralasci\u00f2 di scrivere libretti neanche per altri generi operistici, sia buffi che comici, come l'opera scenica, la tragicommedia e l'intermezzo.\nL'attrice Teresa Corona, moglie dell'attore comico Giovanni Battista Costantini, cur\u00f2 nel 1707 una edizione del libretto \"La casta Penelope\", su versi di Pietro Pariati.\nNell'estate Pariati del 1714 lasci\u00f2 Venezia per dirigersi a Vienna, citt\u00e0 in cui rimase fino alla morte. Nella capitale austriaca dal 1718 fu attivo come poeta cesareo al servizio dell'imperatore Carlo VI, per il quale aveva gi\u00e0 avuto in passato occasione di scrivere durante un soggiorno a Barcellona. Nella capitale austriaca Pariati scrisse testi per oratori, cantate, drammi e altri lavori teatrali, quasi tutti con il fine di festeggiare le varie celebrazioni della famiglia imperiale. Tra questi lavori si ricorda la festa teatrale \"Costanza e Fortezza\" musicata nel 1723 da Johann Joseph Fux."}
{"id": "616530", "revid": "123727830", "url": "https://it.wikipedia.org/wiki?curid=616530", "title": "Serapeo", "text": "Serapeo (voce dotta dal latino \"Serap\u0113u(m)\", dal greco \"Serap\u00eaion\", da \"S\u00e9rapis\") \u00e8 il nome che viene dato a ogni tempio, o altra struttura religiosa, dedicata alla divinit\u00e0 sincretica Serapide (\"S\u00e9rapis\"), venerata nell'Egitto ellenistico e che combinava elementi degli antichi dei egizi Osiride e Api in una forma antropizzata compatibile con la cultura della Alessandria tolemaica.\nVi furono numerosi centri di questo culto ognuno dei quali detto, in greco, \u03a3\u03b5\u03c1\u03b1\u03c0\u03b5\u1fd6\u03bf\u03bd (\"Serapeion\"), o \"Serapeum\" nella forma latinizzata.\nIl pi\u00f9 famoso tempio dedicato a Serapide fu costruito in Alessandria durante il regno di Tolomeo III (che regn\u00f2 dal 246 a.C. al 222 a.C.).\nSerapei in Egitto.\nSerapeo di Alessandria.\nIl Serapeo di Alessandria \u00e8 un serapeo che si trovava ad Alessandria d'Egitto e fu costruito durante il regno di Tolomeo III (che regn\u00f2 dal 246 a.C. al 222 a.C.).\nSerapeo di Saqqara.\nIl Serapeo di Saqqara, un'importante necropoli egizia situata presso Menfi, sorse sul complesso sepolcrale dei tori Api, ritenuti la manifestazione vivente del dio Ptah. Le pi\u00f9 antiche sepolture dei tori sacri, imbalsamati e chiusi nei sarcofaghi, risalgono al regno di Amenofi III.\nNel XIII secolo a.C. Khaemuaset, figlio di Ramesse II, fece scavare nella montagna una galleria, sui cui lati vennero ricavate delle nicchie dove vennero alloggiati i sarcofaghi dei tori. Una seconda galleria, lunga 350 m, alta 5 m e larga 3 m, fu fatta costruire da Psammetico I e in seguito utilizzata dai Tolomei.\nIl viale delle 600 sfingi che collegava il sito alla citt\u00e0 fu probabilmente opera di Nectanebo I.\nLa scoperta del Serapeo \u00e8 dovuta a Auguste Mariette che scav\u00f2 la maggior parte del complesso. Ma le sue note di scavo sono andate perdute e questo ha limitato l'utilit\u00e0 delle sepolture per stabilire una cronologia della storia egizia.\nIl problema consiste nella circostanza che dal regno di Ramesse XI al 23\u00ba anno di regno di Osorkon II, un periodo valutato in circa 250 anni, si conoscono solamente nove sepolture di tori, numero questo che include anche tre sepolture attualmente non note ma attestate da Mariette che disse di averle rilevate in una sala sotterranea troppo instabile per poter essere scavata. Gli egittologi ritengono che avrebbero dovuto esservi un maggior numero di sepolture di tori, nel periodo considerato, in quanto la vita media di un toro era di 25-28 anni, se non moriva prima, e quattro sepolture attribuite da Mariette al regno dei Ranmesse XI sono state retrodatate. Questa ha creato un \"vuoto\" di circa 130 anni che gli studiosi hanno cercato di colmare in vari modi. Secondo alcuni si deve rivedere tutta la cronologia della XX dinastia con uno spostamento in avanti delle date secondo altri studiosi esistono ulteriori sepolture di tori Api che non sono ancora state scoperte.\nSerapeo di Canopo.\nUn altro tempio era situato a Canopo, nel delta del Nilo, vicino ad Alessandria. Questo santuario, dedicato a Iside e al suo consorte Serapide, divenne uno dei maggiori centri religiosi dell'Egitto tolemaico e romano. Le sue celebrazioni e i suoi riti divennero cos\u00ec popolari che il tempio stesso divenne il \"modello\" di tempio egizio diffuso in tutto l'impero romano.\nIn questo modello un \"temenos\" (cortile sacro) racchiude il tempio dedicato agli dei che si trova collocato dopo un \"propileo\" (cortile colonnato). Cappelle dedicate e divinit\u00e0 meno universali del pantheon egizio-ellenistico si trovano all'interno del temenos. Queste includono quelle dedicate ad Anubi, a Ermete Trismegisto (la divinit\u00e0 nata dal sincretismo tra Ermes e Thot), Arpocrate e altri. Il complesso era associato a un bacino che rappresentava l'annuale inondazione del Nilo. Anche in altri templi dedicati agli dei egizi in epoca romana, come ad esempio quello di Delos era spesso presente un bacino centrale che forniva l'acqua utilizzata nei riti di Iside.\nSerapei in Italia.\nSerapei nell'antica Roma.\nIn epoca ellenistico-romana il culto di Serapide, strettamente connesso a quello di Iside, assunse un'accentuata connotazione misterica e conobbe una grande fortuna. Templi dedicati alla divinit\u00e0 egizia furono costruiti a partire dal I secolo a.C. a Roma e successivamente in varie parti dell'Impero Romano.\nSerapeo nella III regione.\nLa \"III regio\" della citt\u00e0 di Roma, chiamata \"Isis et Serapis\", deve il suo nome a un santuario dedicato alle due divinit\u00e0 egizie. Il tempio, dedicato a Iside, fu realizzato da Quinto Cecilio Metello nella prima met\u00e0 del I secolo a.C. per celebrare la vittoria paterna contro Giugurta.\nIl complesso templare, di cui restano pochi avanzi delle sostruzioni, era anticamente disposto su terrazze. In et\u00e0 flavia il tempio fu riedificato e Serapide fu associato al culto di Iside. La struttura venne smantellata verso il VI secolo.\nSerapeo campense.\nNel Campo Marzio sorgeva il tempio egizio pi\u00f9 grande di Roma, l'Iseo e Serapeo campense, costruito nel 43 a.C.\nIl santuario, lungo 240 m e largo 60 m, era articolato in tre parti: al centro vi era un'area rettangolare, alla quale si accedeva tramite archi monumentali; seguiva una piazza scoperta ornata da obelischi e sfingi, nel centro della quale sorgeva il tempio isiaco; un'esedra semicircolare con abside ospitava presumibilmente il Serapeo.\nL'edificio fu distrutto da un incendio nell'80 e ricostruito da Domiziano; modifiche successive furono attuate da Adriano, mentre a et\u00e0 severiana risale il restauro di gran parte delle strutture. La sopravvivenza del santuario \u00e8 attestata fino al V secolo.\nTra gli obelischi che ornavano il complesso sono ancora visibili quello del Pantheon, quello della Minerva e quello di Dogali.\nSarebbe da porre in connessione con il santuario la statua di Iside Sothis, collocata davanti alla chiesa di San Marco e nota come \"Madama Lucrezia\".\nSerapeo del Quirinale.\nSul Quirinale sorgeva un altro grande Serapeo, i cui resti sono tuttora visibili nei Giardini Colonna. Il santuario, dedicato da Caracalla, si sviluppava su un'area di 135 m per 100 m ed era articolato in due parti: un lungo cortile colonnato dava adito al santuario vero e proprio, decorato con statue e obelischi. Riferibili al complesso templare sono le statue del Nilo e del Tevere, collocate da Michelangelo davanti al Palazzo Senatorio.\nSerapeo di Villa Adriana.\nL'imperatore romano Adriano fece riprodurre una struttura simile al Serapeo di Canopo nella sua villa a Tivoli. Una vasca di 119 metri per 18 metri che rappresentava un canale circondato da un portico con statue conduceva al Serapeo.\nProtetto da una monumentale semicupola rivestita di mosaico, il santuario era composto da una parte pubblica, destinata a banchetti e feste con giochi d'acqua, e da numerose parti private sotterranee dedicate al culto di Serapide come divinit\u00e0 ctonia.\nIl tempio aveva l'aspetto di un ninfeo a forma di grotta, ornato da sculture egizie e statue che ricordavano Antinoo, il favorito dell'imperatore, annegato nel Nilo.\nPer ricordare l'inaugurazione del suo tempio Adriano fece coniare monete che riportavano la sua effigie insieme con quella divinit\u00e0 al di sopra di una pedana ove due colonne sorreggevano un canopo rotondo. In tale modo l'imperatore divenne \"synnaios\", il compagno dell'ancestrale divinit\u00e0 del \"naos\" e uguale beneficiario del culto di Serapide a Canopo."}
{"id": "616532", "revid": "228587", "url": "https://it.wikipedia.org/wiki?curid=616532", "title": "Karate Kid", "text": ""}
{"id": "616534", "revid": "15756", "url": "https://it.wikipedia.org/wiki?curid=616534", "title": "Classe Saphir", "text": "La classe Saphir di sei sommergibili posamine appartenne alla Marine nationale e fu progettata verso la met\u00e0 degli anni venti: dotata di una trentina di mine e sette tubi lanciasiluri da 550\u00a0mm e 400\u00a0mm, oltrech\u00e9 di vasta autonomia, si dimostr\u00f2 una delle classi francesi pi\u00f9 riuscite nella categoria. Subito dopo la conquista tedesca della Francia (1940) la classe rimase in disarmo a Biserta e Tolone, eccettuato il che si un\u00ec alla Royal Navy; nel 1943 il capoclasse e altri due battelli furono catturati dalla Regia Marina, solo per finire affondati in Tunisia o in porti italiani, uno fu mandato a fondo a Tolone dall'equipaggio e il raggiunse gli Alleati in Nordafrica: fu per\u00f2 distrutto nel luglio 1944 in un caso di fuoco amico.\nIl \"Rubis\" usc\u00ec indenne dalla guerra e fu tenuto in servizio dalla ricostituita Marine nationale fino al 1949.\nProgetto.\nSubito la conclusione vittoriosa della prima guerra mondiale, la Francia intraprese uno studio della propria branca subacquea allo scopo di ampliarla e migliorarla; questi piani non furono ostacolati dal trattato navale di Washington del febbraio 1922, che si occupava di grandi navi capitali, come corazzate e incrociatori da battaglia, e non considerava il naviglio minore o subacqueo. Gli ambienti tecnici della Marine nationale suddivisero la futura flotta sottomarina in tre categorie fondamentali: grandi sommergibili da crociera oceanica; sommergibili costieri, per operare soprattutto nelle acque dell'Europa; e infine sommergibili posamine. Questi tre gruppi erano accomunati da una serie di peculiarit\u00e0, quali ad esempio tubi lanciasiluri montati sullo scafo esterno e brandeggiabili, una cura particolare nella manovrabilit\u00e0 in superficie e un livello di abitabilit\u00e0 superiore alla media coeva (motivata dal fatto che i battelli avrebbero potuto operare in aree tropicali, dove si estendeva l'Impero coloniale francese). Tra i battelli avuti dalla Kaiserliche Marine in conto di riparazione di guerra, l' e l' erano unit\u00e0 posamine, che i francesi analizzarono con cura. Sulla base dei risultati ottenuti e delle proprie necessit\u00e0, nella prima met\u00e0 degli anni venti furono redatti i progetti per una classe di sommergibili di questa categoria, battezzata Saphir e con la denominazione in codice di \"progetto Q6\". Si tratt\u00f2 della classe di sommergibili pi\u00f9 equilibrata e riuscita della marina militare di Parigi.\nCaratteristiche tecniche.\nI Saphir erano battelli lunghi 64,90 metri tra le perpendicolari e 65,90 metri fuori tutto, con una larghezza massima di 7,20 metri e un pescaggio di 4,30 metri; erano caratterizzati dalla presenza di un doppio scafo. Il dislocamento normale era di 681 tonnellate o di 773 tonnellate in superficie; in immersione il dislocamento aumentava a 940 tonnellate. L'apparato propulsore era formato da due motori Diesel Normand-Vickers e da due motori elettrici. I motori Normand-Vickers, usati durante la navigazione in superficie, erogavano una potenza di \u00a0shp e garantivano una velocit\u00e0 massima di 12 nodi (22,8\u00a0km/h); quelli elettrici, impiegati in immersione, sviluppavano \u00a0shp e garantivano una velocit\u00e0 massima di 9 nodi (17,1\u00a0km/h). Il gasolio per gli apparati diesel era contenuto in un unico serbatoio da 76,20 tonnellate: questa scorta garantiva un'autonomia di miglia alla velocit\u00e0 di 7,5 nodi in emersione (ovvero chilometri a 14,3\u00a0km/h) e di 80 miglia a 4 nodi in immersione ( chilometri a 7,6\u00a0km/h). Ai motori erano vincolati due alberi con un'elica ciascuno. La profondit\u00e0 operativa massima dei Saphir era pari a 80 metri.\nL'armamento tradizionale della classe si articolava su sette tubi lanciasiluri, di cui tre a prua da 550\u00a0mm, due a poppa da 400\u00a0mm e gli ultimi due (uno da 550\u00a0mm e l'altro da 400\u00a0mm) in un impianto esterno, accomodato in un apposito recesso nello scafo esterno e brandeggiabile; questa installazione non era per\u00f2 ricaricabile in corso di navigazione. La dotazione offensiva principale erano per\u00f2 le mine navali, conservate in sedici pozzi verticali che erano stati ricavati nello scafo esterno: ogni pozzo conteneva due ordigni, per un totale di 32 armi, rilasciate attraverso un sistema meccanico azionato dall'interno. Sul ponte, davanti alla falsatorre, era stato installato un cannone Mod\u00e8le 1928 da 75\u00a0mm L/35, a doppio uso: contro gli aeroplani era impiegabile una munizione fissa esplosiva da 6,2 chili, che raggiungeva una velocit\u00e0 alla volata di 570\u00a0m/s. Una granata perforante del peso di circa 8 chili, che raggiungeva una velocit\u00e0 alla volta di 505\u00a0m/s, era invece disponibile per affrontare sommergibili avversari in superficie. La difesa contraerea era stata irrobustita con un impianto binato dotato di mitragliatrici pesanti da 13,2\u00a0mm, che si trovava a poppa della falsatorre.\nL'equipaggio della classe ammontava a tre ufficiali e 37 tra sottufficiali e marinai. Due fonti parlano invece di 42 uomini in totale.\nCostruzione.\nLa classe Saphir fu ordinata nel corso di un arco di tempo relativamente lungo: due esemplari furono inclusi nel programma navale del 1925, quattro furono suddivisi tra gli anni fiscali e i programmi del periodo 1926-1929. Dopo il successo ottenuto con i Saphir la Marine nationale pass\u00f2 alla successiva classe \u00c9meraude di mezzi subacquei posamine, senza peraltro riuscire a vararne un solo esemplare a causa degli eventi dell'estate 1940. L'arsenale di Tolone si aggiudic\u00f2 la costruzione di tutti e sei i sommergibili, impostati tra il maggio 1926 e il luglio 1931, varati tra il dicembre 1928 e il luglio 1935 e completati tra il settembre 1930 e il marzo 1937. Ogni esemplare ebbe all'inizio un identificativo alfanumerico, poi rimpiazzato dal nome definitivo: Q145 (futuro \"Saphir\"), Q146 (\"Turquoise\"), Q152 (\"Nautilus\"), Q158 (\"Rubis\"), Q173 (\"Diamant\") e Q184 (\"Perle\").\nImpiego operativo.\nNel settembre 1939, allo scoppio della seconda guerra mondiale in Europa, i moderni Saphir furono incaricati di pattugliamenti nelle acque mediterranee ed europee, collaborando inoltre con la Royal Navy: il \"Rubis\", ad esempio, fece base in Inghilterra per contribuire alla posa di campi minati nel Mare del Nord. La capitolazione francese del 22 giugno 1940 lo trov\u00f2 in territorio britannico e l'equipaggio si un\u00ec alle modeste forze navali della Francia libera, con le quali conobbe un notevole servizio di guerra: le sue mine causarono l'affondamento di una quindicina tra mercantili e unit\u00e0 militari ausiliarie della Kriegsmarine, il che ne fece il miglior battello della sua categoria nel corso della guerra. Il \"Rubis\" sopravvisse alla guerra con all'attivo anche una nave silurata e fu avviato alla demolizione nella primavera 1949. Il \"Saphir\", il \"Turquoise\" e il \"Nautilus\" furono sorpresi dall'armistizio a Biserta, dove furono posti in disarmo; il \"Perle\" e il \"Diamant\" ebbero lo stesso trattamento a Tolone.\nL'8 novembre 1942 gli Alleati sbarcarono in forze nell'Africa settentrionale controllata dal governo di Vichy; il 10 la Germania, preoccupata della tenuta del debole stato di Vichy e della defezione di importanti personalit\u00e0 francesi in campo alleato, attiv\u00f2 l'operazione Anton per occupare militarmente tutta la Francia metropolitana. Il grosso della flotta francese, ferma a Tolone, si autoaffond\u00f2 in massa il 27 novembre per non cadere nelle mani dell'Asse e il \"Diamant\" ne condivise la sorte, ma il \"Perle\" prefer\u00ec fuggire e raggiunse gli Alleati; fu inviato nel 1943 negli Stati Uniti per essere ammodernato e riparato: fu per\u00f2 colato a picco l'8 luglio 1944, in pieno Atlantico, da un velivolo alleato che lo aveva scambiato per un U-Boot. In dicembre forze italo-tedesche si impossessarono anche del protettorato francese in Tunisia e i tre Saphir fermi a Biserta furono requisiti dai tedeschi, che li cedettero alla Regia Marina; essa tent\u00f2 di rimetterli in efficienza e provvide inoltre a ridenominarli in \"FR 112\" (il \"Saphir\") e \"FR 116\" (il \"Turquoise\"). Sembra che il \"Nautilus\" non ebbe alcuna designazione, dato che fu affondato da un attacco aereo il 31 gennaio 1943 e l'ex \"Turquoise\", lasciato a Biserta, fu l\u00ec mandato a fondo dagli italiani il 6 maggio prima di ripiegare dalla citt\u00e0: i due battelli furono recuperati dagli Alleati, ma non ripresero pi\u00f9 servizio e furono demoliti nel dopoguerra. Il \"Saphir\" fu trainato in Italia e preso dai tedeschi all'indomani dell'armistizio dell'8 settembre 1943 i quali, sembra, lo fecero saltare in aria in porto."}
{"id": "616535", "revid": "1543377", "url": "https://it.wikipedia.org/wiki?curid=616535", "title": "Aranciaia di Colorno", "text": "L'Aranciaia di Colorno \u00e8 un edificio dalle forme tardo-manieriste, situato su un angolo di piazzale Vittorio Veneto a Colorno, in provincia di Parma; vi ha sede il Museo dei paesaggi di terra e di fiume (MUPAC).\nStoria.\nL'ampio edificio fu costruito tra il 1710 e il 1712 quale ricovero invernale per le numerose piante in vaso di agrumi, prevalentemente aranci e limoni, collocate nei mesi estivi nell'adiacente grande parco del Palazzo Ducale; il duca Francesco Farnese ne affid\u00f2 probabilmente la progettazione al noto architetto Ferdinando Galli da Bibbiena, che cerc\u00f2 di armonizzare l'orangerie al palazzo ed all'elegante giardino, all'epoca molto pi\u00f9 esteso di oggi.\nNella seconda met\u00e0 del XVIII secolo l'Aranciaia, grazie alle vaste dimensioni, fu trasformata in galoppatoio coperto per i freddi mesi invernali.\nIn seguito all'Unit\u00e0 d'Italia, tuttavia, l'edificio fu alienato ed utilizzato come magazzino.\nSprofondata nei decenni seguenti in un profondo declino, nel 1974 l'Aranciaia fu parzialmente recuperata dalla Pro Loco di Colorno, che ne adib\u00ec una porzione del piano terreno a sede del Museo Etnografico, dell'Ingegno popolare e della Tecnologia preindustriale, della Stampa e del Cinematografo.\nNel 2009 furono avviati i primi lavori di ristrutturazione, che inizialmente interessarono solo tre delle quattro facciate ed il tetto; il recupero completo della struttura fu completato solo nel 2014, con la trasformazione dell'intero primo piano in sede del nuovo Museo dei paesaggi di terra e di fiume (MUPAC), che raccoglie l'eredit\u00e0 del precedente allestimento.\nDescrizione.\nL'edificio si innalza su due livelli sviluppandosi su una regolare pianta rettangolare.\nLe facciate intonacate sono caratterizzate dall'armoniosit\u00e0 dei tratti tipica, nonostante la differente epoca costruttiva, dello stile manierista, che contraddistingue gli spigoli in finto bugnato, le cornici timpanate delle grandi finestre del livello terreno e la fascia marcapiano che ingloba, inquadrandole, anche le piccole aperture del primo piano. La fronte principale, perfettamente simmetrica, si distingue per la presenza di un ulteriore livello di finestre, dovuto alla presenza di un piano intermedio interno nella porzione pi\u00f9 prossima all'ingresso. Al centro delle quattro facciate \u00e8 infine collocata una grande apertura ad arco a tutto sesto, che funge da accesso nei due opposti lati pi\u00f9 corti.\nAll'interno il piano terreno, oggi adibito, oltre la pi\u00f9 bassa zona d'ingresso, a deposito del museo, \u00e8 ricoperto da alte volte a crociera ed illuminato da grandi finestre che garantiscono luce e aria all'enorme ambiente, gi\u00e0 in origine riscaldato attraverso un'intercapedine nei muri esterni. Il primo livello, nel XVIII secolo utilizzato quale deposito delle biade per i cavalli di corte ed oggi adibito a sede dell'esposizione museale, \u00e8 invece caratterizzato dalla copertura a travetti lignei, sostenuta da insolite arcate ogivali bucate da numerosi oculi circolari, risalenti gi\u00e0 all'epoca costruttiva dell'edificio.\nMuseo dei paesaggi di terra e di fiume (MUPAC).\nIl museo raccoglie oggetti e strumenti che offrono una testimonianza dell'attivit\u00e0 contadina, artigianale e fluviale di un tempo.\nIl percorso espositivo si sviluppa toccando nell'ordine i temi della pesca nel Po, della caccia, della lavorazione di lana e canapa, del processo di produzione del vino, dell'attivit\u00e0 artigianale (falegname, arrotino, calzolaio, cappellaio e norcino) e del processo di produzione del Parmigiano reggiano, per concludersi con la mostra di alcuni oggetti relativi all'attivit\u00e0 tipografica del XVIII, XIX e XX secolo ed a quella cinematografica."}
{"id": "616539", "revid": "36426", "url": "https://it.wikipedia.org/wiki?curid=616539", "title": "Piero II de' Medici", "text": ""}
{"id": "616542", "revid": "198277", "url": "https://it.wikipedia.org/wiki?curid=616542", "title": "Luciano Sola", "text": "Carriera.\nCresciuto calcisticamente nelle giovanili del , non disputa tuttavia alcuna gara con la prima squadra in maglia rossonera.\nPassa quindi in Serie C al Seregno e nel 1979 alla , con cui nella stagione 1980-1981 centra la promozione in Serie B. Resta a Reggio Emilia per altre due stagioni in cadetteria, quindi nell'autunno 1983 si trasferisce al , dove in due anni compie il doppio salto dalla C1 alla A.\nCon i pugliesi esordisce in Serie A nella stagione 1985-1986, chiusa al penultimo posto, segnando un goal contro il , che rester\u00e0 l'unico della sua carriera in Serie A.\nA fine stagione viene acquistato proprio dal , allenato da Ottavio Bianchi, con cui gioca 16 partite nell'anno dello scudetto (stagione 1986-1987) dimostrando di essere giocatore di quantit\u00e0 e qualit\u00e0; nella stessa stagione viene impiegato con pi\u00f9 continuit\u00e0 in Coppa Italia, contribuendo alla vittoria del trofeo.\nNella stagione successiva le presenze in campionato scendono a 9 ma Sola debutta anche in Coppa dei Campioni nella sfortunata gara esterna persa contro il .\nNei due anni passati al Napoli non realizza nessun gol in gare ufficiali ma solo uno, peraltro molto pregevole, in un'amichevole di beneficenza contro la allo stadio Olimpico di Roma.\nAl termine della stagione 1987-1988 si trasferisce al Padova, dove disputa tre campionati di Serie B, per poi passare al in serie C1 e chiudere la carriera coi dilettanti del Capriolo, formazione dell'omonimo comune bresciano.\nIn carriera ha totalizzato complessivamente 54 presenze e 1 rete in Serie A e 183 presenze e cinque reti in Serie B.\nDopo il ritiro \u00e8 divenuto operaio nel settore dei vetri."}
{"id": "616545", "revid": "1528507", "url": "https://it.wikipedia.org/wiki?curid=616545", "title": "Politica estera e di sicurezza comune", "text": "La politica estera e di sicurezza comune (acronimo PESC, inglese \"CFSP\") \u00e8 la politica estera dell'Unione europea, gestita e promossa dall'Alto rappresentante per gli affari esteri e la politica di sicurezza e dal Servizio europeo per l'azione esterna.\nStoria.\nLe radici della politica estera dell'Unione Europea vanno individuate nella Cooperazione politica europea, istituita nel 1970 per promuovere l'integrazione politica tra gli stati membri e non solo quella economica. Tra i vari aspetti, la Cooperazione politica europea introdusse una prima forma di coordinamento tra le politiche estere degli stati membri, dando luogo a riunioni e consultazioni periodiche e - laddove possibile - all'elaborazione di posizioni comuni o al rilascio di dichiarazioni congiunte.\nNonostante un suo graduale rafforzamento, la Cooperazione politica europea rimase sostanzialmente invariata fino alla creazione dell'Unione europea. Il Trattato di Maastricht del 1992 trasformava infatti la Comunit\u00e0 Economica Europea in Unione europea, affiancando alle strutture e alle politiche della Comunit\u00e0 Europea (1\u00b0 pilastro) altri due cosiddetti pilastri. Il 2\u00b0 pilastro introdotto dal Trattato di Maastricht era proprio la politica estera e di sicurezza comune, che prevedeva una cooperazione pi\u00f9 forte che in precedenza, necessaria per consentire all'UE di svolgere un ruolo sul piano mondiale adeguato al suo peso e per gestire in modo efficace i cambiamenti geopolitici seguiti alla fine della guerra fredda.\nNel 1999 il Trattato di Amsterdam introdusse alcuni cambiamenti nella PESC, creando la figura dell'Alto rappresentante dell'Unione per gli affari esteri e la politica di sicurezza (Javier Solana ricopr\u00ec tale incarico dal 1999 al 2009) e assegnando all'UE la possibilit\u00e0 di promuovere operazioni di mantenimento della pace.\nNel 2009 il Trattato di Lisbona ha abolito la \"struttura a pilastri dell'UE\", cancellando la distinzione netta tra i tre ambiti dell'integrazione europea. Nonostante alcune modifiche, la PESC continua per\u00f2 sostanzialmente a funzionare secondo il metodo intergovernativo, dunque la Commissione europea e il Parlamento europeo hanno poteri molto ristretti in questo ambito. Il Trattato di Lisbona ha introdotto altri cambiamenti rilevanti, come in particolare la creazione dell'Alto rappresentante dell'Unione per gli affari esteri e la politica di sicurezza come figura stabile e del Servizio europeo per l'azione esterna come apparato diplomatico e amministrativo che gestisce la politica estera comune.\nDescrizione.\nPrincipi e obiettivi.\nI principi della politica estera comune e della cooperazione nel campo delle relazioni internazionali sono indicati dall'art. 21.1 della versione consolidata del Trattato sull'Unione Europea, modificato dal Trattato di Lisbona:\nL'art. 21.2 della versione consolidata del Trattato sull'Unione Europea indica invece gli obiettivi della politica estera comune e della cooperazione nel campo delle relazioni internazionali\nIstituzioni e funzionamento.\nI principi e gli orientamenti generali della politica estera e di sicurezza comune vengono definiti dal Consiglio europeo, che individua anche le strategie comuni da perseguire attraverso l'Unione Europea.\nSulla base delle indicazioni del Consiglio europeo, il Consiglio dei ministri prende le decisioni necessarie per la definizione e la messa in opera della PESC, adottando:\nLe decisioni del Consiglio vengono prese all'unanimit\u00e0, tranne alcune eccezioni.\nIl funzionamento della PESC \u00e8 basato sul metodo intergovernativo e dunque su una logica di cooperazione tra i governi degli stati membri e sulla centralit\u00e0 del Consiglio. La Commissione ha un diritto di iniziativa limitato a determinati aspetti specifici e il Parlamento europeo ha solo un ruolo consultivo. La Corte di giustizia ha un ruolo molto limitato.\nAlto rappresentante.\nLa rappresentanza esterna dell'Unione nelle sedi internazionali \u00e8 attribuita al Presidente del Consiglio europeo, assieme con l'Alto rappresentante dell'Unione per gli affari esteri e la politica di sicurezza. Attualmente il Presidente del Consiglio \u00e8 il belga Charles Michel e l'Alto rappresentante \u00e8 lo spagnolo Josep Borrell.\nLa figura dell'Alto rappresentante, gi\u00e0 introdotta dal Trattato di Amsterdam, \u00e8 stata rafforzata ulteriormente con il Trattato di Lisbona. L'Alto rappresentante assicura la continuit\u00e0 dell'azione dell'Unione nel settore della politica estera, conduce il dialogo politico con le terze parti per conto del Consiglio dell'Unione europea, guida il Servizio europeo per l'azione esterna e coordina il lavoro dei \"rappresentanti speciali\" dell'UE.\nNell'esercizio delle sue funzioni, l'Alto Rappresentante \u00e8 assistito da alcune strutture di supporto:\nPolitica estera.\nLa politica estera viene realizzata mediante il personale diplomatico dell'Unione Europea e alle ambasciate dell'Unione Europea, create dal Trattato di Lisbona.\nPolitica di sicurezza.\nLa Politica europea di sicurezza e difesa (PESD) \u00e8 considerata l'elemento pi\u00f9 significativo della PESC.\nLa PESC riconosce la NATO come l'istituzione responsabile della difesa dell'Europa (\"peace-making\"), mentre dal 1999 dopo il Trattato di Amsterdam l'UE \u00e8 responsabile della realizzazione delle missioni di pace.\nLa Clausola di Solidariet\u00e0 (TFUE, art. 222) prevede che, su richiesta delle autorit\u00e0 politiche, gli altri Stati membri decidono quali mezzi mettere a disposizione dell'Unione, inclusi mezzi militari, e intervengono sul territorio nazionale per prestare assistenza, in caso di calamit\u00e0 naturale o di attacco terroristico. La Clausola \u00e8 deliberata dal Consiglio dell'Unione, mentre il Parlamento Europeo ne viene semplicemente informato.\nLa clausola non consente interventi comuni \"fuori dal territorio di uno Stato membro\", come potrebbe essere la creazione di una forza militare europea per interventi di guerra preventiva nei Paesi che finanziano e addestrano i terroristi."}
{"id": "616548", "revid": "729019", "url": "https://it.wikipedia.org/wiki?curid=616548", "title": "Ninni Cassar\u00e0", "text": "Biografia.\nNato il 7 maggio 1947, fu Commissario della Polizia di Stato nella questura di Reggio Calabria e poi a Trapani, dove ebbe modo di conoscere Giovanni Falcone. Fu poi vice questore aggiunto in forza presso la questura di Palermo e il vice dirigente della squadra mobile. Nel 1982 lavorava per le strade di Palermo insieme all'agente Calogero Zucchetto, nell'ambito delle indagini sui clan di Cosa nostra. In una di queste occasioni Cassar\u00e0 e Zucchetto riconobbero i due killer latitanti Pino Greco e Mario Prestifilippo, ma non riuscirono ad arrestarli perch\u00e9 questi fuggirono. Queste indagini portarono alla stesura del cosiddetto \"rapporto Greco Michele + 161\" che tracciava un quadro della guerra di mafia iniziata nel 1981, dei nuovi assetti delle cosche, segnalando in particolare l'ascesa del clan dei corleonesi di Leggio, Riina e Provenzano.\nTra le numerose operazioni cui prese parte, molte delle quali insieme al commissario Giuseppe Montana, la nota operazione \"Pizza connection\", in collaborazione con forze di polizia degli Stati Uniti. Cassar\u00e0 fu uno stretto collaboratore di Giovanni Falcone e del cosiddetto \"pool antimafia\" della Procura di Palermo e le sue indagini contribuirono all'istruzione del primo maxiprocesso alle cosche mafiose. Sposato e padre di tre figli, venne ucciso dalla mafia nel 1985, all'et\u00e0 di 38 anni.\nL'assassinio.\nIl 6 agosto 1985, rientrando dalla questura nella sua abitazione di via Croce Rossa 81 a Palermo a bordo di un'Alfetta e scortato da due agenti, scese dall'auto per raggiungere il portone della sua abitazione quando un gruppo di nove uomini, guidati da Antonino Madonia, Giuseppe Greco detto \"Scarpuzzedda\" e Giuseppe Giacomo Gambino appostati sulle finestre e sui piani dell'edificio di fronte, spar\u00f2 sull'Alfetta con fucili mitragliatori d'assalto Ak-47.\nL'agente Roberto Antiochia, che era uscito dall'auto per aprire lo sportello a Cassar\u00e0, venne colpito a morte dagli spari e cadde a terra davanti al portone di ingresso dello stabile. Natale Mondo, l'altro agente di scorta, rest\u00f2 illeso, riuscendosi a riparare sotto l'automobile bersagliata dai colpi dei killer (ma sar\u00e0 ucciso anch'egli il 14 gennaio 1988).\nCassar\u00e0, colpito dai killer quasi contemporaneamente ad Antiochia, spir\u00f2 sulle scale del pianerottolo tra le braccia della moglie Laura, accorsa in lacrime dopo aver visto l'accaduto insieme alla figlia dal balcone della propria abitazione. Antonino Cassar\u00e0 \u00e8 tumulato nel cimitero di Sant'Orsola a Palermo. Dopo l'assassinio (o contemporaneamente a esso) sparisce in questura la sua agenda, dove si presume fossero annotate importanti informazioni.\nIl caso Salvatore Marino.\nLe prime indagini sull'omicidio di Giuseppe Montana portarono verso Salvatore Marino, un calciatore venticinquenne appartenente ad una famiglia di pescatori. Fu condotto in questura e nel corso dell'interrogatorio emersero contraddizioni e smentite.\nMentre un testimone sosteneva che Marino si trovasse sul luogo dell'assassinio di Montana proprio in quel giorno, Marino sostenne invece di essere stato a Palermo, venendo poi smentito dai testimoni che chiam\u00f2 a conferma. Dalla perquisizione nella sua casa emersero 34 milioni di lire, che Marino sostenne avere ricevuto dalla squadra di calcio mentre i dirigenti della squadra smentirono. Nella sua abitazione fu rinvenuta una maglietta sporca di sangue. Gli inquirenti furono quindi indotti a ritenerlo quantomeno favoreggiatore dei sicari.\nPresi, secondo il giudice istruttore, da \"isteria collettiva\" alcuni poliziotti lo torturarono sino ad ucciderlo. Il ragazzo venne portato in ospedale quando ormai non c'era pi\u00f9 nulla da fare. I giornali pubblicarono la fotografia del suo cadavere in obitorio scattata da Letizia Battaglia. Familiari e amici portarono la bara bianca di Salvatore Marino in giro per mezza citt\u00e0 al grido di \"Poliziotti assassini\".\nIl 5 agosto 1985, verso sera, fu diffusa la notizia che l'allora Ministro dell'interno Oscar Luigi Scalfaro aveva rimosso il capo della squadra mobile Francesco Pellegrino, il capitano dei carabinieri Gennaro Scala ed il dirigente della sezione anti-rapine Giuseppe Russo. Il giorno dopo fu ucciso Cassar\u00e0, la cui uccisione sarebbe stata una \"vendetta\" per la brutale morte di Marino: secondo le concordi dichiarazioni dei collaboratori di giustizia Salvatore Cancemi e Francesco Marino Mannoia, \"la morte di Salvatore Marino ha accelerato i tempi di esecuzione, poich\u00e9 all'interno della questura era filtrata la notizia che proprio Cassar\u00e0 era il maggiore responsabile dell'uccisione di Marino\". Tutti i poliziotti e carabinieri rimossi finirono in carcere con capo d'accusa omicidio colposo, compreso l'agente Natale Mondo, braccio destro di Cassar\u00e0.\nCondanne.\nFurono celebrati due distinti processi nei confronti di mandanti ed esecutori, che si conclusero con numerose condanne.\nLa sentenza di primo grado, emessa il 17 febbraio 1995, condann\u00f2 i principali esponenti della \"Commissione\" di Cosa Nostra (Michele Greco, Salvatore Riina, Bernardo Provenzano, Bernardo Brusca, Francesco Madonia) all'ergastolo in qualit\u00e0 di mandanti, con sentenza poi confermata nel 1998 dalla Cassazione.\nNel 1996 i collaboratori di giustizia Calogero Ganci, Francesco Paolo Anzelmo e Giovan Battista Ferrante si autoaccusarono di aver fatto parte del gruppo di fuoco mafioso che comp\u00ec l'agguato di via Croce Rossa, che si aggiunsero alle precedenti rivelazioni di Francesco Marino Mannoia e Salvatore Cancemi; il processo bis nei confronti di ulteriori mandanti e degli esecutori materiali si concluse nel 1998 con la condanna all'ergastolo di Antonino Madonia, Salvatore Buscemi, Giuseppe Cal\u00f2, Antonino Geraci, Salvatore Montalto, Giuseppe Farinella, Raffaele e Domenico Ganci, Giuseppe Lucchese, Salvatore Biondino, Salvatore Biondo (classe '56), Salvatore Biondo (classe '57), Nicol\u00f2 Di Trapani, Giuseppe e Vincenzo Galatolo e Giovanni Motisi mentre Calogero Ganci, Francesco Paolo Anzelmo e Giovan Battista Ferrante ebbero sedici anni di reclusione ciascuno poich\u00e9 vennero riconosciute le attenuanti e lo sconto di pena per la collaborazione con la giustizia; Giuseppe Greco detto \"Scarpuzzedda\", Mario Prestifilippo e Giuseppe Giacomo Gambino vennero dichiarati non giudicabili in quanto morti prima del processo. La sentenza venne poi confermata in Appello e in Cassazione nel 2002, divenendo cos\u00ec definitiva."}
{"id": "616549", "revid": "640389", "url": "https://it.wikipedia.org/wiki?curid=616549", "title": "Notts County Football Club", "text": "Il Notts County Football Club, noto semplicemente come Notts County, \u00e8 una societ\u00e0 calcistica inglese con sede nella citt\u00e0 di Nottingham. Affiliata alla Football Association, \u00e8 stata fondata nel 1862, un anno prima della stessa FA.\nIl club \u00e8 il quinto pi\u00f9 antico del mondo, preceduto solo da , , e ; tuttavia, non avendo queste ultime squadre mai superato il dilettantismo, il Notts County pu\u00f2 fregiarsi del titolo di \u00abclub professionistico pi\u00f9 antico del mondo\u00bb.\nLa squadra milita in National League.\nStoria.\nSorto nel 1862, il Notts County \u00e8 stato fra i membri fondatori della Football League, giocando il primo campionato di calcio al mondo nel 1888-89. L'unico titolo ufficiale della sua storia \u00e8 la FA Cup vinta nel 1894, dopo la finale persa nel 1891. Ha giocato per l'ultima volta nel massimo campionato inglese nel 1991-92, l'ultima stagione della vecchia First Division prima dell'avvento della FA Premier League.\nNell'estate del 2009 la propriet\u00e0 passa ad alcuni sceicchi, i quali ingaggiano Sven-G\u00f6ran Eriksson come direttore generale con l'obiettivo di riportare, in tre anni, il club in Premier League; l'11 febbraio 2010 Eriksson per\u00f2 si dimette in seguito alla cattiva gestione finanziaria della societ\u00e0. La squadra viene quindi acquistata da Ray Trew. Nonostante questi problemi, alla fine della stagione regolare di Football League Two il Notts County riesce lo stesso a vincere il campionato. Grazie a questo risultato il club \u00e8 tornato in Football League One.\nAlla fine del campionato 2014-2015, tuttavia, la squadra ricade in Football League Two. Inizia qui un periodo nero per il club, anche a causa di una profonda crisi in seno alla propriet\u00e0, che culmina nella stagione 2018-2019 con la retrocessione, per la prima volta nella sua storia, in National League, la prima serie dilettantistica inglese.\nColori e simboli.\nLa tradizionale divisa del Notts County comprende una maglia bianconera a strisce verticali, con calzoncini calzettoni che a seconda della stagione possono essere neri o bianchi.\nAlla casacca dei \"Magpies\" \u00e8 legato un curioso aneddoto: nel 1903 la chiese a uno dei suoi soci, Gordon Thomas Savage, di \u00abprocurare divise da gioco pi\u00f9 professionali\u00bb rispetto a quelle utilizzate fino ad allora dalla squadra torinese \u2013 camicia rosa con cravattino nero \u2013, che oltre a essere poco adatte all'uso sportivo avevano anche il difetto di scolorire. Savage aveva un amico tifoso dei Notts, che provvide a spedire delle uniformi analoghe a quelle della sua squadra del cuore. Da quel momento la Juventus adott\u00f2 anch'essa la divisa bianconera come prima maglia. Ancora oggi i tifosi del Notts County intonano allo stadio il coro \"\u00abIt's just like watching Juve...\u00bb\" (\u00ab\u00c8 proprio come guardare la Juve...\u00bb) ogni volta che la loro squadra realizza una grande prestazione (in riferimento alla comunanza cromatica delle uniformi dei due club).\nOrganico.\nRosa 2018-2019.\n\"Rosa e numerazione sono aggiornate al 18 novembre 2018.\"\nRosa 2017-2018.\n\"Rosa e numerazione sono aggiornate al 26 giugno 2018.\""}
{"id": "616550", "revid": "6066", "url": "https://it.wikipedia.org/wiki?curid=616550", "title": "Ellenistico", "text": ""}
{"id": "616551", "revid": "287204", "url": "https://it.wikipedia.org/wiki?curid=616551", "title": "Anomalie cromosomiche", "text": ""}
{"id": "616554", "revid": "30610", "url": "https://it.wikipedia.org/wiki?curid=616554", "title": "Obbiettivo 2", "text": ""}
{"id": "616557", "revid": "287204", "url": "https://it.wikipedia.org/wiki?curid=616557", "title": "Surcouf (sommergibile)", "text": "Il Surcouf, unica unit\u00e0 varata della sua classe (originariamente ne erano state previste 3), era un incrociatore sommergibile - sommergibile portaerei - di produzione francese in forza alla Marine nationale, la marina militare francese. Battezzato in onore del corsaro Robert Surcouf, fu la terza unit\u00e0 di produzione francese a portare questo nome.\nAl momento del suo completamento era il sommergibile dalle dimensioni maggiori a livello mondiale.\nSviluppo.\nIl concetto di incrociatore sommergibile, estremamente affascinante, \u00e8 stato sempre una chimera per i progettisti di unit\u00e0 navali, specie nel periodo interguerra, con praticamente tutte le potenze navali impegnate a progettarle e costruirle.\nMa le prime unit\u00e0 della categoria, i Classe M inglesi, erano battelli di dubbia utilit\u00e0 e alto costo, con il loro supercannone da 305\u00a0mm. Il trattato navale di Washington aveva posto un limite al calibro dell'armamento di artiglieria, ovvero il calibro dei cannoni di bordo non poteva superare i 203,2\u00a0mm (8 pollici); per il resto queste unit\u00e0 non avevano limiti relativamente a tubi lanciasiluri o tonnellaggio. Effettivamente, far operare unit\u00e0 subacquee con grandi cannoni, che richiedevano elevato dislocamento, alto costo e una maneggevolezza meno marcata di sommergibili normali, era decisamente difficile. I concetti informatori erano comunque vertenti su navi pesantemente armate di cannoni, mentre la vera risorsa delle unit\u00e0 subacquee, i siluri, erano solo una appendice per il progetto complessivo.\nIl \"Surcouf\" venne progettato con il programma navale del 1926. La costruzione inizi\u00f2 nel dicembre del '27; varato il 18 ottobre del '29, entr\u00f2 in servizio nel maggio del 1934, divenendo cos\u00ec il pi\u00f9 grande sommergibile mai costruito, primato che detenne sino alla entrata in servizio, nel 1944, del primo dei sommergibili giapponesi della Classe I-400. Sebbene leggermente pi\u00f9 corto di altre unit\u00e0 allo scoppio della seconda guerra mondiale, infatti, era di gran lunga il pi\u00f9 pesante.\nAveva una torre frontale sopra lo scafo, integrata con la vela, e due cannoni da 203/50\u00a0mm con gittata di circa 27\u00a0km. Un'altra necessit\u00e0 spesso richiesta alle navi di questa particolarissima categoria era la presenza di un idrovolante, per allargare il campo visivo dell'unit\u00e0 subacquea. I progettisti del \"Surcouf\" non tralasciarono questo particolare, dedicando la parte posteriore della sovrastruttura ad un minuscolo hangar pressurizzato, per un idroricognitore leggero Besson MB-411, che per\u00f2 richiedeva molto tempo per essere assemblato. Questo rendeva inefficace l'uso del velivolo alla luce della minaccia aerea tipica della seconda guerra mondiale, anche se era un rischio accettabile nel 1926. Nell'oceano Pacifico i giapponesi fecero invece buon uso dei loro idrovolanti basati su sommergibili, date le immense distese di mare a disposizione.\nLa potenza di fuoco del \"Surcouf\" era data anche da un armamento siluristico pesante, e di impostazione particolare: oltre ai 4 tubi da 550 (calibro tipico francese) con 6 siluri di riserva, ne esistevano anche 4 brandeggiabili in un impianto a prua, mentre altri 4 da 400\u00a0mm erano presenti in un impianto a poppa, cos\u00ec da rendere quest'unit\u00e0 capace di sparare da ogni direzione sul bersaglio.\nLa potenza motrice era molto elevata, con motori potentissimi sia diesel che elettrici, ma le prestazioni non erano eccezionali, data la mole del battello. La manovrabilit\u00e0 era, nonostante la mole, sorprendentemente buona.\nFu l'unico costruito di una classe originariamente prevista in tre battelli\nImpiego operativo.\nNormalmente di base a Cherbourg, quando le truppe tedesche invasero la Francia, nel maggio 1940, Il \"Surcouf\" si trovava in un bacino di carenaggio a Brest, per manutenzione e raddobbo, al rientro da una missione nelle Antille e nel Golfo di Guinea. All'avvicinarsi delle truppe tedesche dopo la conclusione della battaglia di Dunkerque (25 maggio\u00a0\u2013 3 giugno 1940), per evitare la cattura, il sottomarino salp\u00f2 in tutta fretta nella seconda met\u00e0 del mese di giugno, al comando del capitano di fregata Martin. Con uno solo dei due motori funzionanti, il timone in avaria, i lavori non ancora terminati, senza pezzi di ricambio e non in grado di immergersi, riusc\u00ec comunque a raggiungere il porto di Plymouth navigando in superficie.\nIl 3 luglio i bastimenti francesi rifugiati in Gran Bretagna vennero confiscati dai Britannici durante l'Operazione Catapult. Fonti britanniche sostengono che venne dato corso a questa operazione per evitare che il naviglio francese cadesse nelle mani dei Tedeschi; fatto sta che, durante il sequestro del \"Surcouf\", ebbero luogo degli scontri armati, nel corso dei quali vi furono quattro morti, anche se gli eventi non sono affatto chiari. Secondo fonti francesi i morti furono: un Francese (il meccanico Yves Daniel) e tre Inglesi: il comandante del sottomarino Thames, l'ufficiale di collegamento che portava l'ordine di sequestro e un sergente. Secondo fonti inglesi, invece, i morti sarebbero stati 1 ufficiale francese, 2 ufficiali inglesi e un marinaio, sempre inglese, ucciso, quest'ultimo, dal medico di bordo del Surcouf. Sempre secondo fonti inglesi, questo sarebbe stato l'unico incidente con conseguenze fatali dell'Operazione Catapult (si vedano, al proposito, i fatti di Mers-el-K\u00e9bir e della Battaglia di Dakar).\nCome detto pi\u00f9 sopra, all'epoca, il \"Surcouf\" era il sottomarino pi\u00f9 grande del mondo. I suoi cannoni da 203 potevano sparare ognuno 3 proietti da 120\u00a0kg al minuto, a una distanza di 27\u00a0km. Ovvio, quindi, il desiderio degli Alleati di rischierare il sottomarino fra le proprie forze, se non altro, forse, per motivi propagandistici.\nL'impresa di rimettere il \"Surcouf\" in condizioni di prendere il mare fu estremamente difficile per gli inglesi, sia a causa della complessit\u00e0 del battello, sia per la mancanza di pezzi di ricambio, sia per la mancanza di sommergibilisti qualificati a gestire un'unit\u00e0 di simile complessit\u00e0. Inizialmente comandato dal Capitano di Fregata Ortoli, il \"Surcouf\" prese finalmente servizio nelle Forze navali della Francia libera, dopo essere stato ammodernato nell'arsenale di Portsmouth (USA).\nLa vigilia di Natale del 1941, una flottiglia delle Forze navali della Francia libera (FNFL - Forces navales fran\u00e7aises libres), costituita delle corvette \"Mimosa\", \"Alysse\", \"Aconit\" e dal \"Surcouf\" e comandate dall'Ammiraglio Muselier si riun\u00ec a Saint-Pierre e Miquelon, a sud dell'isola di Terranova, allora facente parte dei Territori d'Oltremare della Francia liberata.\nDa allora il \"Surcouf\" cominci\u00f2 ad operare a favore degli Alleati, effettuando, secondo fonti ufficiali, numerose operazioni in Oceano Atlantico. Operazioni di cui, tuttavia, \u00e8 stato possibile reperire solo scarsa documentazione, quale ad esempio di essere stato impiegato come scorta ai primi convogli alleati tra Gran Bretagna e Stati Uniti. Va tenuto presente, a tal proposito, che molta della \u201cvita\u201d del \"Surcouf\" \u00e8 circondata da un alone di \u201cquasi leggenda\u201d, frutto, con buona probabilit\u00e0, di scopi propagandistici.\nL'incertezza, ad ogni modo, dipinge la fine di questo battello.\nIl suo ultimo viaggio inizi\u00f2 12 febbraio del 1942, quando il \"Surcouf\" lasci\u00f2 le Bermuda, diretto a Tahiti, via Canale di Panama.\nIl rapporto ufficiale imput\u00f2 l'affondamento del \"Surcouf\" a uno speronamento accidentale da parte del cargo Americano US Thomson Lyker, a Nord del Canale di Panama; Per l'esattezza, a 11\u00b0 N 79\u00b0 O, circa 80 miglia (130\u00a0km) a nord di Cristobal Colon.\nSecondo le testimonianze delle vedette del naviglio Americano, la Thomson Lyker avrebbe urtato, in una notte particolarmente buia, un oggetto parzialmente sommerso che avrebbe strisciato lungo la sua chiglia; furono udite delle voci in acqua, ma il cargo americano, dopo essersi dedicato alla ricerca di eventuali sopravvissuti sino alla mattina successiva, avrebbe continuato la sua rotta verso Guantanamo Bay, nella convinzione di aver speronato un U-Boot tedesco.\nMolto tempo dopo, la tardiva inchiesta della commissione ufficiale francese stabilir\u00e0 che l'affondamento fu la conseguenza di un errore umano: un idrovolante Consolidated PBY Catalina, in missione di pattugliamento antisom in quelle acque, avrebbe, nella notte tra il 18 e il 19 febbraio 1942, bombardato il Surcouf, scambiandolo per un grosso sottomarino tedesco o giapponese.\nQueste conclusioni furono condivise e supportate anche dall'Ammiraglio Gabriel Paul Auphan nel suo libro \"La Marina Francese nella II guerra Mondiale\".\nUn caso, quale delle due versioni sia corretta, di fuoco amico che caus\u00f2 la morte del comandante pro-tempore del sommergibile, il capitano di fregata Blaison, e quella di 130 uomini di equipaggio.\nRiconoscimenti.\nUn monumento, sul molo di Cherbourg, ricorda il naufragio dello storico battello."}
{"id": "616559", "revid": "21583", "url": "https://it.wikipedia.org/wiki?curid=616559", "title": "Classe S (sommergibile Stati Uniti d'America)", "text": "La classe Sugar, o classe S, era formata da sommergibili americani costruiti immediatamente dopo la Prima guerra mondiale, che furono usati con profitto nella seconda: il 10 agosto 1942, nelle ore immediatamente successive alla battaglia di Savo, l'unit\u00e0 USS S-44 (SS-155) sorprese e affond\u00f2 con tre siluri l'incrociatore pesante giapponese Kako . Si trattava, fino a quel momento, del maggiore successo di un sommergibile della marina statunitense."}
{"id": "616560", "revid": "712828", "url": "https://it.wikipedia.org/wiki?curid=616560", "title": "Misora Kasuga", "text": ""}
{"id": "616562", "revid": "599013", "url": "https://it.wikipedia.org/wiki?curid=616562", "title": "Estrusione", "text": "L'estrusione \u00e8 un processo di produzione industriale di deformazione plastica che consente di produrre pezzi a sezione costante (ad esempio tubi, barre, profilati, lastre). Viene utilizzata per i materiali metallici (come l'acciaio, l'alluminio, il piombo, o il rame), materie plastiche (come la gomma o materiali termoplastici) e in generale per quei materiali che abbiano elevata plasticit\u00e0.\nStoria.\nPossiamo trovare traccia di primi tentativi di procedimenti di estrusione gi\u00e0 sul finire dell'800, ma soltanto al termine della seconda guerra mondiale l'incremento dello sviluppo di materie termoplastiche come polipropilene e polietilene fece s\u00ec che tali procedimenti ottenessero lo status di principali tecnologie utilizzate per la lavorazione delle materie plastiche\nDescrizione del processo.\nL'estrusione consiste essenzialmente nel forzare per compressione il materiale, allo stato pastoso, a passare attraverso una sagoma (\"matrice\" o \"filiera\") che riproduce la forma esterna del pezzo che si vuole ottenere. Se la sezione di questo \u00e8 cava, sar\u00e0 presente un'anima che riprodurr\u00e0 il profilo della cavit\u00e0 interna. All'uscita dalla matrice il materiale viene raffreddato o, nel caso della gomma, sottoposto a vulcanizzazione. Nel caso delle materie plastiche, la compressione del materiale a monte della matrice \u00e8 ottenuta attraverso una vite senza fine semplice o doppia (vite di Archimede), che spinge il materiale verso la testa di estrusione. Nel caso delle materie plastiche il materiale viene introdotto sotto forma di granuli (\"pellet\") o in polvere; il calore prodotto dall'attrito con le pareti dell'estrusore e da resistenze elettriche ne causa la \"fusione\" (nel caso di polimeri cristallini) o il \"rammollimento\" (nel caso di polimeri amorfi o semicristallini). Nel caso delle fibre tessili la testa di estrusione \u00e8 chiamata filiera. Per i metalli si usano macchine a pistone.\nMediante opportuni accorgimenti (matrici con parti mobili) si riescono ad ottenere profilati in gomma a sezione variabile, come ad esempio alcuni tipi di guarnizione per le porte degli autoveicoli.\nEstrusione diretta e inversa.\nL'estrusione pu\u00f2 avvenire secondo due metodologie:\nNel caso dell'estrusione diretta, il materiale viene compresso da una parte dal pistone e fuoriesce dalla parte opposta, dove \u00e8 posizionata la matrice. In altre parole la direzione di efflusso del materiale \u00e8 concorde al moto del pistone. In questo caso la forza necessaria all'estrusione decresce in modo costante con la diminuzione della quantit\u00e0 di materiale da estrudere all'interno del recipiente. Nella parte finale del processo si avr\u00e0 un aumento della forza necessaria all'estrusione poich\u00e9 il materiale, diventato molto sottile, potr\u00e0 fuoriuscire radialmente dalla matrice.\nNel caso dell'estrusione inversa invece la matrice \u00e8 solidale al pistone, il quale presenta una cavit\u00e0 centrale in modo da permettere l'uscita del prodotto estruso, in direzione opposta al moto del pistone.\nNell'estrusione inversa si ha il vantaggio di avere minori forze di attrito. Infatti non vi \u00e8 moto relativo tra il materiale e la parete del contenitore. Le pressioni che invece possono essere esercitate dall'azione del pistone sono minori rispetto al caso dell'estrusione diretta e rimangono pressoch\u00e9 costanti durante l'intera durata del processo.\nCoestrusione.\nUna variante del processo di estrusione \u00e8 la coestrusione, in cui si lavorano contemporaneamente materiali diversi, che escono dalla matrice accoppiati, cosicch\u00e9 si ottengono, ad esempio guarnizioni con un'anima rigida (che funge da supporto) e una parte esterna morbida (che garantisce una buona ermeticit\u00e0).\nPultrusione.\nLa pultrusione (dall'inglese \"Pulling-extrusion\", ovvero \"tirare\" e \"estrusione\") \u00e8 un processo affine all'estrusione, che permette di ottenere profilati plastici rinforzati da fibre, ad esempio polimeri rinforzati da fibre di carbonio o di vetro.\nIn questa tecnologia le fibre vengono tirate attraverso la matrice, e contemporaneamente si estrude il materiale plastico (in genere termoindurente) che le impregna e le ingloba. I prodotti sono tubi, pali e simili elementi strutturali cilindrici.\nMateriali.\nAlcuni materiali che possono essere lavorati tramite estrusione sono:\nProdotti.\nCon l'estrusione possono essere fabbricate ad esempio piastre, tubi e profilati senza saldature con sezione costante per tutta la loro lunghezza, ma anche guide in laminato plastico o tubi flessibili di lunghezza indefinita e generalmente avvolti su bobine.\nMediante una particolare variante dell'estrusione, detta \"stampaggio per soffiaggio\" (in inglese \"blow molding\"), vengono fabbricati contenitori in materiale plastico, come bottiglie o barattoli, ma anche serbatoi per carburante. Nello stampaggio per soffiaggio un tubo flessibile estruso (\"preforma\" o \"parison\") viene circondato da uno stampo e soffiato con aria compressa contro la parete interna dello stampo.\nLa quasi totalit\u00e0 della pasta alimentare (pasta lunga e pasta corta) viene prodotta per estrusione. All'uscita dalla filiera la pasta viene tagliata ed essiccata.\nMolti laterizi, come i mattoni pieni e forati, vengono prodotti per estrusione e taglio di argilla."}
{"id": "616568", "revid": "18323", "url": "https://it.wikipedia.org/wiki?curid=616568", "title": "Edmondo Cirielli", "text": "Deputato alla Camera dal 2001, dove ha ricoperto gli incarichi di Presidente della 4\u00aa Commissione Difesa dal 2008 al 2013 e segretario dal 2013 al 2018, attualmente ricopre la carica di Questore alla Camera.\nBiografia.\nFiglio di un Ufficiale dell'Esercito, nel 1980 \u00e8 entrato come allievo del 193\u00ba corso nella Scuola Militare Nunziatella di Napoli, dove ha conseguito la maturit\u00e0 scientifica nel 1983. Successivamente ha frequentato l'Accademia Militare di Modena e la Scuola Ufficiali Carabinieri di Roma, conseguendo all'Universit\u00e0 degli Studi di Parma la laurea in Giurisprudenza e, all'Universit\u00e0 degli Studi di Salerno, la laurea in Scienze politiche e la laurea specialistica in Scienze della sicurezza interna ed esterna.\n\u00c8 stato ufficiale dell'Arma dei Carabinieri in aspettativa per mandato parlamentare, ora in congedo. Nell'ottobre 2020 ha ricevuto la promozione onorifica al grado di Generale di Brigata.\nAttivit\u00e0 politica.\nConsigliere regionale della Campania.\nSi candida alle elezioni regionali in Campania del 1995 con Alleanza Nazionale, venendo eletto in consiglio regionale della Campania, risultando il pi\u00f9 suffragato della regione (15.893 preferenze) dopo Domenico Zinzi (19.381 preferenze).\nAlle regionali del 2000 viene poi rieletto Consigliere Regionale della Campania con 15.616 preferenze.\nElezione a deputato.\nAlle elezioni politiche del 2001 viene eletto alla Camera dei deputati per Alleanza Nazionale con il ruolo di vice capogruppo. Diventando membro della Commissione Giustizia e della Commissione Affari Esteri.\nIn tale veste nel 2005 si fa promotore della legge che porter\u00e0 il suo nome, legge poi sconfessata dallo stesso a causa delle profonde e non condivise modifiche apportate dal Parlamento. Per questo motivo tale norma \u00e8 oggi indicata con il nome di ex Cirielli.\nNel 2005 \u00e8 stato nominato Assessore del Comune di Nocera Superiore (SA).\nNel 2006 \u00e8 rieletto alla Camera dei deputati. \u00c8 Segretario della II Commissione (Giustizia).\nRieletto parlamentare nel 2008, nella XVI legislatura (in carica dal 29 aprile 2008 al 14 marzo 2013), presiede la IV Commissione difesa della Camera. Nella classifica finale di legislatura dell'indice di produttivit\u00e0 dei parlamentari, stilata da \"Open Polis\", viene indicato come ottavo in assoluto.\nNel 2009 \u00e8 presidente della Provincia di Salerno; in questa veste fa affiggere, in occasione della festa della Resistenza, un manifesto in cui si afferma che la Liberazione dell'Italia avvenne solo grazie agli Angloamericani mentre i partigiani non giocarono nessun ruolo (e anzi lo stesso Cirielli dichiara che alcuni tra di essi erano piegati a una logica anti-democratica che ambiva all'instaurazione della dittatura sovietica in Italia): tale mossa suscita numerose critiche.\nIl 9 ottobre 2012 il Consiglio provinciale di Salerno, come quello di Napoli ed altre province italiane, vota una mozione che dichiara l'incompatibilit\u00e0 di Cirielli tra l'incarico di Presidente della Provincia di Salerno e deputato. Il testo \u00e8 stato appoggiato dalla maggioranza che sostiene Cirielli mentre l'opposizione si \u00e8 schierata contro. Dopo l'approvazione del testo Cirielli \u00e8 stato, dunque, dichiarato decaduto come Presidente della Provincia di Salerno, giustificando tale manovra con la volont\u00e0 di polemizzare contro i pesanti tagli imposti dal Governo Monti agli Enti provinciali e con la volont\u00e0 di ricandidarsi alle Politiche del 2013 incarico per cui scatta l'incompatibilit\u00e0 con quello di Presidente di Provincia. Con l'approvazione della mozione sostenuta dalla maggioranza di centrodestra il Presidente Cirielli, il 24 ottobre 2012, \u00e8 dichiarato decaduto (non sfiduciato) garantendo cos\u00ec la permanenza in carica dell'intero Consiglio provinciale e dell'intera Giunta che sar\u00e0 presieduta ad interim dal Vicepresidente della Provincia di Salerno Antonio Iannone.\nAlla fine del 2012, alla nascita del nuovo soggetto politico, aderisce al partito Fratelli d'Italia - Centrodestra Nazionale di Ignazio La Russa, Guido Crosetto e Giorgia Meloni, entrando a far parte dell'ufficio di presidenza.\nUfficio di presidenza.\nNell'ambito delle elezioni politiche della XVII legislatura, tenutesi il 24-25 febbraio 2013, \u00e8 stato nuovamente eletto parlamentare per la Camera dei deputati dove ha ricoperto l'incarico di Segretario di Presidenza. Nel dicembre 2016 viene indicato come il parlamentare pi\u00f9 produttivo della regione Campania secondo il Dossier redatto da \"Open Polis\" sulla XVII legislatura. Tale riconoscimento viene confermato nel febbraio 2018 per il periodo 2013-2018.\n\u00c8 stato eletto membro del Consiglio di Amministrazione della Fondazione Alleanza Nazionale nel settembre 2017.\n\u00c8 il fondatore dell'Associazione Culturale di Area - Destra Europea e socio fondatore di Fondazione Nuova Italia. \u00c8 stato Presidente Provinciale di Alleanza Nazionale nella provincia di Salerno.\nA gennaio 2018 \u00e8 stato eletto presidente della direzione nazionale di Fratelli d\u2019Italia.\nAlle elezioni politiche del 4 marzo 2018 \u00e8 stato confermato deputato al Parlamento per la XVIII legislatura, durante la quale ricopre il ruolo di questore della Camera dei deputati.\nNell'ottobre 2018 \u00e8 stato nominato membro dell'Assemblea Parlamentare della NATO.\nPresidente della Provincia di Salerno.\nIn occasione delle elezioni amministrative del 2009 viene eletto presidente della provincia ottenendo il 55,7% dei voti al primo turno. \u00c8 stato sostenuto, in consiglio provinciale, da una maggioranza di centro-destra costituita da PdL, UDC, MpA, Nuovo PSI, Popolari Udeur, Alleanza di Centro, Democrazia Federalista - Lista Lubritto, Forza Provincia e Alleanza per Cirielli."}
{"id": "616570", "revid": "287204", "url": "https://it.wikipedia.org/wiki?curid=616570", "title": "Aurelio Aureli", "text": "Biografia.\nSulla vita di Aureli si conosce poco. Esord\u00ec nel campo operistico nel 1652 con \"L'Erginda\". Fino al 1687 fu operativo come librettista principalmente a Venezia, ad eccezione di un breve viaggio condotto a Vienna. Nella citt\u00e0 lagunare fu membro dell\"Accademia degli Imperfetti\" e forse anche dell\"Accademia degli Incogniti\". Dal 1688 al 1694 fu, invece, al servizio del Duca di Parma, durante quale periodo scrisse circa una dozzina di lavori drammatici, i quali vennero poi quasi tutti musicati dall'allora compositore di corte Bernardo Sabadini. Gli ultimi libretti furono scritti a Venezia e nelle altre citt\u00e0 della Repubblica.\nOpere.\nLa sua opera include ben 50 libretti, tra cui:"}
{"id": "616571", "revid": "767487", "url": "https://it.wikipedia.org/wiki?curid=616571", "title": "Dixie Dean", "text": "Fra i pi\u00f9 prolifici attaccanti inglesi di tutti i tempi, ha legato il suo nome alla squadra dell'Everton.\nCarriera.\nNato a Birkenhead, nel Merseyside, inizi\u00f2 la sua carriera nella squadra locale del Tranmere Rovers, trasferendosi all'Everton nel 1925 per 3\u00a0000 sterline. Nella squadra di Liverpool il suo esordio fu impressionante: 32 reti.\nDean \u00e8 associato alla vittoria dell'Everton nel campionato del 1928, quando sigl\u00f2 il record tuttora imbattuto di reti in una stagione, 60.\nNel 1930, nonostante i suoi gol, la squadra retrocesse, ma il giocatore la riport\u00f2 in First Division con 39 reti e il titolo di capocannoniere della Second Division.\nL'anno successivo l'Everton vinse il titolo da neopromossa e Dean fu ancora una volta capocannoniere, con 44 reti. Segu\u00ec poi la vittoria in FA Cup nel 1933.\nDean lasci\u00f2 l'Everton nel 1938 con 383 reti segnate in 433 partite: solo Arthur Rowley ha segnato pi\u00f9 reti nella Football League e con 310 reti in First Division Dean \u00e8 terzo nella classifica dei cannonieri inglesi. Oltre alle 60 reti in una sola stagione, Dean detiene un altro record: non \u00e8 mai stato n\u00e9 ammonito n\u00e9 espulso.\nPass\u00f2 poi al Notts County e termin\u00f2 la sua carriera in Irlanda negli Sligo Rovers. Con la nazionale inglese disput\u00f2 sedici partite segnando diciotto reti."}
{"id": "616573", "revid": "115533", "url": "https://it.wikipedia.org/wiki?curid=616573", "title": "Classe Narwhal", "text": "La classe Narwahl, costituita da 2 unit\u00e0 navali, era costituita da 2 enormi incrociatori sommergibili americani, varati negli anni venti assieme al parente stretto Argonaut, ancora pi\u00f9 grande, con 60 mine depositabili da tubi poppieri."}
{"id": "616578", "revid": "119870161", "url": "https://it.wikipedia.org/wiki?curid=616578", "title": "Fenice-Europa", "text": "Il premio letterario Fenice-Europa, fondato da Adriano Cioci e da Rizia Guarnieri, \u00e8 nato a Bastia Umbra (Perugia) nel 1998, con lo scopo di favorire la conoscenza della lingua italiana mediante \"Un romanzo italiano per il mondo\". Venivano annualmente premiati tre romanzi scritti in italiano, scelti da una giuria tecnica, formata da esperti e critici letterari, e da oltre 650 giurati popolari (numero in costante aumento), distribuiti nei cinque continenti: Europa, Africa, America, Asia, Oceania e, dal 2007, anche in Antartide. Il premio era itinerante, nel senso che la serata finale e la premiazione degli scrittori vincitori avviene, solitamente in autunno, in Comuni e citt\u00e0 dell'Umbria sempre diversi.\nA partire dall'anno 2000, nell'ambito del Premio \"Fenice-Europa\", \u00e8 stata inserita la sezione \"Premio Claudia Malizia\", un premio a tema, che si propone di far riflettere i giovani lettori in merito al valore della vita."}
{"id": "616580", "revid": "486946", "url": "https://it.wikipedia.org/wiki?curid=616580", "title": "Bassano Virtus", "text": ""}
{"id": "616582", "revid": "287204", "url": "https://it.wikipedia.org/wiki?curid=616582", "title": "Aethelred", "text": "Aethelred (anche nelle grafie \u00c6thelred o Ethelred) \u00e8 il nome di diversi sovrani di regni dell'eptarchia anglosassone:"}
{"id": "616583", "revid": "1149807", "url": "https://it.wikipedia.org/wiki?curid=616583", "title": "Gianfranco Funari", "text": "Si rese celebre con uno stile comunicativo particolare, intenso, caratterizzato da un linguaggio molto diretto, caustico e spesso volgare. Trattava temi politici e di attualit\u00e0 riuscendo a creare spesso polemiche e rappresentando il bersaglio di critiche e di attacchi da pi\u00f9 parti.\nBiografia.\nNacque in una famiglia un tempo benestante essendo stato suo bisnonno il cocchiere ufficiale di papa Pio IX; la sua azienda con i cavalli e le carrozze and\u00f2 per\u00f2 distrutta a causa di un'esondazione del fiume Tevere e la famiglia Funari divenne perci\u00f2 poverissima. Il padre era un modesto tipografo romano di idee socialiste e la madre Laura una casalinga. Come primo impiego lavor\u00f2 presso la Manetti &amp; Roberts, in seguito presso una ditta di acque minerali in qualit\u00e0 di rappresentante e successivamente, grazie ad un incontro fortuito con un ispettore esperto di gioco d'azzardo, si appassion\u00f2 al mondo dei casin\u00f2 e decise di lavorare come croupier prima a Saint-Vincent (dove prestava servizio anche suo fratello maggiore come comandante della tenenza dei Carabinieri di Aosta), poi ad Hong Kong, Macao, Singapore e Bangkok, per undici anni, dai 25 ai 36, diventando negli ultimi due anni il capo del personale di una casa da gioco. Ebbe anche una breve carriera nel pugilato, durata solo tre incontri, tutti vinti.\nGli inizi come cabarettista.\nDopo alcune esibizioni amatoriali come cabarettista in vari locali romani come \"Il Giardino dei Supplizi\" e il \"Sette per Otto\", nel 1967 fu notato da Oreste Lionello, che gli propose di entrare nei suoi spettacoli, e dall'entourage di Mina, che lo fece approdare al \"Derby\" di Milano, dove debutt\u00f2 il 30 aprile 1969 interpretando dei monologhi di satira di costume. Nello stesso anno e fino al 1969 debutt\u00f2 nel programma \"La domenica \u00e8 un'altra cosa\" condotto da Raffaele Pisu, cui fece seguito il programma di Castellano e Pipolo \"Foto di gruppo\" (1974), condotto dallo stesso Pisu. Per la seconda rete, nel 1975, conduce, insieme a Minnie Minoprio e il Quartetto Cetra, la trasmissione \"Pi\u00f9 che altro un variet\u00e0\". \nNel 1976 condusse insieme a Claudio Lippi e Renato Carosone il programma televisivo \"Per una sera d'estate\". Del 1973 \u00e8 l'incisione discografica di un singolo con due canzoni: \"Io faccio niente\" e \"A 80 anni \u00e8 vietato morire il 14 agosto\" e dell'LP \"Ma io non canto... faccio finta!\" per la King Universal. Nel 1978 scrisse un romanzo, \"Famiglia svendesi\", e l'anno seguente recit\u00f2 nel film di Domenico Paolella \"Belli e brutti ridono tutti\".\nConduttore TV: i talk show di attualit\u00e0.\nCome conduttore di programmi di attualit\u00e0 debutt\u00f2 sul piccolo schermo su Telemontecarlo nel 1980, con la trasmissione \"Torti in faccia\" (che qualche anno pi\u00f9 tardi proporr\u00e0 a Bruno Voglino, dirigente RAI, senza riceverne un riscontro positivo), con una formula innovativa che proponeva contenziosi verbali fra categorie di semplici cittadini, formula che ripropose con successo con \"Aboccaperta\", il quale and\u00f2 in onda dal 1981 al 1983 sulla rete monegasca. Finalmente Funari venne chiamato dalla Rai: fu Giovanni Minoli, capostruttura di Rai 2, a dargli l'opportunit\u00e0 di condurre un programma nell'azienda di stato. \"Aboccaperta\" and\u00f2 in onda sulla seconda rete nazionale dal 1984 al 1987 nella seconda serata del venerd\u00ec. Prima del passaggio ufficiale, Funari condusse nell'autunno del 1983 \"Campanile cena\" e nella prima parte del 1985 anche il programma domenicale \"Jolly goal\", sempre su Rai 2.\nNel 1987 Funari spos\u00f2 in seconde nozze Rossana Seghezzi, ballerina della Scala (da cui si separer\u00e0 nel 1997) e inaugur\u00f2 le trasmissioni nella fascia meridiana di Rai 2 con la trasmissione \"Mezzogiorno \u00e8...\", che andr\u00e0 avanti per tre stagioni, fino a quando, a causa dell'invito fatto a Giorgio La Malfa e non gradito dai vertici dell'azienda, fu allontanato; riprese ad arringare il pubblico mettendo i politici alla gogna, sulla stessa falsariga e secondo il suo stile ormai delineato, con \"Mezzogiorno italiano\" su Italia 1 (1991-1992). In precedenza per la RAI aveva condotto anche \"Improvvisando\" assieme a Ramona Dell'Abate e a Giorgio Mastrota, programma andato in onda nell'estate e all'inizio dell'autunno 89.\nIn quegli anni invent\u00f2 un nuovo modo di fare pubblicit\u00e0, intercalando senza alcuna soluzione di continuit\u00e0 la conduzione della trasmissione e la promozione di un prodotto sponsor. In questo modo veniva annullata ogni distinzione tra il programma e il messaggio promozionale; ci\u00f2 fu poi vietato dalle pi\u00f9 stringenti normative sugli spot entrate in vigore nel 1995.\nMa indubbiamente Funari fu \u00ab il maestro incontrastato nell'esercizio dell'evocazione del desiderio mangereccio attraverso un'immagine elettronica. Nessuno come lui riusc\u00ec ad imporre l'acquisto immediato di cibo con un solo schiocco di lingua \u00bb.\nFu \"testimonial\" dal 1988 al 1990 per la carne in gelatina \"Manzotin\", e dal 1992 al 1995 per il quotidiano nazionale \"L'Indipendente\" (da lui anche diretto, con scarsa fortuna, nel 1994), oltre ad essere stato sempre nei primissimi anni Novanta testimonial dell'Innocenti. Nel periodo di Mani Pulite, la critica politica dei programmi di Funari si fece molto pi\u00f9 serrata, attaccando ancora di pi\u00f9 i partiti coinvolti negli scandali. Successivamente su questi temi intervist\u00f2 ad Hammamet Bettino Craxi, condannato in contumacia.\nL'allontanamento dalle TV nazionali.\nA causa di alcuni dissapori con Berlusconi (spinto da Bettino Craxi a censurare il conduttore), Funari fu costretto a lasciare anche la Fininvest, alla quale intent\u00f2 una causa per inadempimenti contrattuali presso la Pretura del Lavoro di Monza: il suo contratto sarebbe scaduto il 30 settembre 1992, ma \"Mezzogiorno italiano\" era stato sospeso dal 21 luglio precedente, cosicch\u00e9 le ultime 63 puntate previste erano state annullate. Inizialmente avrebbe dovuto firmare un contratto con la RAI, per condurre due programmi al sabato su Rai 3: il primo nella consueta fascia di mezzogiorno, l'altro, che avrebbe dovuto intitolarsi appunto \"Sabato con Funari\", in prima serata a partire dal 3 o dal 10 ottobre 1992.\nFu definito un accordo nell'agosto precedente con il direttore di rete Angelo Guglielmi, ma la dirigenza del servizio pubblico ruppe le trattative; secondo alcune fonti fu l'allora direttore generale Gianni Pasquarelli in persona, a determinare il mancato ritorno in Rai del conduttore romano. Rimasto disoccupato, Funari tent\u00f2 di fare concorrenza al duopolio pubblico e privato, con \"Zona franca\", in onda su 75 emittenti locali dell'intero territorio nazionale, che trasmettevano il programma in leggera differita l'una dall'altra per evitare i limiti imposti dalla legge Mamm\u00ec, su idea dello stesso presentatore romano. La trasmissione era prodotta dal conduttore e da Sandro Parenzo, responsabile della realizzazione delle videocassette, all'interno delle quali era montata ogni puntata e gi\u00e0 inserite le interruzioni pubblicitarie, da distribuire all'improvvisato network.\nDopo la vittoria della causa contro RTI ottenne un risarcimento di oltre un miliardo e mezzo di lire, a fronte delle sue richieste iniziali di circa 10 miliardi per danni, quindi fu reintegrato in \"Mediaset\". Stavolta fu \"collocato\" su Rete 4, dove a partire dal 18 ottobre 1993 ricominci\u00f2 con le strisce giornaliere \"Funari news\" e \"Punto di svolta\" (1993-1995), inframezzate dall'edizione delle 19:00 del TG4 , nonch\u00e9 il programma del sabato sera \"L'originale\" sulla stessa rete (1994-1995).\nDopo la breve parentesi alla direzione del quotidiano \"L'Indipendente\" (1994) torn\u00f2 alla televisione con il suo debutto su Odeon TV e Cinquestelle, per cui condusse \"Funari live\" e \"L'edicola di Funari\". Fu il primo esperimento in Italia di una diffusione satellitare in diretta su circuiti televisivi minori. Nella stagione 1995-1996 torn\u00f2 in Rai con \"Napoli capitale\", un talk-show politico diretto da Anna La Rosa che ebbe vita breve. Di nuovo senza contratto, Funari riprese \"Zona Franca\", di cui conserv\u00f2 il formato: la diffusione del programma era sempre basata su un circuito di piccole emittenti locali. Ad Antenna 3 Lombardia conobbe Morena Zapparoli, che sarebbe diventata sua terza moglie il 24 aprile 2004.\nNel 1997 decise di candidarsi a sindaco di Milano con una sua \"Lista Funari\", ma all'ultimo momento rinunci\u00f2 al progetto, nonostante il buon riscontro ottenuto nei sondaggi. Il successivo 27 dicembre sub\u00ec un delicato intervento al cuore, che min\u00f2 la sua salute ma non la sua verve polemica: celebre rimane il suo attacco alla sanit\u00e0 pubblica, al cui vertice ministeriale dell'epoca risiedeva Rosy Bindi, durante un intervento telefonico di quest'ultima il 21 febbraio 1998, nel corso della trasmissione \"Per tutta la vita\" (Rai 1), condotta da Fabrizio Frizzi.\nDal 2000 al 2007.\nNel gennaio 2000, Funari torn\u00f2 a Mediaset nella sua fascia oraria prediletta, il mezzogiorno, diventando ospite fisso del talk show \"A tu per tu\", in onda su Canale 5 e condotto da Antonella Clerici e Maria Teresa Ruta. Dopo l'abbandono della Clerici due mesi dopo la partenza del programma, Funari divenne protagonista assoluto del programma (a scapito anche dell'altra conduttrice, Maria Teresa Ruta, relegata al ruolo di semplice opinionista), tornando cos\u00ec a rivolgersi al suo pubblico preferito, le casalinghe, ma senza riuscire ad ottenere lo stesso successo avuto negli anni passati; la trasmissione registr\u00f2 infatti ascolti poco soddisfacenti e fu cancellata dopo una sola stagione.\nFunari fece ritorno cos\u00ec sui circuiti televisivi minori come quello di Odeon TV e Cinquestelle, dove realizz\u00f2 diverse trasmissioni, tra cui \"Extra Omnes\" e \"Virus\", con buoni ascolti. Mand\u00f2 in onda, tra l'altro, nel 2006, un'intervista esclusiva di Morena Zapparoli a Piergiorgio Welby, la cui battaglia per l'eutanasia fu appoggiata dal conduttore, che partecip\u00f2 successivamente anche ad eventi per ricordarlo. Negli anni del nuovo millennio, Funari intervenne pi\u00f9 volte a dibattiti sulla storia della televisione. Nel 2005 fu spesso ospite a \"Markette\" e \"Matrix\": in quest'ultimo programma, condotto da Enrico Mentana, avvi\u00f2 una polemica con Michele Santoro per la sua partecipazione a Rockpolitik.\nConsiderandosi anch'esso un epurato, non accett\u00f2 il vittimismo del giornalista. Ma si lanci\u00f2 anche in memorabili battute: \u00abNei cinque anni di governo, Berlusconi ha pensato ai cazzi propri e a quelli degli italiani. I suoi je so riusciti, i nostri un po' meno!\u00bb, e ancora \u00abNella mia carriera televisiva mi son fatto due scopate, Rai e Mediaset, per il resto tutte pippe\u00bb. Nella trasmissione di LA7 invece, entr\u00f2 in polemica con l'avvocato Carlo Taormina, all'epoca difensore di Annamaria Franzoni: \u00abSon contento di non aver fatto il giudice, perch\u00e9 se mi fossi trovato di fronte l'avvocato Taormina, avrei dato al suo assistito l'ergastolo, anche se questo fosse stato innocente\u00bb. Taormina si sent\u00ec offeso e Piero Chiambretti organizz\u00f2 una puntata riparatrice, che si concluse con la pace tra i due.\nNell'estate del 2005 registr\u00f2 per Italia 1 un programma chiamato \"La commedia divina\", con la partecipazione di Anna Falchi. La trasmissione non and\u00f2 mai in onda, ma alcuni spezzoni sono stati mostrati durante lo speciale di Studio Aperto andato in onda il giorno della sua scomparsa. Il 15 dicembre dello stesso anno fece ancora parlare di s\u00e9 con il suo appello lanciato durante l'intervista-verit\u00e0 di Paolo Bonolis, nel corso di una puntata del talk-show \"Il senso della vita\": \u00abHo fatto cinque bypass, tutt'e due le coronarie e tra poco tocca all'arteria femorale. Io ormai la vita me la so' giocata, ma voi ragazzi, vi prego, non fumate. Non fumate!\u00bb.\nSempre nel corso di quella puntata disse commosso queste parole rivolto a sua moglie: \u00abMi auguro di poter morire con tanta serenit\u00e0, da poter sottrarre a mia moglie con un sorriso il dolore che le dar\u00f2 quando morir\u00f2\u00bb. Nel 2007 Funari pubblic\u00f2 un calendario curato da Marco Falorni, \"\"marzo 2007 - febbraio 2008, anno secondo GF\", in cui mese per mese ripercorreva con Marco Travaglio e Giancarlo Caselli gli scandali che hanno colpito l'Italia in questi ultimi anni.\nFunari apparve anche come attore in film per il cinema (\"Simpatici &amp; antipatici\" di Christian De Sica nel 1998, \"Nessun messaggio in segreteria\", di Paolo Genovese e Luca Miniero nel 2005) e in opere teatrali (\"Candido soap opera musical\", diretto da Andrea Liberovici e liberamente tratto dal Candido di Voltaire). Nel 2007 avrebbe dovuto recitare nella fiction in sei puntate \"Lo sbirro\" per la regia di Pasquale Squitieri, progetto poi non concretizzatosi.\nRecit\u00f2 infine nei cortometraggi \"Re Lear - otto Flashback\" e \"500 mila leoni\", entrambi diretti da Andrea Liberovici su testo di Aldo Nove. Nel secondo, di cui era unico protagonista, venivano raccontati gli ultimi momenti di vita di Johnny Weissmuller, l'attore che negli anni trenta aveva interpretato Tarzan e che mor\u00ec il 20 gennaio 1984 di edema polmonare nella sua casa di Acapulco, con accanto Maria Bauman, sua moglie dal 1963. Questo cortometraggio fu premiato al festival di Locarno.\nBreve ritorno in Rai.\nFunari torn\u00f2 in video su circuiti nazionali nell'aprile del 2007, il sabato sera in prima serata su Rai 1, con la trasmissione \"Apocalypse Show\", uno spettacolo che univa lo show alla denuncia sociale, ideato da Diego Cugia e incentrato su un'ipotetica, prossima apocalisse ecologica. I co-conduttori erano la showgirl spagnola Esther Ortega, il comico Fabio De Luigi e valletta Oksana Andersson.\nLa trasmissione era stata lanciata da un promo che, citando una famosa scena del film di Federico Fellini \"Amarcord\", vedeva il conduttore arrampicato su un albero gridare in dialetto romanesco: \nGli ascolti bassi della prima puntata segnarono gi\u00e0 una brusca battuta d'arresto all'entusiasmo per il ritorno di Funari su una rete RAI. La settimana seguente la trasmissione ottenne il pi\u00f9 basso tasso d'ascolti registrato da Rai Uno in prima serata e l'autore Diego Cugia e i presentatori Fabio De Luigi ed Esther Ortega abbandonarono il programma, che cambi\u00f2 nome in \"Vietato Funari\". La terza puntata registr\u00f2 un ulteriore calo di share, ma nonostante ci\u00f2 il direttore della rete Fabrizio Del Noce decise comunque di non chiudere lo show e di farlo giungere fino alla quinta e ultima puntata. Alla fine del 2007 Gianfranco Funari condusse su Odeon TV i suoi due ultimi programmi, \"La storia siamo io\" e \"Funari Late show\".\nLa malattia e la morte.\nAll'inizio del 2008 Funari fu ricoverato all'ospedale San Raffaele di Milano dove, dopo essere andato in coma diabetico e per 2 volte in coma farmacologico, a causa di gravissime complicazioni polmonari, mor\u00ec all'alba del 12 luglio, a 76 anni. Le esequie si svolsero nella chiesa di San Marco di Milano. La bara era ricoperta da girasoli e al suo interno, come chiesto da Funari, tre pacchetti di sigarette, un accendino, alcune \"fiches\", e un telecomando per la televisione. La salma \u00e8 nel colombaro 12 del Riparto XVII della Galleria EO di Levante Inferiore del Cimitero Monumentale di Milano. Nel novembre del 2013 la rivista Oggi denunci\u00f2 in un articolo lo stato di abbandono della tomba, ancora priva di lapide, che fu messa il 18 dicembre 2013. Su di essa, su volont\u00e0 di Funari, le citazioni \"Ho smesso di fumare\" e \"Manco da qui taccio!\"\"."}
{"id": "616584", "revid": "125724113", "url": "https://it.wikipedia.org/wiki?curid=616584", "title": "Gran Giamahiria Araba Libica Popolare Socialista", "text": "Gran Giamahiria Araba Libica Popolare Socialista (), \u00e8 l'appellativo con cui dal 1977 Mu\u02bfammar Gheddafi volle ribattezzare lo Stato sorto in Libia dopo il colpo di Stato del 1969 e inizialmente noto come Repubblica Araba di Libia.\nA seguito della guerra civile libica, il nome \u00e8 ufficialmente decaduto a causa della vittoria del Consiglio nazionale di transizione, \nEtimologia.\nQuest'appellativo \u00e8 un neologismo coniato dal termine arabo \"jam\u0101h\u012br\", che si pu\u00f2 tradurre con \"masse\". Il significato letterale \u00e8 dunque \"[regime] delle masse\". Infatti, la Libia fu chiamata, per volere di Gheddafi, \"Repubblica Socialista Popolare\" (per intero \"Gran Giamahiria Araba Libica Popolare Socialista\"). La parola \u00e8 fatta derivare artificiosamente dal sostantivo arabo \"jumh\u016briyya\", corrispondente all'italiano \"repubblica\". In sintesi si tratta di un composto aplologico delle parole \"jam\u0101h\u012br\" (masse) e \"jumh\u016briyya\" (repubblica).\nStoria.\nIl \"regime\" di Gheddafi si pu\u00f2 dividere in tre fasi:\nIl 1\u00ba settembre 1969 re Idris viene deposto da un gruppo di ufficiali nasseriani. Il paese fu ribattezzato \"Repubblica araba di Libia\" e Mu\u02bfammar el-Ghedd\u0101f\u012b resse il governo provvisorio, che avvi\u00f2 un programma di nazionalizzazioni delle grandi imprese e dei possedimenti italiani, chiudendo inoltre le basi militari statunitensi e britanniche.\nLa piena sovranit\u00e0 politica permise al governo di impiegare le entrate delle grandi imprese petrolifere nello sviluppo di infrastrutture nel paese. Nel 1970 i beni degli italo-libici furono confiscati, e gli stessi cittadini furono costretti a lasciare il paese entro il 15 ottobre 1970.\nLa politica di sviluppo del territorio perseguita da Gheddafi permise di realizzare, oltre ai miglioramenti, in ogni campo, delle infrastrutture, tra cui il \"Grande fiume artificiale\", un'imponente opera idraulica che attraverso lo sfruttamento dell'acqua fossile, contenuta in laghi sotterranei, forniva acqua potabile a una popolazione in continua crescita. La prima fase di tale opera si concluse nel 1991 con il tratto che giunge fino a Bengasi, la seconda nel 1996 con il tratto che raggiunse Tripoli, la terza nel 2000, permettendo di raggiungere l'entroterra. \nIn politica estera, la Libia rivoluzionaria appoggia i movimenti di liberazione nazionale, primo fra tutti l'OLP di Yasser Arafat nella sua lotta contro Israele, e ponendosi come erede di Nasser, Gheddafi tenta senza successo l'unione politica della Libia con la Repubblica Araba Unita di Egitto e Siria (1972), con la Tunisia (1974), con il Ciad (1981) e con il Marocco (1984). Gheddafi espliciter\u00e0 la sua filosofia politica nel Libro verde (1976).\nIl 2 marzo 1977 venne proclamata \"La Giamahiria\", la \"repubblica delle masse\". Nello stesso anno, grazie ai maggiori introiti derivanti dal petrolio, Gheddafi pot\u00e9 dotare il suo Stato di nuove strade, ospedali, acquedotti e industrie. Sull'onda della popolarit\u00e0, nel 1979 rinunci\u00f2 a ogni carica politica, pur rimanendo l'unico leader del paese con l'appellativo di \"guida della rivoluzione\". Le deboli organizzazioni libiche del movimento operaio, sindacali e politiche, dopo aver subito la repressione da parte della monarchia di re Idris I al-Sanusi, vennero definitivamente eliminate attraverso assassini, e detenzioni dalla dittatura nazionalista. Gli intellettuali di orientamento marxista subirono nell'aprile 1973 e nel dicembre 1978 la feroce repressione del regime di Gheddafi.\nNello stesso periodo la Libia viene coinvolta in un conflitto di frontiera contro il Ciad per il possesso della striscia di Aozou, un territorio ricco di risorse minerarie, contesa che viene risolta pacificamente solo nel 1994. Sempre durante questo periodo, e per molti anni, Gheddafi fu uno dei pochi leader internazionali che continuarono a sostenere i dittatori Idi Amin Dada e Bokassa.\nNegli anni Ottanta, la Libia di Gheddafi si configur\u00f2 come \"Stato canaglia\", sostenitore di gruppi terroristici quali l'irlandese IRA e il palestinese Settembre Nero. Gheddafi fu progressivamente emarginato dalla NATO, e, in reazione all'attentato alla discoteca di Berlino del 1986, il 15 aprile dello stesso anno, Tripoli venne bombardata dai caccia americani, attraverso l'Operazione El Dorado Canyon. Per reazione la Libia rispose con uno sterile attacco missilistico contro Lampedusa.\nNel 1988, la Nazione venne accusata, senza prove certe, di aver organizzato l'attentato di Lockerbie sul volo Volo Pan Am 103, che caus\u00f2 la morte di 270 persone. Con la risoluzione 748/92, l'ONU impose un embargo alla Libia, durato fino alla consegna degli imputati, avvenuta il 5 aprile 1999, e nel 2003 all'accettazione della responsabilit\u00e0 civile verso le vittime.\nLa Giamahiria si riavvicina alla comunit\u00e0 internazionale a partire dagli anni Novanta: nel 1990 con la condanna dell'Iraq nella Guerra del Golfo, attraverso la mediazione tra Etiopia ed Eritrea, e nel 1999 all'opposizione ad al-Qa'ida. Il 15 maggio 2006 gli Stati Uniti riallacciano le relazioni diplomatiche interrotte 25 anni prima, togliendo la Libia dalla lista degli \"stati canaglia\". Nuove tensioni sono sorte dal 2008 tra la Libia e la Svizzera in seguito all'arresto a Ginevra del figlio di Gheddafi, Hannibal, mentre nel 2008 le relazioni diplomatiche con l'Italia si sono stabilizzate, grazie al Trattato di Bengasi. Dal febbraio 2009 al gennaio 2010, Gheddafi \u00e8 stato Presidente di turno dell'Unione Africana.\nA partire dal 2008, Tripoli annunci\u00f2 numerose formali innovazioni legislative (riforma del codice penale, della procedura penale, restituzione dei beni espropriati dopo la Rivoluzione, abolizione della pena di morte), senza tuttavia che queste giungessero ad approvazione. Uno dei pochi sviluppi positivi \u00e8 stato rappresentato dall'abolizione dei tribunali \"speciali\".\nIl piano dell'ex-leader libico Mu\u02bfammar Gheddafi, che proponeva di destinare direttamente ai cittadini le entrate petrolifere \u00e8 stato affrontato dal parlamento libico nel marzo 2009. Solo 64 dei 468 rappresentanti hanno sostenuto il piano, mentre altri 251 hanno votato \"s\u00ec, in linea di principio\", ma hanno chiesto un'estensione di tempo per l'attuazione del programma. Il piano \u00e8 dunque stato rifiutato.\nOrdinamento.\nSecondo la Costituzione del 2 marzo 1977 l'ordinamento dello Stato libico era considerato come un \"unicum\": la Libia non era strettamente una \"Repubblica\" (\"Jumh\u016briyya\") ma, in senso pi\u00f9 volutamente pi\u00f9 ampio, una \"Giamahiria\" (\"Jam\u0101h\u012briyya\" neologismo appositamente creato e traducibile come \"Regime delle Masse\"), nella quale non vi era normale separazione dei poteri. Il regime si basava su una concezione populista-autoritaria del potere e sulla filosofia politica del \u201cLibro Verde\u201d di Gheddafi, ove confluivano, in modo spesso confuso, sia teorie di impronta socialista-panaraba che musulmana. Il sistema istituzionale prevedeva la teorica partecipazione diretta del popolo alla vita politica e alla gestione del potere, attraverso la partecipazione ad assemblee locali, i Congressi popolari di base, per le quali per\u00f2 non erano previste elezioni: i partiti politici erano infatti aboliti. La partecipazione dei cittadini alla vita pubblica appariva limitata, e la stessa agenda legislativa era per lo pi\u00f9 posta in essere dal Comitato Generale del popolo.\nLa Giamahiria si rappresentava come democrazia diretta. I Congressi popolari, riuniti ogni anno ai tre livelli di amministrazione territoriale, formulano raccomandazioni a cui si ispira l'azione di governo degli organi esecutivi, i Comitati Popolari. Gheddafi, quale \"\"Guida della Rivoluzione\", si poneva al di sopra del sistema istituzionale, manovrando la maggior parte delle leve di potere del regime. L'opposizione, per la maggior parte basata all'estero, non aveva vera capacit\u00e0 di azione nel paese.\nVi erano due tipi di organi di governo in Libia:\nIl Segretario generale del Congresso Nazionale aveva funzioni di capo dello Stato, il Segretario generale del Comitato aveva funzioni di capo del governo. Diversi \"segretariati\" avevano funzione ministeriale, ma con responsabilit\u00e0 scarsamente definite. Nel 2000 Gheddafi aveva avviato una politica di decentralizzazione che aveva portato all'abolizione di alcuni segretariati, le cui funzioni erano passate alle assemblee popolari territoriali.\nOgni 4 anni i membri dei congressi locali dibattevano ed eleggevano i propri dirigenti e i segretari dei comitati. I dirigenti dei congressi locali li rappresentavano al congresso regionale, dove eleggevano i dirigenti regionali e i segretari. I dirigenti dei congressi regionali li rappresentavano al congresso nazionale, che riuniva i suoi delegati annualmente, dove eleggevano i dirigenti nazionali e i membri del Gabinetto.\nLe istituzioni politiche della Libia durante il periodo di Mu\u02bfammar Gheddafi erano regolamentate dalla Costituzione libica del 1969 e ispirate dal Libro Verde dello stesso Gheddafi.\nIl potere dal 1969 al 2011 \u00e8 stato nelle mani di Mu\u02bfammar Gheddafi che pur avendo il titolo onorifico di capo di rivoluzione, ha controllato la vita del Paese.\n\"De iure\" egli esercit\u00f2 la presidenza come segretario generale del Congresso generale del popolo solo dal 1977 al 1979, passando poi la carica ad altri, ma restando \"de facto\" a capo del paese.\nIl Congresso generale del popolo (\"Mu'tammar al-sha'ab al '\u00e2mm\") () \u00e8 stato l'organo legislativo della Libia dal 2 marzo 1977 alla prima guerra civile in Libia del 2011. La sua sede, cio\u00e8 la sala del Popolo nella Piazza Verde di Tripoli, \u00e8 stata distrutta nel 2011.\nIl Congresso generale del popolo era composto da 2.700 membri in rappresentanza dei comitati popolari di base, che interagivano con il Comitato generale popolare di Libia e le \"masse\" che erano rappresentate da 600 congressi popolari di base.\nIl segretario generale del Congresso era \"de iure\" il capo di Stato della Libia.\nAl Congresso generale del popolo parl\u00f2 Francesco Cossiga nel 1998, per la fine delle sanzioni dell'ONU contro la Libia, riguardante una missione del governo D'Alema sul caso Lockerbie.\nI comitati popolare di base () erano 600 in rappresentanza dei \"comuni\" della Libia, e facevano da intermediari tra le \"masse\" e il Congresso generale del popolo. Erano eletti dai congressi popolari di base che rappresentavano le \"masse\".\nI congressi popolari di base () si potevano paragonare a un consiglio comunale ed erano eletti dalle \"masse\" come previsto nel Libro verde di Gheddafi.\nIl potere giudiziario non esisteva in forma autonoma: la giustizia era amministrata dai comitati popolari mediante corti sommarie, il secondo settore, e i delitti politici erano giudicati dai tribunali rivoluzionari e dai tribunali militari, il primo settore. In realt\u00e0 per la maggior parte delle cause esisteva il sistema tradizionale a tre livelli, con giudici nominati dai congressi corrispondenti. Il diritto applicato era, in linea di principio, quello coranico, la \"shari'a \"; non erano garantite le libert\u00e0 fondamentali e i diritti umani non venivano garantiti costituzionalmente o comunque per principio assoluto.\nIl regime voleva teoricamente essere una democrazia diretta; i partiti politici erano per\u00f2 vietati dalla legge 71 del 1972. Le ONG erano ammesse da una legge del 1971, ma dovevano conformarsi agli scopi del regime. Non esistevano sindacati n\u00e9 diritto di sciopero, ma numerose associazioni professionali erano corporativisticamente integrate nella struttura della \"Giamahiria\" come suo terzo pilastro, a fianco dei Congressi e dei Comitati, e designavano propri componenti del Congresso generale.\nDemocrazia e diritti umani.\nIl \"Democracy Index\" del settimanale \"The Economist\" riportava per il 2010 la Libia al 158\u00ba posto su 165, classificandola come \"regime autoritario\". Il rapporto 2010 di Freedom House qualificava il Paese come \"non libera\", sia per la libert\u00e0 di stampa, sia in generale per la libert\u00e0 dei cittadini. Il figlio secondogenito del colonnello, ovvero Saif al-Islam Gheddafi, era addirittura stato investito dal padre come erede alla presidenza sin dal 1995, secondo una non infrequente ansia dei dittatori di instaurare una successione dinastica, seppur in un quadro istituzionale repubblicano.\nLa Libia di Gheddafi fu generalmente considerata come un regime autoritario, a causa della mancanza dei diritti umani nel paese. Secondo l'Organizzazione non governativa Freedom House, nel 2009 la Libia era un paese non libero (sono possibili, secondo l'ONG, tre varianti: \"libero\", \"parzialmente libero\" e \"non libero\"). Secondo il rapporto annuale dell'Organizzazione non governativa Human Rights Watch il ministero libico della giustizia e i tribunali libici non ricercavano \"la giustizia e la verit\u00e0\". Inoltre si registravano violazioni e discriminazioni ai danni delle trib\u00f9 meridionali Tuareg e Tebu. In Libia era ed \u00e8 in vigore la pena di morte.\nIl 7 giugno 2010 la Libia chiuse l'ufficio dell'Agenzia ONU per i Rifugiati (UNHCR), per cui non fu pi\u00f9 possibile chiedere asilo politico. Il ministro degli esteri dichiar\u00f2 che l'Agenzia dell'ONU per i rifugiati svolgeva un'attivit\u00e0 illecita, e la decisione non fu accompagnata da ulteriori spiegazioni."}
{"id": "616585", "revid": "633110", "url": "https://it.wikipedia.org/wiki?curid=616585", "title": "Classe Gianfranco Gazzana-Priaroggia", "text": "La classe Gianfranco Gazzana-Priaroggia di sommergibili della Marina Militare era costituita da due battelli di fabbricazione statunitense che all'inizio degli anni settanta vennero ceduti dalla United States Navy all'Italia: e , ribattezzati rispettivamente \"Primo Longobardo\" (con nuovo distintivo ottico S 501) e \"Gianfranco Gazzana-Priaroggia\" (con nuovo distintivo ottico S 502), che prestarono servizio fino ai primi anni ottanta.\nQueste sono state le prime unit\u00e0 subacquee che hanno preso i loro nomi da comandanti di sommergibili caduti durante la seconda guerra mondiale e decorati di medaglia d'oro al valor militare: qualche anno prima una corvetta era stata intitolata alla memoria di Salvatore Todaro comandante del sommergibile \"Comandante Cappellini\" e decorato di medaglia d'oro al valor militare, che per\u00f2 non era caduto a differenza di Primo Longobardo e Gianfranco Gazzana Priaroggia mentre era al comando di un sommergibile."}
{"id": "616586", "revid": "49022", "url": "https://it.wikipedia.org/wiki?curid=616586", "title": "Atelstano I d'Inghilterra", "text": ""}
{"id": "616587", "revid": "486946", "url": "https://it.wikipedia.org/wiki?curid=616587", "title": "SSR SRG Id\u00e9e Suisse", "text": ""}
{"id": "616589", "revid": "1714743", "url": "https://it.wikipedia.org/wiki?curid=616589", "title": "Edmondo II d'Inghilterra", "text": "Egli era soprannominato \"Ironside\" per i suoi sforzi tesi a evitare l'invasione danese condotta dal re Canuto il Grande.\nBiografia.\nEdmondo era il secondo figlio del re Etelredo II d'Inghilterra (noto anche come \"Etelredo l'Impreparato o l'Indeciso\", 968 \u2013 1016) e della di lui consorte \u00c6lfgifu di York che mor\u00ec verso il 996. Il padre si rispos\u00f2 sei anni pi\u00f9 tardi con Emma di Normandia. Alla morte del fratello primogenito \u00c6thelstan egli divenne il pretendente al trono.\nSorsero tuttavia pesanti conflitti fra padre e figlio e nel 1015 il re Etelredo fece giustiziare due alleati del figlio, Sigeferth e Morcar. Edmondo allora fece uscire la vedova di Sigeferth, Ealdgyth, dal convento dove era stata costretta a ritirarsi dopo la morte del marito, e la spos\u00f2 contro il volere del padre. Durante questo periodo il re di Danimarca Canuto il Grande attacc\u00f2 l'Inghilterra con il suo esercito. Nel 1016 Edmondo organizz\u00f2 una rivolta contro il padre in combutta con il conte di Northumbria, Uhtred l'Ardito, ma dopo che quest'ultimo lo aveva abbandonato per sottomettersi a Canuto, padre e figlio si riconciliarono.\nRe e combattente.\nEtelredo II, che si era gi\u00e0 ammalato in precedenza, mor\u00ec il 23 aprile 1016. Edmondo sal\u00ec al trono ed organizz\u00f2 uno sforzo da ultima trincea per rinvigorire la difesa dell'Inghilterra. Mentre i danesi assediavano Londra, Edmondo si diresse verso il Wessex, ove mise insieme un esercito. Quando i danesi lo attaccarono egli li blocc\u00f2 e quindi li costrinse a togliere l'assedio di Londra e riport\u00f2 numerose vittorie su Canuto, il quale per\u00f2 lo sconfisse definitivamente il 18 ottobre 1016 nella battaglia di Assandun, nell'Essex. Dopo la battaglia i due re negoziarono la pace con la quale Edmondo prese il Wessex mentre Canuto tenne i territori a nord del Tamigi. Inoltre concordarono che, quando uno dei due fosse deceduto, i suoi territori sarebbero stati ceduti al sopravvissuto.\nLa fine.\nEdmondo mor\u00ec dopo pochi mesi di regno ed i suoi territori, dopo la sua morte, passarono a Canuto: secondo una leggenda, alcuni soldati fedeli a Canuto, nascostisi nella toilette di Edmondo, lo uccisero a colpi di spada mentre si accingeva a fare i suoi bisogni, ma di ci\u00f2 non esiste alcuna prova storica. La sua salma fu tumulata nell'abbazia di Glastonbury, nel Somerset. Tuttavia l'abbazia and\u00f2 successivamente distrutta e non rimase nulla n\u00e9 della cripta n\u00e9 del monumento funebre, per cui il luogo ove ora giacciono i suoi resti \u00e8 sconosciuto.\nFamiglia e figli.\nEdmondo spos\u00f2 Ealdgyth, di ascendenza sconosciuta. Essi ebbero:"}
{"id": "616590", "revid": "767487", "url": "https://it.wikipedia.org/wiki?curid=616590", "title": "Cromoforo", "text": "Con il termine cromoforo si definisce, in senso ampio, un gruppo di atomi capaci di conferire colorazione ad una sostanza. Pi\u00f9 specificamente, un cromoforo rappresenta un atomo o gruppo di atomi di una entit\u00e0 molecolare responsabili dell'insorgere di una data banda spettrale a seguito di una transizione elettronica. Ci\u00f2 \u00e8 possibile in quanto la configurazione degli orbitali molecolari consente transizioni elettroniche dovute all'assorbimento di radiazione visibile e assorbimento nell'UV non lontano; risultano quindi escluse le transizioni \u03c3 \u2192 \u03c3*. In genere, tutti i gruppi insaturi possono definirsi cromofori, in particolare: C\u2261C, C=C, C=N, C=O, C=S, N=N, N=O, sistemi polienici, anelli aromatici ecc. Sono cromofori anche gli elementi dei blocchi d ed f.\nLe transizioni responsabili del carattere cromoforo sono dei seguenti tipi:\nDei particolari gruppi cromofori, in grado di generare colorazione fluorescente o fosforescente in determinate condizioni, sono chiamati fluorofori.\nUna caratteristica associata ai vari gruppi cromofori \u00e8 la lunghezza d'onda di assorbimento, calcolabile tramite la relazione di Planck"}
{"id": "616591", "revid": "446353", "url": "https://it.wikipedia.org/wiki?curid=616591", "title": "Classe T (sommergibile Regno Unito)", "text": "I sommergibili classe T o Triton della Royal Navy britannica sono stati una classe di 53 unit\u00e0 progettate negli anni trenta per rimpiazzare le precedenti classi O, P e R. Costruiti subito prima e durante la seconda guerra mondiale, ebbero un ruolo importante nella flotta subacquea britannica. Quattro unit\u00e0 in servizio con la Koninklijke Marine erano conosciute come classe Zwaardfisch.\nDopo la fine del conflitto, le prime unit\u00e0 della classe vennero demolite e le restanti convertite in mezzi antisommergibile per contrastare la crescente minaccia sottomarina sovietica. L'ultima unit\u00e0, il , venne ritirata dal servizio attivo nel 1969, ma il sommergibile venne mantenuto come nave addestramento fino al 1974. Il , ultima unit\u00e0 sopravvissuta della classe, in servizio con la marina militare israeliana con il nome di INS \"Dolphin\", venne demolito nel 1977.\nUnit\u00e0 della classe T.\nGroup Three.\nAltri 14 sottomarini furono impostati ma solo 5 vennero completati:\nAltri 9 vennero ordinati ma la loro costruzione venne cancellata il 29 ottobre 1945 a seguito della cessazione delle ostilit\u00e0:"}
{"id": "616592", "revid": "49022", "url": "https://it.wikipedia.org/wiki?curid=616592", "title": "Edred d'Inghilterra", "text": ""}
{"id": "616593", "revid": "486946", "url": "https://it.wikipedia.org/wiki?curid=616593", "title": "SRG SSR Id\u00e9e Suisse", "text": ""}
{"id": "616594", "revid": "49022", "url": "https://it.wikipedia.org/wiki?curid=616594", "title": "Edwy d'Inghilterra", "text": ""}
{"id": "616595", "revid": "44876", "url": "https://it.wikipedia.org/wiki?curid=616595", "title": "Stadio Rino Mercante", "text": "Lo Stadio Rino Mercante \u00e8 uno stadio sito nella citt\u00e0 di Bassano del Grappa, in provincia di Vicenza. Dal punto di vista calcistico, ospita le gare interne del Football Club Bassano 1903. Essendo provvisto di un velodromo, ospita altres\u00ec eventi di ciclismo su pista.\nStoria.\nIl campo fu voluto e pagato nel 1922 dal ricco mecenate bassanese Rino Mercante, il quale don\u00f2 alla citt\u00e0 un campo di calcio quando la squadra di calcio non era ancora nata.\nPer l'utilizzo polisportivo del nuovo impianto ad uso delle societ\u00e0 sportive gi\u00e0 esistenti, il campo fu fornito di una pista di atletica ad anello conforme alle dimensioni richieste dalla F.I.S.A. e di un campo di calcio al suo interno omologato per i campionati nazionali.\nAll'esterno della pista il Veloce Club Bassano, trovati i finanziatori, organizz\u00f2 delle gare ciclistiche dotando dell'impianto di una pista in terra battuta nel 1924.\nCon l'arrivo di un podest\u00e0 fascista il campo fu riammodernato e ribattezzato \"Campo Sportivo del Littorio\" nel 1928, in modo da ben poter figurare nel campionato di Seconda Divisione appena raggiunto.\nIl velodromo, inaugurato negli nell'ottobre 1922 e successivamente rinnovato, ha ospitato in varie occasioni i campionati italiani di ciclismo su pista, nonch\u00e9 i campionati mondiali nel 1985, l'arrivo del Giro del Veneto tra gli anni 1970 e 1980 e arrivi di tappa del Giro d'Italia nel 1946, 1949, 1968, 1970 e 1974.\nDopo il 1945 lo stadio riprese il nome originario.\nStruttura.\nGli spalti possono accogliere fino a spettatori, suddivisi in due settori:\nL'impianto non dispone di tribune sui lati corti del campo.\nIl campo da calcio \u00e8 in erba naturale e misura 105 metri per 65; la pista del velodromo \u00e8 lunga 400 metri ed \u00e8 pavimentata in resina e cemento. L'illuminazione notturna \u00e8 garantita da quattro torri faro posizionate agli angoli del campo.\nIl velodromo \u00e8 stato realizzato interamente in calcestruzzo nel 1972. Ne esistono solo due esemplari in Italia (Bassano e Pordenone).\nIncontri internazionali.\nLe squadre nazionali italiane di calcio hanno disputato due partite presso lo stadio di Bassano, entrambe nel 2013: nell'ordine vi giocarono la nazionale Under-21 e la nazionale femminile."}
{"id": "616598", "revid": "110157", "url": "https://it.wikipedia.org/wiki?curid=616598", "title": "Coppa Italia 1995-1996", "text": "La Coppa Italia 1995-1996 fu la 49\u00aa edizione della manifestazione calcistica.\nInizi\u00f2 il 19 agosto 1995 e si concluse il 18 maggio 1996.\nLa coppa fu vinta dalla , battendo in finale l'Atalanta dopo aver vinto tutte le partite della competizione (2-1 ad Ascoli, 5-0 a Lecce, 1-0 e 2-1 con il Palermo, 3-1 e 1-0 con l'Inter e 1-0 e 2-0 nella doppia finale)\nRisultati.\nQuarti di finale.\n \n \nSemifinali.\n "}
{"id": "616602", "revid": "88740", "url": "https://it.wikipedia.org/wiki?curid=616602", "title": "Canuto", "text": ""}
{"id": "616603", "revid": "111433", "url": "https://it.wikipedia.org/wiki?curid=616603", "title": "H\u00e1lfdan Hvitbeinn", "text": "Figlio di \u00d3l\u00e1fr tr\u00e9telgja, suo padre fu sacrificato in onore di Odino dagli abitanti svedesi della V\u00e4rmland a causa di una carestia. Alcuni svedesi, tuttavia, compresero che la mancanza di cibo era stata provocata dall'eccessiva crescita della popolazione e non dal fatto che il re stava trascurando le sue funzioni religiose.\nDi conseguenza essi attraversarono la foresta di Ed e si stabilirono in Norvegia; quando giunsero nella regione di Soleyar uccisero re S\u00f6lve e presero il prigioniero H\u00e1lfdan. Gli svedesi espatriati, quindi, elessero H\u00e1lfdan come loro re, in quanto figlio del loro precedente sovrano \u00d3l\u00e1fr.\nH\u00e1lfdan soggiog\u00f2 tutto il Soleyar, poi giunse in armi in Romerike e conquist\u00f2 anche questa provincia.\nH\u00e1lfdan, che era destinato a diventare un grande re, spos\u00f2 \u00c5sa, la figlia del re Eystein, sovrano di Oppland e Hedmark. Essi ebbero due figli, \u00d6ystein Halfdansson e Gudr\u00f6d.\nH\u00e1lfdan conquist\u00f2 una larga parte di Hedemark, Toten, Hadeland ed una porzione del territorio di Vestfold. Quando suo fratello Ingjald Olofsson mor\u00ec, egli eredit\u00f2 Wermelandia. H\u00e1lfdan mor\u00ec anziano nella provincia di Toten e fu trasportato a Vestfold, dove fu sepolto presso Skiringssal."}
{"id": "616604", "revid": "125762309", "url": "https://it.wikipedia.org/wiki?curid=616604", "title": "Storia di Colorno", "text": " \nLa storia di Colorno (di cui si ha qualche informazione certa) inizia nel 1004.\nIl nome Colorno, come si nota nello stemma ufficiale del paese, approvato dal duca di Parma Ferdinando di Borbone, deriva inizialmente dalla parola \"ornis\".\nIl nome di Colorno compare per la prima volta in un documento del novembre 953 e in seguito in un atto del 1004, sottoscritto da \"Albertus Caputlurniensis\", che concedeva alla chiesa locale un mulino posto sul canale Lorno propriet\u00e0 del Vescovo di Parma. Il paese si trovava allora alla confluenza fra i torrenti Lorno e Parma. Il primo feudatario di Colorno fu quindi il Vescovo di Parma attraverso il Capitolo della Cattedrale, che verso la met\u00e0 del Duecento lo vendette al Comune di Parma, che lo acquist\u00f2 per farne uno strategico avamposto che, fortificato a dovere, avrebbe efficacemente protetto Parma dagli attacchi provenienti da nord.\nGli storici, infatti, ci ricordano che Colorno fu una delle poche citt\u00e0 a resistere all'avanzata di Federico II nel 1247, giunto a Parma per punire il Comune per essere passato dalla parte guelfa. Essi infatti nella notte, si spinsero lungo il corso della Parma fino al campo nemico; fu proprio qui che ingombrarono il letto del torrente con terra e pezzi di legno: la Parma fece il resto, si ingross\u00f2, esond\u00f2 e sbaragli\u00f2 il nemico.\nMa i colornesi, tuttavia, furono anche sopraffatti pi\u00f9 volte dalle forze della natura, e infatti fu proprio all'indomani di un pauroso incendio e dell'alluvione seguente, che Colorno venne ricostruito, questa volta per\u00f2 sul lato destro della Parma, intorno alla nuova fortificazione costruita da Azzo da Correggio nel 1337.\nGian Galeazzo Visconti, il 29 luglio 1402, con proprio diploma invest\u00ec i fratelli Ottobuono de' Terzi, Giacomo Terzi e Giovanni, del castello di Colorno, \"Rocham de Colurnio\", gi\u00e0 intestato a Giberto da Correggio, morto senza discendenza.\nDopo la morte di Ottobuono, nella primavera del 1409, i fratelli superstiti, Giacomo e Giovanni, fecero del castello di Colorno un baluardo per resistere all\u2019avanzata delle truppe Niccol\u00f2 III d'Este. I Terzi, conservando la rocca, cedettero il borgo e la cerchia esterna alla Repubblica di Venezia rimasta loro alleata e protettrice che vi insedi\u00f2 una forte guarnigione. Il 29 settembre il condottiero Uguccione dei Contrari, al soldo dell\u2019Estense, tent\u00f2 l\u2019assalto al castello ma dovette rinunciare, respinto dai Veneziani.. Colorno divenne allora una base dei Terzi per lanciare rappresaglie e ruberie nel Parmigiano. Il primo d\u2019ottobre, incoraggiato dalla complicit\u00e0 dei Veneziani, Giovanni Terzi lanci\u00f2 una nuova sortita dal castello per depredare con le sue squadre le terre di Sorbolo, Lentigione, Enzano, Bersagna, Frassinara, Ravadese, Pizzolese, Pietra Baldana, Sant'Andrea catturando inoltre diversi prigionieri per chiederne un riscatto, e arrivando fin sotto le mura di Parma. L\u2019esasperazione della citt\u00e0 allora crebbe al punto che fu inviata una delegazione di cittadini a Niccol\u00f2 III d\u2019Este per reclamare il suo intervento. Fu subito pubblicato un bando che ordinava a tutti i proprietari di beni a Colorno di rifugiarsi le famiglie con l\u2019obbligo di restarvi sino a quando ai Terzi non fosse stato tolto il castello. Pochi giorni dopo, uno dopo l\u2019altro, prima Giovanni a Borgo San Donnino, e quindi pochi giorni appresso Giacomo, a Fiorenzuola d'Arda, finirono catturati e trucidati. \nI discendenti dei Terzi dovevano tornare signori di Colorno vent\u2019anni dopo. Nel 1430 Filippo Maria Visconti, volendo premiare per i meriti conquistati sui campi di battaglia e altres\u00ec per il suo valore e lealt\u00e0 di consigliere ducale Niccol\u00f2 de' Terzi, il Guerriero, figlio di Ottobuono, gli assegn\u00f2 i feudi di Guardasone, Montelungo e Colorno..\nIl 26 ottobre 1440 il Duca di Milano rinnov\u00f2 la concessione in feudo a Niccol\u00f2 il Guerriero di Colorno. \nMichele Daverio scrive nelle sue \u201dMemorie\u201d che Filippo Maria Visconti, \u201cpure volle premiar alcuni di quelli Condottieri d'armi che dal canto loro non avevan mancato di attaccamento e valore [\u2026] Infine concedette alli 26 ottobre 1440 anche al magnifico Nicolao Guerrero la terra di Colorno nel Parmigiano.\u201d \nIl dominio di Niccol\u00f2 il Guerriero dur\u00f2 sino all\u2019autunno 1449 quando il ducato di Milano cadde in potere di Francesco Sforza, figlio di Muzio Attendolo, l\u2019assassino del padre Ottobuono. Dopo aver tentato una disperata resistenza, arrivando a mettere a disposizione come basi belliche di supporto le sue munitissime rocche di Colorno a Guardasone al re di Napoli, Alfonso V d'Aragona, pretendente alla successione al Ducato in virt\u00f9 del testamento a suo favore rogato da Filippo Maria Visconti dovette infine arrendersi. Caduta Guardasone assediata da Alessandro Sforza, in fatale ritardo gli aiuti militari promessi dall\u2019Aragonese, Niccol\u00f2 rifugiato nel castello di Colorno, aveva inviato in salvo la moglie Ludovica e i figli a Mantova. Pochi giorni dopo, accompagnato da un gran stuolo di suoi cavalieri e armigeri, anche Niccol\u00f2 de' Terzi, il Guerriero lasciava definitivamente le terre e il castello Colorno, per essere accolto presso l\u2019amica corte del marchese Ludovico III Gonzaga.\nNel 1458 lo Sforza, duca di Milano, assegn\u00f2 Colorno al nipote Roberto Sanseverino e rimase in possesso dei suoi discendenti fino al 1612, quando pass\u00f2 alla Camera Ducale di Parma retta dai Farnese, che vennero in possesso del nuovo Ducato di Parma e Piacenza creato da Papa Paolo III Farnese nel 1545.\nLa famiglia Sanseverino contribu\u00ec all'espansione di Colorno prima con Roberto, che inizi\u00f2 il progetto del giardino, poi con Barbara Sanseverino, che trasformer\u00e0 questa residenza militare in un edificio signorile; importanti lavori di ristrutturazione, tra cui la trasformazione dei bastioni merlati in eleganti torri, chiamarono a corte famosi artisti ed architetti, tra i quali Ferdinando Galli Bibiena.\nVenne costruito l'Oratorio di San Liborio, la Longara, il Palazzo Bruciato (Villa ex Manfredi), la Torre delle Acque, l'Aranciaia, e l'Oratorio della Santissima Annunziata.\nCon la morte di Antonio Farnese la linea dinastica si estinse e il ducato pass\u00f2 nelle mani di Carlo III Borbone, figlio del Re di Spagna Filippo V e dell'ultima discendente della famiglia Elisabetta Farnese. Scoppiata la guerra di successione polacca tra la Spagna e l'Austria, nel febbraio 1734 Carlo part\u00ec alla conquista delle Due Sicilie e vista la vicina presenza delle truppe imperiali austriache e quelle alleate franco-sarde, nel lasciare Parma, mise in sicurezza i suoi averi e dispose il trasferimento dei beni farnesiani a Genova in attesa di rientrare a Parma in momenti pi\u00f9 favorevoli. La collezione venne definitivamente dirottata a Napoli successivamente ai trattati di pace che decretavano la rinuncia al titolo di Duca di Parma per diventare Re di Napoli. Il trasferimento delle opere venne completato tra il 1735 e il 1739. Furono inclusi in questo viaggio anche le gemme e la biblioteca farnesiana, portate nel palazzo reale di Napoli nel 1736.\nIn quello stesso anno Colorno fu al centro della battaglia nota come la Battaglia di Colorno, tra il fronte franco-piemontese e quello austriaco durante la guerra di successione polacca: l'esercito austriaco, forte di sessantamila uomini, si era spinto verso il Po, con il proposito di penetrare nei territori di Modena e di Parma per prendere i Franco-piemontesi alle spalle e costringerli alla ritirata. Il principe di Wurtemberg, trovandosi assente Mercy, ne aveva il comando, occup\u00f2 di sorpresa Colorno, ma poco dopo fu costretto a ritirarsi dal sopraggiungere di Carlo Emanuele II.\nCon Filippo di Borbone, secondogenito di Elisabetta Farnese, e poi con suo figlio Ferdinando, Colorno divenne \"la Versailles dei Duchi di Parma\", grazie anche all'intervento di artisti come Ennemond Alexandre Petitot.\nCon Filippo di Borbone venne costruita la Venaria e nel 1756 venne sistemata la viabilit\u00e0 del paese nell'altra parte del ponte della Piazza. La politica laica del Du Tillot, suo fidato ministro, port\u00f2 alla soppressione dell'ordine dei Gesuiti che per\u00f2 tornarono nel 1798, istituendo un noviziato nell'attiguo convento, che nel 1794 avrebbe dovuto ospitare l'ospedale S. Mauro Abate ma che fu concesso alla congregazione che ebbe notevole influenza sulla corte.\nNotevole fu l'impronta data invece da Ferdinando: a lui si deve la sistemazione della Piazza con la demolizione delle case verso il torrente, la costruzione del Ponte di S. Giovanni, la ricostruzione delle chiese di S. Liborio e di S. Stefano, la costruzione del Casino e dell'Oratorio di Copermio, l'edificazione del Convento dei Domenicani.\nSulla chiesa di san Liborio un medaglione bronzeo recante la scritta Jhwh in lettere ebraiche ricorda la grande devozione del Duca che favor\u00ec la conversione degli ebrei che, a Colorno, avevano un loro ghetto ed una sinagoga a lato del duomo di Santa Margherita.\nAlla morte di Ferdinando il Ducato di Parma, Piacenza e Guastalla venne annesso alla Francia e nel 1807 il Palazzo di Colorno fu dichiarato \"Palazzo Imperiale\". Dopo l'esilio di Napoleone il Congresso di Vienna assegn\u00f2 il Ducato a Maria Luigia d'Austria, che pernott\u00f2 a Colorno il 20 aprile 1816 prima di entrare come sovrana a Parma. Maria Luigia restaur\u00f2 il Palazzo e trasform\u00f2 il giardino. Alla sua morte (1847) tornarono i Borbone-Parma.\n4 dicembre 1849, viene istituita la Sc\u200buola Normale di Fanteria.\nScuola Ufficiali di Fanteria prima presente a Torino presso la Reggia di Colorno.\nL'unificazione del Ducato al Regno d'Italia rappresent\u00f2 l'inizio della decadenza del complesso monumentale del paese: arredi trasferiti o venduti, edifici pubblici ceduti a privati, boschi messi a coltivazione e la trasformazione del Palazzo e del Convento dei Domenicani in Ospedale Psichiatrico nel 1872.\nDurante la Seconda guerra mondiale, il 20 marzo 1945, bombardieri anglo-americani attaccarono Colorno e nel raid aereo vennero colpite la ferrovia e i depositi di carburante nascosti nel parco della Reggia causando tre giovani vittime.\nNegli ultimi vent'anni sono stati effettuati numerosi interventi di restauro: al Palazzo Ducale, alla chiesa di S. Liborio, alla chiesa di S. Stefano, alla chiesa di S. Margherita, all'Aranciaia, al Mulino Ducale. Sono iniziati lavori all'Appartamento Nuovo di Ferdinando di Borbone, con il suo suggestivo osservatorio astronomico.\nIl 24 febbraio 2021 con Decreto del Presidente della Repubblica Sergio Mattarella, Colorno assume il titolo di citt\u00e0."}
{"id": "616605", "revid": "599013", "url": "https://it.wikipedia.org/wiki?curid=616605", "title": "H\u00e1lfdan hv\u00edtbeinn", "text": ""}
{"id": "616606", "revid": "287204", "url": "https://it.wikipedia.org/wiki?curid=616606", "title": "Velodromo Mainetti", "text": "Il velodromo Mainetti \u00e8 un velodromo di Castelgomberto, in provincia di Vicenza.\nCostruito nel 1967 dall'omonima ditta produttrice di attaccapanni, \u00e8 di propriet\u00e0 del Comune di Castelgomberto anche se la Mainetti detiene una convenzione, oltre che finanziare una squadra ciclistica che in passato \u00e8 stata anche professionistica e ha partecipato al Giro d'Italia.\nIl velodromo \u00e8 lungo 287 m e ha una superficie in asfalto; recentemente sono stati effettuati interventi sul manto chiudendo con cemento alcune crepe che si erano formate. I lavori di manutenzione tuttavia non rendono oggi praticabile la pista, rovinata in pi\u00f9 punti.\nIl velodromo Mainetti appartiene alla fascia D, ossia avviamento alla pista nella classificazione dei velodromi italiani."}
{"id": "616607", "revid": "26601", "url": "https://it.wikipedia.org/wiki?curid=616607", "title": "Record dell'ora di ciclismo", "text": ""}
{"id": "616608", "revid": "49022", "url": "https://it.wikipedia.org/wiki?curid=616608", "title": "Regno di Bernciia", "text": ""}
{"id": "616616", "revid": "1410376", "url": "https://it.wikipedia.org/wiki?curid=616616", "title": "Giorgio Conte (politico)", "text": "Biografia.\nCarriera politica.\nInizia l'attivit\u00e0 politica giovanissimo, nel 1977, militando a Vicenza e a Padova prima nel Fronte della Giovent\u00f9 e successivamente nel FUAN .\nNel 1994 \u00e8 candidato alla Camera dei Deputati con il nuovo sistema elettorale uninominale nel Collegio della citt\u00e0 di Vicenza, ma non \u00e8 eletto.\nNel 1995 \u00e8 eletto Consigliere comunale a Vicenza nelle liste di Alleanza Nazionale e nominato Capogruppo.\nNel 1998 \u00e8 rieletto consigliere comunale nelle liste di Alleanza Nazionale e per il notevole numero di voti di preferenza \u00e8 nominato Vicesindaco. Assessore agli Affari Legali e Istituzionali, al Patrimonio, all'Ambiente e alla Sicurezza.\nNel 2001 \u00e8 eletto alla Camera dei deputati nelle liste di Alleanza Nazionale. \u00c8 membro della I Commissione, Affari Costituzionali, della IV, Difesa, della XIV, Politiche dell'Unione Europea, della Commissione per l'accesso ai documenti amministrativi e della Commissione parlamentare consultiva in ordine all'attuazione della riforma amministrativa.\nNel 2006 \u00e8 rieletto alla Camera dei deputati. \u00c8 Segretario della Commissione speciale per l'esame di disegni di legge di conversione di decreti legge, componente nella I Commissione (Affari costituzionali, della Presidenza del Consiglio e Interni). Successivamente capogruppo di Alleanza Nazionale nella VIII Commissione Lavori Pubblici.\nPrimo dei non eletti alle politiche del 2008 nel PdL in Veneto, torna alla Camera nel 2010 per occupare il seggio lasciato vacante da Elisabetta Gardini.\nIl 30 luglio annuncia la sua fuoriuscita dal gruppo parlamentare PdL per aderire al gruppo di Futuro e Libert\u00e0 per l'Italia, di cui diviene il reggente nella fase di costituzione del Gruppo. Successivamente viene nominato Vice capogruppo.\n\u00c8 capogruppo di Futuro e Libert\u00e0 per l'Italia della I Commissione, Affari Costituzionali.\nIl 27 febbraio 2010 assume l'incarico di Commissario regionale di Futuro e Libert\u00e0 per l'Italia per il Veneto, fino al Congresso Regionale del 10 marzo 2012 che lo vede eletto Coordinatore Regionale.\nAlle elezioni politiche del 24 e 25 febbraio 2013 \u00e8 candidato nelle Circoscrizioni elettorali \"Veneto 1 \" e \"Veneto 2\" per la Camera dei deputati, ma non risulta eletto.\nNel settembre 2008 costituisce a Vicenza l'Associazione politico-culturale \"Fare Vicenza\", di cui \u00e8 Presidente Onorario.\nCarriera professionale.\n\u00c8 laureato in Ingegneria Civile Edile.\nSpecialista nel calcolo delle strutture in calcestruzzo armato e acciaio \u00e8 titolare di uno Studio di Ingegneria a Vicenza e opera nel campo civile ed edile in materia di Progettazione, Sicurezza nei cantieri e Prevenzione Incendi.\nNella sua attivit\u00e0 professionale ha collaborato alla progettazione strutturale del Very Large Telescope (VLT) di Cerro Paranal in Cile, del Large Binocular Telescope (LBT) in Arizona e di alcune attrazioni di Euro Disney."}
{"id": "616620", "revid": "125848825", "url": "https://it.wikipedia.org/wiki?curid=616620", "title": "Cynara cardunculus scolymus", "text": "Il carciofo (nome scientifico: Cynara cardunculus\" subsp. \"scolymus ) \u00e8 una pianta angiosperma dicotiledone della famiglia Asteraceae coltivata in Italia e in altri Paesi per uso alimentare e, secondariamente, medicinale.\nEtimologia.\nLa parola italiana \"carciofo\", insieme alle altre varianti dialettali e non, \u00e8 una derivazione della diffusione nel Mediterraneo dell' (\"\u1e35ur\u0161\u016bf\").\nNelle lingue e nei dialetti del nord d'Italia solitamente viene chiamato \"\"articiocco\" o \"articioc\", termine simile ad altre lingue europee continentali: in francese \u00e8 \"artichaut\", in inglese \"artichoke\", in tedesco \"Artischocke\". \nNel meridione d'Italia le varianti conosciute si diffondono invece a partire dall'arcaismo siciliano che ci d\u00e0 oggi \"carci\u00f2ffula/carc\u00f2cciula/cac\u00f2cciula\" (lemma che ha mantenuto vivo il suffisso diminutivo), cos\u00ec come derivato dal siculo-arabo parlato in Sicilia fino all'XI secolo e dal quale anche deriva il \"qaqo\u010b\u010ba\". \u00c8 cos\u00ec che nelle Marche e in Abruzzo viene chiamato \"scarcioful\", in Campania \"carci\u00f2ffola\", in Calabria \"cacci\u00f2ffulu\" o \"canci\u00f2ffulu\"; in sardo campidanese si usa il termine \"cancioffa\" e in sardo logudorese \"cartzoffa\". I termini utilizzati in spagnolo e portoghese, relativamente \"alcachofa\" e \"alcachofra\"\", sono derivazione diretta dall'arabo (\"al-\u1e35ur\u0161\u016bf\").\nDescrizione.\nIl carciofo \u00e8 una pianta erbacea perenne alta fino a 1,5 metri, provvista di un rizoma sotterraneo dalle cui gemme si sviluppano pi\u00f9 fusti, che all'epoca della fioritura si sviluppano in altezza con una ramificazione dicotomica. Il fusto, come in tutte le piante \"a rosetta\", \u00e8 molto raccorciato (2\u20134\u00a0cm), mentre lo stelo fiorale \u00e8 robusto, cilindrico e carnoso, striato longitudinalmente.\nLe foglie presentano uno spiccato polimorfismo anche nell'ambito della stessa pianta (eterofillia). Sono grandi (fino a circa 1,5\u00a0m in alcune cultivar da seme), oblungo-lanceolate, con lamina intera nelle piante giovani e in quelle prossime ai capolini, pennatosetta e pi\u00f9 o meno incisa in quelle basali. La forma della lamina fogliare \u00e8 influenzata anche dalla posizione della gemma da cui si sviluppa la pianta. La superficie della lamina \u00e8 verde lucida o verde-grigiastra sulla pagina superiore, mentre nella pagina inferiore \u00e8 verde-cinerea per la presenza di una fitta tomentosit\u00e0. Le estremit\u00e0 delle lacinie fogliari possono essere spinose in alcune variet\u00e0 (Spinoso di Palermo, Spinoso Sardo, Spinoso di Albenga, Spinoso di Pompeiana).\nI fiori sono riuniti in un capolino (detto anche \"calatide\") di forma sferoidale, conica o cilindrica e di 5\u201315\u00a0cm di diametro, con un ricettacolo carnoso e concavo nella parte superiore. Sul ricettacolo sono inseriti i fiori (flosculi), tutti con corolla tubulosa e azzurro-violacea e calice trasformato in un pappo setoloso, utile alla dispersione degli acheni tramite il vento (disseminazione anemocora). Nel capolino immaturo l'infiorescenza vera e propria \u00e8 protetta da una serie di brattee involucrali strettamente embricate, con apice inerme, mucronato o spinoso, a seconda della variet\u00e0. Fiori e setole sono ridotti ad una corta peluria che si sviluppa con il procedere della fioritura. In piena fioritura le brattee divergono e lasciano emergere i fiori. La parte edule del carciofo \u00e8 rappresentata dalla base delle brattee e dal ricettacolo, quest'ultimo comunemente chiamato \"cuore\". In Sardegna \u00e8 molto richiesta anche la parte terminale dello scapo fiorale dalla terzultima o penultima foglia.\nIl frutto \u00e8 un achenio (spesso chiamato erroneamente \"seme\") allungato e di sezione quadrangolare, provvisto di pappo. Il colore varia dal marrone pi\u00f9 o meno scuro al grigio con marmorizzazioni brune.\nIl genoma della specie.\nll genoma di carciofo (\"Cynara cardunculus\" var. \"scolymus\" ) \u00e8 stato recentemente decodificato. L'assemblaggio copre 725 delle 1.084\u00a0Mb che costituiscono il genoma della specie. La sequenza codifica per circa 27.000 geni ed ha un contenuto di elementi ripetuti pari al 58,4%, la cui espansione si stima sia avvenuta circa 2,5 milioni di anni fa. La comprensione della struttura del genoma del carciofo \u00e8 fondamentale per identificare le basi genetiche di caratteri di interesse agronomico e la futura applicazione di programmi di selezione assistita.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi)\nLa sottofamiglia Carduoideae \u00e8 una delle 16 sottofamiglie nella quale \u00e8 stata suddivisa attualmente (2021) la famiglia Asteraceae, mentre Cardueae \u00e8 una delle 4 trib\u00f9 della sottofamiglia. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Cynara\" elenca 10 specie con una distribuzione mediterranea, una delle quali \u00e8 presente spontaneamente sul territorio italiano.\nNon tutte le checklist sono concordi nella classificazione tassonomica di questa entit\u00e0. Alcune di esse considerano \"Cynara scolymus\" sinonimo di \"Cynara cardunculus\" . Mentre altre in pubblicazioni viene trattata come sottospecie \"Cynara cardunculus\" subsp. \"scolymus\" .\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Cynara Group\". La posizione filogenetica di questo genere nell'ambito della sottotrib\u00f9, tra i generi \"Ptilostemon\" e \"Galactites\" , \u00e8 abbastanza centrale.\nIn questa specie sono stati identificati, con l'ausilio di marcatori molecolari (AFLP, microsatelliti e transposon display), tre differenti taxa:\nVariet\u00e0.\nLe variet\u00e0 di carciofo sono classificate secondo diversi criteri. I principali sono i seguenti:\nFra le variet\u00e0 pi\u00f9 famose si annoverano il Brindisino, il \"Paestum\" (carciofo IGP proveniente dall'omonima citt\u00e0 della magna Grecia di Capaccio-Paestum) \"Spinoso sardo\", Spinoso d'Albenga, il \"Catanese\", il \"Verde di Palermo\", il \"Carciofo di Montelupone\", la \"Mammola verde\", il \"Romanesco\", il \"Mazzaferrata di Cupello\", il \"Violetto di Toscana\", il \"Precoce di Chioggia\", il \"Violetto di Provenza\", il \"Violetto di Niscemi\". Le variet\u00e0 di maggiore diffusione in passato erano il \"Catanese\", lo \"Spinoso sardo\" e il \"Violetto di Provenza\", fra i tipi autunnali forzati, e il \"Romanesco\" e il \"Violetto di Toscana\" fra quelli primaverili non forzati. Lo \"Spinoso sardo\", una delle variet\u00e0 pi\u00f9 apprezzate nel mercato locale e in alcuni mercati dell'Italia settentrionale ha subito un drastico ridimensionamento dagli anni novanta a causa della ridotta pezzatura media dei capolini e della minore capacit\u00e0 produttiva rispetto ad altre cultivar (\"Tema\", \"Terom\", \"Macau\", ecc.).\nStoria.\nDocumentazioni storiche, linguistiche e molecolari sembrano indicare che la domesticazione del carciofo (\"Cynara scolymus\") dal suo progenitore selvatico (\"Cynara cardunculus\") possa essere avvenuta in Sicilia, a partire dal I secolo circa. Proprio in orti familiari della Sicilia centro-occidentale (nei dintorni di Mazzarino) ancora oggi si conserva un'antica cultivar che, sotto il profilo morfo-biologico e molecolare, sembrerebbe una forma di transizione tra il cardo selvatico ed alcune delle variet\u00e0 di carciofo di pi\u00f9 ampia diffusione.\nLa pianta chiamata \"Cynara\" era gi\u00e0 conosciuta dai greci e dai romani, ma sicuramente si trattava di selvatico. A quanto sembra le si attribuivano poteri afrodisiaci.\nNella mitologia greca si narra che Zeus si innamor\u00f2 dell'attraente ninfa Cynara, dai capelli biondo cenere (da cui il nome), di carattere ritroso ma di cuore tenero e gentile.\nLa ninfa lo respinse e Zeus, colmo di rabbia, la trasform\u00f2 nel carciofo come lei spinoso, ma dolce e saporito.\nNel secolo XV il carciofo era gi\u00e0 consumato in Italia. Venuto dalla Sicilia, appare in Toscana verso il 1466.\nLa tradizione dice che fu introdotto in Francia da Caterina de' Medici, la quale gustava volentieri i cuori di carciofo. Sarebbe stata costei che lo port\u00f2 dall'Italia alla Francia quando si spos\u00f2 con il re Enrico II di Francia. Luigi XIV era pure un gran consumatore di carciofi.\nGli olandesi introdussero i carciofi in Inghilterra: abbiamo notizie che nel 1530 venivano coltivati nel Newhall nell'orto di Enrico VIII.\nI colonizzatori spagnoli e francesi dell'America introdussero il carciofo in questo continente nel secolo XVIII, rispettivamente in California e in Louisiana. Oggi in California i cardi sono diventati un'autentica piaga, esempio tipico di specie aliena invasiva in un habitat in cui non si trovava precedentemente.\nColtivazione.\nLa produzione mondiale del carciofo, secondo la FAO, nel 2011 \u00e8 stata superiore a 1,5 milioni di tonnellate, di cui oltre il 60% nell'area mediterranea.\nDi fatto i carciofi si coltivano soprattutto in Italia, Egitto e Spagna. Negli Stati Uniti d'America la maggior produzione di carciofi si ha nello Stato della California, e all'interno della California la contea di Monterey concentra pi\u00f9 dell'80% del totale.\nDa qualche anno, a causa di un'epidemia degli asparagi, nelle terre nuove del progetto Chavimochic del Per\u00f9 si cominci\u00f2 a coltivare il carciofo con il fine di esportarlo ai paesi europei, facendo del Per\u00f9 il quarto produttore mondiale.\nUna resa tipica della coltivazione \u00e8 di 100 quintali per ettaro.\nColtivazione in Italia.\nL'Italia detiene il primato mondiale nella produzione di questo ortaggio (pari a circa il 30%).\nLe zone di maggiore produzione sono la Sicilia (Piana di Gela e Piana di Catania), la Sardegna (Ittiri, Samatzai, Villasor, Nuraminis e Serramanna), la Puglia.\nCiclo fenologico.\nIl carciofo \u00e8 una tipica pianta degli ambienti mediterranei. Il suo ciclo naturale \u00e8 autunno-primaverile: alle prime piogge autunnali le gemme del rizoma si risvegliano ed emettono nuovi getti. I primi capolini sono emessi verso la fine dell'inverno, a partire dal mese di febbraio. In tarda primavera la pianta va in riposo con il disseccamento di tutta la parte aerea.\nNelle zone pi\u00f9 calde delle regioni mediterranee il carciofo viene coltivato con una tecnica di forzatura che ha lo scopo di anticipare al periodo autunnale la produzione di capolini. La tecnica consiste nel forzare il risveglio nel corso dell'estate: dai rizomi di una coltura precedente si prelevano le gemme, dette ovuli, e dopo una fase di pregermogliamento sono messi a dimora dalla seconda met\u00e0 di giugno in poi, facendo seguire un'irrigazione copiosa. In questo modo l'attivit\u00e0 vegetativa ha inizio in piena estate, con differenziazione a fiore nel mese di settembre e produzione dei capolini di primo taglio nei mesi di ottobre e novembre.\nLa forzatura del carciofo produce risultati solo nelle \"cultivar\" rifiorenti, e in ogni modo \u00e8 causa di situazioni di stress biologico che deprimono la longevit\u00e0 della carciofaia. Per questo motivo le carciofaie forzate sono condotte in coltura annuale, biennale o triennale. Dopo il secondo o terzo anno la percentuale di diradamento \u00e8 tale da rendere economicamente pi\u00f9 vantaggioso il reimpianto della carciofaia.\nPropagazione.\nIl carciofo si pu\u00f2 propagare sia per via sessuata, con la riproduzione da seme, sia per via vegetativa sfruttando la sua naturale predisposizione ad emettere nuove piante dalle gemme del rizoma. La riproduzione da seme, pur essendo tecnicamente attuabile, non ha alcuna utilit\u00e0 pratica per le cultivar italiane: a causa del forte grado di eterozigosi delle nostre variet\u00e0, le piante nate da seme avrebbero caratteri completamente diversi ed eterogenei rispetto allo standard varietale. La propagazione vegetativa tradizionale segue metodi diversi secondo il tipo di ciclo colturale, ma si riconducono a due tipi: la propagazione per ovoli e quella per carducci.\nGli ovoli sono porzioni di rizoma ingrossate provviste di una o pi\u00f9 gemme. La propagazione per ovoli si pratica con il prelievo, all'inizio dell'estate, dei rizomi dalle vecchie carciofaie. Da questi vengono separati gli ovoli, messi a pregermogliare per uno o due giorni e poi messi a dimora in un periodo che va dalla seconda met\u00e0 di giugno fino agli inizi di agosto. L'epoca di \"semina\" \u00e8 correlata all'epoca del raccolto del primo taglio.\nI carducci sono i polloni basali emessi dal rizoma delle piante di oltre un anno d'et\u00e0 nelle prime fasi vegetative. Fra le operazioni colturali che si praticano durante la fase vegetativa \u00e8 prevista la scarducciatura, ossia il diradamento della coltura con l'eliminazione dei polloni in quanto sottraggono risorse nutritive alla pianta a scapito delle rese qualitative della produzione. I polloni asportati possono essere messi a dimora in autunno per impiantare una carciofaia poliennale che dar\u00e0 la prima produzione al secondo anno d'impianto.\nLe colture ottenute da ovoli iniziano il loro ciclo in piena estate e sono pertanto in grado di produrre capolini gi\u00e0 nell'autunno successivo o nella primavera successiva. Questa tecnica di propagazione \u00e8 pertanto utilizzata per le variet\u00e0 autunnali o rifiorenti in coltura forzata. Le colture ottenute da carducci iniziano il loro ciclo in autunno inoltrato e poich\u00e9 la pianta non riesce ad acquisire una sufficiente vigoria l'impianto \u00e8 finalizzato a dare la prima produzione al secondo anno. Questa tecnica si adotta pertanto per le variet\u00e0 primaverili in coltura non forzata.\nLa propagazione vegetativa ha il pregio di trasmettere il genotipo delle piante madri alle piante propagate, permettendo il mantenimento dello standard varietale. Ha per\u00f2 lo svantaggio di trasmettere le virosi accumulate, che sono una delle principali cause che riducono la longevit\u00e0 di una carciofaia. Per migliorare lo stato fitosanitario delle colture si pu\u00f2 ricorrere a piante ottenute da micropropagazione. Questa tecnica consiste in una moltiplicazione \"in vitro\" con l'espianto dei meristemi apicali dagli apici vegetativi delle piante. I meristemi prelevati, detti espianti, essendo composti da cellule embrionali possono rigenerare un'intera pianta se opportunamente trattati (coltivazione in vitro su substrati nutritivi in cella climatica).\nIl principio su cui si basa la micropropagazione risiede nel fatto che le cellule vegetali embrionali, essendo in fase di moltiplicazione, non sono infettate dai virus, pertanto le piante micropropagate sono risanate, ossia esenti da virus. In realt\u00e0 la sicurezza del risanamento dipende dall'et\u00e0 delle cellule prelevate: le cellule effettivamente sane sono quelle del cono vegetativo, che rappresentano una porzione minima del meristema apicale, mentre all'aumentare della distanza dall'apice meristematico aumenta la probabilit\u00e0 che la cellula sia infettata dai virus. Con espianti di dimensioni ridotte aumenta la percentuale di risanamento delle piante micropropagate, per contro si riduce la percentuale di attecchimento. Un congruo compromesso si raggiunge prelevando espianti di dimensioni dell'ordine di mezzo millimetro.\nLe colture ottenute da piante micropropagate presentano, almeno nei primi anni, un migliore stato fitosanitario che si manifesta con una maggiore vigoria e, di riflesso, una pi\u00f9 elevata produttivit\u00e0. La micropropagazione presenta per contro degli svantaggi:\nPrincipi attivi.\nDopo l'acqua, il componente principale dei carciofi sono i carboidrati, tra i quali si distingue l'inulina, e le fibre.\nI minerali principali sono il sodio, il potassio, il fosforo e il calcio.\nTra le vitamine prevale la presenza di B1, B3, e piccole quantit\u00e0 di vitamina C.\nPi\u00f9 importante per spiegare le attivit\u00e0 farmacologiche degli estratti di carciofo \u00e8 la presenza di un complesso di metaboliti secondari caratteristici:\nUsi terapeutici.\nLa cinarina sembra avere effetti colagoghi. Gli estratti di carciofo hanno mostrato in studi clinici di migliorare la coleresi e la sintomatologia di pazienti sofferenti da dispepsia e disturbi funzionali del fegato. La cinarina ha mostrato di essere efficace come rimedio ipolipidemizzante in vari studi clinici.\nLa cinarina ha anche effetti coleretici, sembra cio\u00e8 stimolare la secrezione di bile da parte delle cellule epatiche e aumentare l'escrezione di colesterolo e di materia solida nella bile.\nI derivati dell'acido caffeico in genere mostrano effetti antiossidanti ed epatoprotettivi.\nLa medicina naturale e la fitoterapia usano il carciofo nel trattamento dei disturbi funzionali della cistifellea e del fegato, delle dislipidemie, della dispepsia non infiammatoria e della sindrome dell'intestino irritabile. Lo utilizza inoltre, per il suo sapore amaro, in caso di nausea e vomito, intossicazione, stitichezza e flatulenza. La sua attivit\u00e0 depurativa (derivata dall'azione su fegato e sistema biliare e sul processo digestivo) fa s\u00ec che venga usata per dermatiti legate ad intossicazioni, artriti e reumatismi.\nL'attivit\u00e0 dei principi amari sull'equilibrio insulina/glucagone ne indica la possibile utilit\u00e0 come supporto in caso di iperglicemia reattiva o diabete incipiente, e l'effetto dei principi amari sulla secrezione di fattore intrinseco ne indica un possibile utilizzo in caso di anemia sideropenica.\nRiferimento artistico.\nNella pittura europea rinascimentale, il carciofo \u00e8 rappresentato in diversi quadri tra i quali: \"L'ortolana\" di Vincenzo Campi, \" Cucina \" di Floris van Schooten, \"Natura morta di asparagi, carciofi, limoni e ciliegie\" di Blas De Ledesma, \"L'estate\" e \"Vertumnus\" di Arcimboldo.\nOpera di scultura, appare alla sommit\u00e0 di alcune fontane monumentali collocate a Napoli, Firenze e Madrid.\nUsi culinari.\nIl basso contenuto calorico del carciofo fa s\u00ec che sia specialmente indicato nelle diete dimagranti.\nI fiori, come quelli del cardo, contengono il lab-fermento (chimosina), che si usa come caglio del latte.\nLa cucina della Liguria valorizza molto questo ingrediente, che, per il fatto di maturare in primavera, diventa in tale periodo il componente di una variante della locale torta pasqualina, specialit\u00e0 tradizionalmente a base di bietole.\nSpecialit\u00e0 della cucina romana sono invece il \"Carciofo alla Romana\" (stufato in olio d'oliva, brodo vegetale, prezzemolo, aglio e mentuccia), il \"Carciofo alla Giudia\", (intero e fritto in olio di oliva) il \"Fritto di Carciofi\" in pastella e l'insalata di carciofi (crudi a lamelle).\nAnche nella cucina siciliana, dove specialmente nella piana di Gela, e nella vicina Niscemi, vengono prodotti una larga fetta dell\u2019output nazionale, il carciofo ricopre un ruolo di rilievo, venendo utilizzato in molte pietanze e anche consumato in occasione di festivit\u00e0 locali e religiose."}
{"id": "616622", "revid": "339392", "url": "https://it.wikipedia.org/wiki?curid=616622", "title": "Carciofo", "text": ""}
{"id": "616624", "revid": "1429175", "url": "https://it.wikipedia.org/wiki?curid=616624", "title": "Torta pasqualina", "text": "La torta pasqualina (in ligure \"torta pasquali\u00f1a\" o \"torta de gi\u00e6e\" ) \u00e8 una torta, solitamente una torta salata, tipica della Liguria (pi\u00f9 precisamente del Genovesato e di Borgotaro) che viene preparata anche in altre localit\u00e0 d'Italia con caratteristiche differenti (talvolta anche in versione dolce). Cotta al forno, \u00e8 tipica del tempo pasquale.\nStoria.\nNei secoli scorsi uova e formaggio, ingredienti essenziali della pasqualina, erano alimenti che si consumavano solo nelle grandi ricorrenze.\nLa tradizionale torta pasqualina \u00e8 tipica del periodo pasquale, cio\u00e8 della primavera e dei suoi prodotti: uova, erbette, cipolline nuove, maggiorana, un tempo presenti in ogni orto ligure. Rappresenta il \"clou\" del pranzo pasquale e in passato era l'apoteosi dell'abilit\u00e0 delle casalinghe, che leggendariamente si narra riuscissero a sovrapporre sino a trentatr\u00e9 sfoglie in omaggio agli anni di Cristo.\nL'esistenza della torta pasqualina genovese \u00e8 documentata dal XVI secolo, quando il letterato Ortensio Lando la cita nel \"Catalogo delli inventori delle cose che si mangiano et si bevano\". Allora era nota come \"gattafura\", perch\u00e9 le gatte volentieri \"le furano et vaghe ne sono\", ma anche lo stesso scrittore ne era ghiotto tanto da scrivere: \"A me piacquero pi\u00f9 che all'orso il miele\".\nPreparazione.\nSi prepara facendo un impasto preparato con acqua, farina, Farina manitoba e olio di oliva (senza lievito) e lo si divide in 27 parti.\nSi unge il fondo della teglia e si stendono sfoglie sottilissime di pasta. La sfoglia ricavata che servir\u00e0 per il fondo deve essere pi\u00f9 grande del tegame, e, in questa fase della preparazione, deve pendere fuori dal recipiente. Nel 1800 la ricetta prevedeva 27 sfoglie: 10 sfoglie di fondo e 17 sfoglie di copertura. Sulla prima sfoglia si spennella un po' d'olio e si stende un'altra sfoglia, e cos\u00ec via per tutte, l'una sull'altra.\nIndi si versa il ripieno, preparato con bietole (cosiddette erbette), passate in padella con un po' d'olio extravergine d'oliva con code di cipollina nuova, due uova sbattute e mescolate al ripieno, formaggio grattugiato, sale e maggiorana fresca tritata, quindi si copre il tutto con pezzetti di quagliata (\"prescins\u00eaua\" in lingua ligure), che sia asciuttissima, sia stata strizzata del suo siero in un tovagliolo, legato con uno spago da cucina e con sopra un peso. Sul ripieno steso sulla sfoglia si praticano, con l'aiuto di un cucchiaio, alcuni incavi nei quali vengono fatte cadere alcune uova intere; diventeranno sode con la cottura della torta. Su ogni uovo si pu\u00f2 mettere un po' di sale e pepe. Anticamente mettevano sull'uovo anche un ricciolo di burro.\nSi taglia col coltello l'eccesso di pasta sull'orlo e aiutandosi con la punta di uno spiedino, si arrotola il bordo su s\u00e9 stesso formando un festone.\nSi spennella sopra l'ultimo strato un po' d'olio. \nSi infila nella parete esterna una cannuccia e si soffia, in maniera da creare all'interno una camera d'aria. Per controllare la cottura delle sfoglie la casalinga lasciava un pezzo della pasta fuori dalla \"festonatura\", chiamato \"o\u00eagin\" (orecchietta).\nSi inforna per un'ora. Gli strati di pasta soprastanti il ripieno con la cottura si gonfiano e formano una cupola che cuoce al meglio.\nEsiste una variante che prevede che tutti gli ingredienti vengano mescolati tra loro senza fare gli strati tra verdure, cagliata e uova, quest'ultima prende il nome di \"torta cappuccina\" o \"capussinn-a\" in genovese.\nUna variante per altri periodi prevede l'uso dei carciofi, spinaci, cipolla o altre verdure tipo cardi, funghi e zucca, infine si pu\u00f2 fare una composta di tutte le verdure citate coi piselli ma la vera torta pasqualina genovese \u00e8 fatta solo con le bietole.\nA Ventimiglia si usano nel ripieno erbe selvatiche (caccialepre, ortica, allattalepre, songino), al posto delle bietole e della borragine.\nAbbinamento ai vini.\nLa torta pasqualina va abbinata con vino bianco giovane, profumato, secco ma morbido e sapido, come il Vermentino, servito a 10\u00a0\u00b0C.\nProdotti agroalimentari tradizionali italiani.\nLazio e Liguria hanno registrato presso il Ministero per le politiche agricole due prodotti agroalimentari tradizionali italiani con il nome di torta pasqualina."}
{"id": "616628", "revid": "287204", "url": "https://it.wikipedia.org/wiki?curid=616628", "title": "Formaggio grana", "text": "Il formaggio grana \u00e8 un formaggio a pasta dura e granulosa, ottenuto dalla caseificazione del latte bovino, tipico dell'Italia ed in particolare della Pianura Padana lombardo-emiliana, con la produzione che si estende anche ad alcune zone di Piemonte, Veneto e Trentino-Alto Adige.\nOttenuto in determinate aree geografiche con il rispetto di specifici disciplinari di produzione, \u00e8 commercializzato con marchi che rappresentano una garanzia di rispetto di un determinato standard qualitativo;\nall'interno dell'Unione europea, il termine \"Grana\" \u00e8 ora legalmente protetto dalla denominazione del Grana Padano, cosicch\u00e9 all'interno dell'UE solo il Grana Padano pu\u00f2 essere venduto usando il termine \"grana\".\nCaratteristiche.\nIl formaggio grana viene prodotto in forme tipiche, rotonde e di grandi dimensioni.\nLe forme stagionate non vengono \"tagliate\", ma divise in spicchi triangolari tramite l'uso di particolari coltelli tagliagrana che hanno lo scopo di spaccare il formaggio secondo linee naturali. Le forme non stagionate possono invece essere tagliate anche con una macchina munita di filo metallico collegato ad una manovella.\nLa struttura del formaggio viene descritta come granulosa e all'interno possono formarsi dei cristalli, maggiormente visibili se il formaggio stagionato viene tagliato, anzich\u00e9 spezzato.\nTipologie.\nRientrano nella categoria dei formaggi grana:\nAnche altri formaggi a pasta dura, quali lo sbrinz svizzero, il gouda stagionato olandese e il cheddar stagionato inglese possono essere grattugiati, ma la consistenza \u00e8 pi\u00f9 elastica e quindi la pasta si attacca alla grattugia con pi\u00f9 facilit\u00e0.\nLegislazione.\nIl termine grana originariamente indicava un formaggio caratterizzato dalla struttura granulare della pasta; prodotto nella Pianura Padana, nel nord Italia, fin dall'undicesimo secolo.\nIl progressivo diffondersi di tale apprezzato formaggio, caus\u00f2 l'affermarsi di alcune variet\u00e0 di grana (Grana Lodigiano, Emiliano, Lombardo, Veneto ecc.). Tuttavia, quando con la legge italiana n.125 del 10 aprile 1954 vennero istituite le denominazioni di origine dei formaggi, fu richiesto il riconoscimento della denominazione d'origine Grana Padano, in quanto il termine \"Padano\" venne ritenuto il pi\u00f9 idoneo a riunire sotto un'unica indicazione geografica pi\u00f9 ampia, le diverse variet\u00e0 di formaggio grana, che allora si producevano in diverse localit\u00e0 della Valle Padana.\nConseguentemente, a partire dal 1954, il \"genus\" grana, \u00e8 stato assorbito nelle \"species\" rappresentate dalle nuove denominazioni d'origine e tipiche \"Grana Padano\" e \"Parmigiano Reggiano\", estinguendosi dunque come denominazione a s\u00e9 stante.\nNon costituisce eccezione a tale dato di fatto la presenza dell'ulteriore tipologia di formaggio denominata Trentingrana, che altro non \u00e8 che un Grana Padano al quale - in forza di una ben precisa disposizione di legge (D.P.R. 26/01/87) ed a motivo delle particolari metodologie di produzione - \u00e8 stata accordata la possibilit\u00e0 di specificare la zona d'origine (Provincia autonoma di Trento), pur rimanendo in tutto e per tutto assoggettato alla disciplina del formaggio Grana Padano DOP, di cui mantiene tutte le caratteristiche, dovendo rispettare il medesimo standard produttivo e rimanendo soggetto ai controlli ed ai servizi del Consorzio di Tutela del Formaggio Grana Padano.\nPertanto, come ribadito anche in una sentenza del tribunale di primo grado della Corte di Giustizia UE (sentenza 12 settembre 2007 nella causa T-291/03), il termine \"grana\" \u00e8 parte integrante e caratterizzante della Denominazione d'Origine Protetta Grana Padano, ed \u00e8 dunque utilizzabile unicamente in abbinamento con il termine \"Padano\" e con riferimento a formaggio che abbia titolo di fregiarsi della D.O.P.\nCaratteristiche.\nUna forma di formaggio grana deve obbligatoriamente avere un peso variabile compreso tra 24\u00a0kg e 40\u00a0kg. Per fare un chilo di formaggio grana occorrono ben 16 litri di latte.\nLa principale differenza tra il Parmigiano Reggiano e il Grana padano riguarda l'alimentazione delle vacche: nel disciplinare di produzione del Parmigiano Reggiano \u00e8 vietato l'uso degli insilati. Questo alimento pu\u00f2 inquinare il latte con le spore del \"Clostridium tyrobutyricum\", predisponendo il formaggio, in fase di stagionatura, all'insorgenza del gonfiore tardivo del grana, una delle alterazioni pi\u00f9 gravi a carico di questo prodotto. L'uso degli insilati richiederebbe quindi l'aggiunta al formaggio di un conservante naturale, il lisozima, come avviene nella produzione del Grana Padano, non contemplata invece nel disciplinare di produzione del Parmigiano Reggiano in quanto non \u00e8 previsto l'uso degli insilati."}
{"id": "616631", "revid": "1494169", "url": "https://it.wikipedia.org/wiki?curid=616631", "title": "Somministrazione", "text": ""}
{"id": "616639", "revid": "767487", "url": "https://it.wikipedia.org/wiki?curid=616639", "title": "Itzhak Perlman", "text": "Biografia.\nPerlman \u00e8 nato a Tel Aviv, in Israele, il 31 agosto 1945. All'et\u00e0 di 4 anni viene colpito da poliomielite, malattia che gli ha poi impedito l'utilizzo delle gambe. Inizia a studiare il violino dopo averlo ascoltato, casualmente, per radio. Nel 1958 esordisce per la prima volta e inizia a studiare all\"Academy of Music\" di Tel Aviv.\nSuccessivamente emigra negli Stati Uniti dove studia alla Juilliard School di New York sotto la guida di Ivan Galamian e Dorothy DeLay. Nel 1959 suona il primo concerto, per l'Ed Sullivan Show, nella TV di New York.\nEsordisce alla Carnegie Hall nel 1963.\nA Salisburgo esegue nel 1972 un concerto con il pianista Joseph Kalichstein ed il Concerto per violino e orchestra n. 4 (Mozart) con i Wiener Philharmoniker diretto da Claudio Abbado, nel 1975 il Concerto per violino e orchestra op. 64 (Mendelssohn) con l'Orchestra filarmonica d'Israele diretta da Zubin Mehta ed un concerto con Bruno Canino e nel 1980 un concerto con musiche di Johann Sebastian Bach.\nAl Teatro alla Scala di Milano nel 1977 esegue il Concerto per violino e orchestra (Beethoven) diretto da Zubin Mehta e nel 1994 \u00e8 in concerto in trio con Vladimir Ashkenazy e Lynn Harrel.\nAl Grand Th\u00e9\u00e2tre di Ginevra nel 1982 e nel 1987 tiene un recital con Bruno Canino e nel 1988 con Samuel Sanders.\nAccompagnato dall'Orchestra Filarmonica Israeliana nel 1987 si esibisce a Varsavia e Budapest cos\u00ec come in tutto l'est Europa, a Mosca e a Leningrado nella primavera del 1990 mentre nel 1994 si esibisce in Cina ed India.\nNel 1993 esegue il Concerto per violino e orchestra (Berg) all'Hill Auditorium di Ann Arbor nel Michigan ed alla Carnegie Hall di Manhattan per il Metropolitan Opera House diretto da James Levine.\nPartecipa a molte trasmissioni americane e viene chiamato pi\u00f9 volte a suonare alla Casa Bianca.\nNel 1999 partecipa al film Fantasia 2000.\nA causa di problemi fisici negli ultimi anni si \u00e8 dedicato alla direzione d'orchestra, per questo \u00e8 stato pi\u00f9 volte chiamato a dirigere la Detroit Symphony Orchestra. Vive a New York con sua moglie Toby.\nNel marzo 2018 esce \"Itzhak\", un documentario diretto da Alison Chernick che racconta la vita del violinista.\nCollaborazioni.\nPerlman ha collaborato con famosi artisti quali Daniel Barenboim, Yo-Yo Ma, Zubin Mehta, Isaac Stern, James Levine, Billy Joel, Oscar Peterson, Pinchas Zukerman, Eugene Ormandy, Vladimir Ashkenazy, Andr\u00e9 Previn, e Martha Argerich. Ha poi suonato con le pi\u00f9 importanti orchestre: Berliner Philharmoniker, Wiener Philharmoniker, Philadelphia Orchestra, New York Philharmonic e Orchestra filarmonica d'Israele.\nViolini.\nSuona lo Stradivari Soil del 1714, gi\u00e0 appartenuto a Yehudi Menuhin. Intorno al 1984 ha impiegato il Bergonzi Kreisler. Suona anche il Guarneri del Ges\u00f9 \"Sauret\" (1743).\nDiscografia.\nHa inciso composizioni dal barocco ad oggi. Particolarmente apprezzata \u00e8 la sua registrazione delle sei sonate e partite per violino solo di Bach, i capricci di Paganini, i concerti di Beethoven, \u010cajkovskij, Brahms, Mendelssohn, le sonate di Mozart per violino e pianoforte, le sonate di Beethoven per violino e pianoforte.\nNonostante eccella nel repertorio romantico ha dedicato un disco anche alle musiche di John Williams per il famoso film di Steven Spielberg, \"Schindler's List (colonna sonora)\" che gli valse un Oscar alla migliore colonna sonora nel 1994 e, pi\u00f9 recentemente, \u00e8 stato il violinista solista per il film \"Memorie di una geisha\" insieme al violoncellista Yo-Yo Ma.\nPerlman ha anche realizzato diversi dischi jazz insieme a giganti del genere come i pianisti Oscar Peterson e Andr\u00e9 Previn. Uno degli album incisi con Previn \u00e8 dedicato alle composizioni ragtime di Scott Joplin."}
{"id": "616641", "revid": "46931", "url": "https://it.wikipedia.org/wiki?curid=616641", "title": "PESC", "text": ""}
{"id": "616643", "revid": "465169", "url": "https://it.wikipedia.org/wiki?curid=616643", "title": "Banca del tempo", "text": "Per banca del tempo (abbreviato, BdT) si intende un particolare tipo di associazione che si basa sullo scambio gratuito di \"tempo\".\nStoria.\nLe prime associazioni di questo tipo nacquero nel Regno Unito negli anni ottanta del XX secolo, con i nomi di \"Local Exchange Trading System\" (\"LETS\").\nSorte per necessit\u00e0 contingenti, queste esperienze d'oltremanica si dimostrano presto un'idea originale per la diffusione di una forma di economia \"alternativa\". L'idea viene quindi largamente esportata: in Francia (dove assume la denominazione di SEL - Syst\u00e8mes d'\u00e9change), in Spagna e Sud America (TROCA), nei Paesi Bassi, Germania e nei Paesi scandinavi.\nIn Italia, alcune associazioni del tipo nacquero nel 1988 in Emilia-Romagna, tuttavia il termine \"banca del tempo\" viene usato per la prima volta a Parma agli inizi degli anni novanta ma sar\u00e0 la sperimentazione effettuata da un gruppo di donne di Santarcangelo di Romagna a far conoscere a livello nazionale e internazionale il progetto.\nLe BdT collaborano spesso con altre associazioni similari e partecipano con propri progetti ai bandi pubblici o privati per il sostegno del volontariato previsti dalla legge 8 marzo 2000 n. 53 e da varie leggi regionali.\nNel dicembre 2012 viene lanciata TimeRepublik, una banca del tempo globale digitale, il cui obiettivo \u00e8 quello di eliminare i limiti geografici delle banche del tempo tradizionali e avvicinare i giovani a questo tipo di attivit\u00e0. A gennaio 2014 TimeRepublik ha superato i diecimila utenti registrati, diffusi in oltre 80 paesi, con un tasso di crescita medio alla data di circa 30 utenti al giorno.\nCaratteristiche e struttura.\nLa particolare attivit\u00e0 (a \"mission\" non definita) coinvolge persone assai diverse per et\u00e0, condizioni sociali e culturali. L'et\u00e0 media si sta progressivamente abbassando in quanto l'utilizzo costante dell'informatica, ha coinvolto anche le fasce giovani della societ\u00e0.\nTutti gli scambi sono gratuiti ma \u00e8 previsto un rimborso spese (per esempio, per i mezzi di trasporto o eventuali materiali utilizzati nel lavoro svolto) e quota associativa, per lo pi\u00f9 annuale, variabile da Banca a Banca. Ogni ora viene valutata per un'ora, indipendentemente dal valore monetario del tipo di prestazione svolta.\nCiascun socio, quindi, mette a disposizione qualche ora per dare a un altro socio una certa competenza. Le \"ore\" date vengono \"calcolate\" e \"accreditate\" o \"addebitate\" nella Banca. Pu\u00f2 succedere cos\u00ec, che non sia la stessa persona a \"rimborsarle\", ma un'altra.\nLe attivit\u00e0 delle BdT sono molto diverse: lezioni di cucina, di manutenzione casalinga, accompagnamenti e ospitalit\u00e0, baby sitting, cura di piante e animali, scambio, prestito o baratto di attrezzature varie, aiuto uso computer, yoga, ripetizioni scolastiche e italiano per stranieri, ecc. Anche il tempo dedicato all'organizzazione, all'accoglienza, e alle riunioni o feste viene in genere valutato come tempo scambiato e quindi accreditato o addebitato nel conto personale del socio."}
{"id": "616644", "revid": "21880", "url": "https://it.wikipedia.org/wiki?curid=616644", "title": "Emitteri", "text": ""}
{"id": "616647", "revid": "77358", "url": "https://it.wikipedia.org/wiki?curid=616647", "title": "Stazione Brignole", "text": ""}
{"id": "616649", "revid": "15756", "url": "https://it.wikipedia.org/wiki?curid=616649", "title": "Partenza dei romani dalla Britannia", "text": "La partenza dei romani dalla Britannia (Inghilterra, Galles e Scozia meridionale) fu completata nel 410.\nL'archeologia parla di una grossa decadenza negli ultimi decenni del IV secolo. Il dominio romano sulla Britannia si pu\u00f2 per\u00f2 considerare concluso gi\u00e0 dal 407, anno in cui Costantino III fu acclamato imperatore dalle legioni stanziate in Britannia, attraversando poi la Manica con l'esercito. In questo modo l'isola rest\u00f2 completamente indifesa. E nel 410 l'imperatore d'Occidente Onorio scrisse agli abitanti della Britannia che da quel momento avrebbero dovuto badare da soli a loro stessi e alla propria difesa.\nContesto storico.\nAlla fine del IV-inizio V secolo, l'Impero romano non riusciva pi\u00f9 a difendersi efficacemente dalle rivolte interne e dalle minacce esterne poste dalle trib\u00f9 di Germani ai confini dell'Impero. Questa situazione e le sue conseguenze determinarono la separazione della Britannia dal resto dell'Impero.\nAlla fine del IV secolo, l'Impero era controllato dai membri della dinastia teodosiana fondata dall'Imperatore romano Teodosio I. Tale famiglia conserv\u00f2 il controllo dell'Impero fino al 455 formando alleanze con matrimoni con altre dinastie e allo stesso tempo impegnandosi in lotte intestine contro usurpatori che tentavano di detronizzare la dinastia regnante con una propria. Queste lotte intestine esaurirono le risorse militari e civili dell'Impero.\nI rapporti dell'Impero con i Germani erano talvolta ostili, altre volte cooperativi, ma alla fine si rivelarono fatali, in quanto l'Impero fu incapace di impedire a queste trib\u00f9 di assumere un ruolo dominante nei rapporti. A partire dal tardo IV secolo, le forze militari dell'Impero romano d'Occidente erano dominate da truppe germaniche, e Germani romanizzati giocavano un ruolo significativo nella politica interna romana. Le trib\u00f9 germaniche ad est dell'Impero erano in grado di approfittare dell'indebolimento dell'Impero, sia per espandersi in territorio romano sia per spostare il loro intero popolo in terre una volta considerate esclusivamente romane.\nCronologia.\n383\u2013388.\nNel 383, il generale romano all'epoca assegnato alla Britannia, Magno Massimo, si rivolt\u00f2 usurpando la porpora, e invadendo la Gallia con le sue truppe. Uccise l'Imperatore d'Occidente Graziano e govern\u00f2 la Gallia e la Britannia come Augusto. Il 383 \u00e8 l'ultima data in cui \u00e8 attestata la presenza romana al nord e all'ovest della Britannia, forse ad eccezione di assegnamenti di truppe alla torre sulla Holyhead Mountain in Anglesey e in postazioni costiere occidentali come Lancaster. Questi avamposti potrebbero aver resistito fino agli anni 390, ma erano una presenza molto minore.\nLe monete datate a pi\u00f9 tardi del 383 sono state rinvenute durante scavi lungo il Vallo di Adriano, suggerendo che le truppe non furono tolte dal presidio di tale vallo, come una volta si riteneva o, se lo furono, ritornarono presto a presidiarlo dopo che Massimo ottenne il controllo sulla Gallia. Nel \"De Excidio et Conquestu Britanniae\", scritto nel 540 ca., Gildas attribuisce la responsabilit\u00e0 di un esodo di truppe e di ufficiali civili dalla Britannia a Massimo, affermando che abbandon\u00f2 l'isola non solo con tutte le sue truppe, ma anche con tutte le sue bande armate, i governatori, e con il fiore della giovinezza, per non fare mai pi\u00f9 ritorno.\nLe incursioni di Sassoni, Pitti, e Scoti d'Irlanda erano gi\u00e0 in corso fin dal tardo IV secolo, ma aumentarono di intensit\u00e0 intorno al 383. Si verificarono inoltre insediamenti permanenti su larga scala di Irlandesi lungo le coste del Galles in circostanze non chiare. Massimo condusse delle campagne in Britannia contro Pitti e Scoti, con storici in disaccordo se ci\u00f2 avvenne nel 382 o nel 384 (ovvero, se le campagne avvennero prima o dopo l'usurpazione del 383).\nNel 388, Massimo condusse il suo esercito in Italia attraversando le Alpi, nel tentativo di espandere la sua zona di influenza all'interno dell'Impero romano. Il tentativo, tuttavia, fall\u00ec quando fu sconfitto in Pannonia nella Battaglia della Sava (nella moderna Croazia) e nella Battaglia di Poetovio (a Ptuj nella moderna Slovenia). Fu quindi giustiziato per ordine di Teodosio.\n389\u2013406.\nGiustiziato Massimo, la Britannia torn\u00f2 sotto il controllo dell'Imperatore d'Occidente Valentiniano II fino al 392, quando Eugenio usurp\u00f2 la porpora in Occidente, riuscendo ad uccidere Valentiniano e sopravvivendo fino al 394 quando fu sconfitto e ucciso da Teodosio che cos\u00ec riunific\u00f2 Occidente ed Oriente per l'ultima volta. Spentosi Teodosio nel 395, gli succedette in Occidente il figlio undicenne Onorio. Il potere effettivo dietro il trono, tuttavia, era detenuto dal generale Stilicone, il genero del fratello di Teodosio e il suocero di Onorio.\nLa Britannia, nel frattempo, stava soffrendo le incursioni di Scoti, Sassoni e Pitti e, tra il 396 e il 398, Stilicone ordin\u00f2 una campagna contro i Pitti, probabilmente una campagna navale volta a porre fine alle loro incursioni portate dal mare alla costa orientale della Britannia. Potrebbe anche aver ordinato la conduzione di campagne contro Scoti e Sassoni nello stesso periodo, ma in ogni modo questa potrebbe essere stata l'ultima campagna condotta dai Romani in Britannia di cui resta traccia.\nNel 401 o nel 402 Stilicone affront\u00f2 la guerra contro il re visigoto Alarico e, nel 405/406, l'invasione dei Goti di Radagaiso. Necessitando di ulteriori truppe per respingere gli invasori della penisola italiana, sguarn\u00ec di truppe il Vallo di Adriano per l'ultima volta. Il 402 \u00e8 la datazione pi\u00f9 tarda di ogni moneta romana trovata in grandi quantit\u00e0 in Britannia, suggerendo che o Stilicone ritir\u00f2 le rimanenti truppe dalla Britannia, o che l'Impero non poteva pi\u00f9 pagare le truppe ancora l\u00ec presenti. Nel frattempo Pitti, Sassoni e Scoti continuarono le loro incursioni, aumentate di intensit\u00e0. Nel 405, per esempio, si narra che Niall dei nove ostaggi avesse saccheggiato la costa meridionale della Britannia.\n407\u2013410.\nNell'ultimo giorno del dicembre 406 Alani, Vandali, e Suebi attraversarono il Reno cominciando a devastare tutta la Gallia senza trovare opposizione.\nPoich\u00e9 gli invasori non trovarono opposizione, le truppe romane che erano rimaste in Britannia temettero che gli invasori della Gallia potessero attraversare il Canale della Manica per invadere anche la Bretagna, e si rivoltarono all'autorit\u00e0 imperiale \u2013 un'azione forse agevolata da ritardi nella paga che cre\u00f2 malcontenti nell\u2019esercito romano in Britannia. Il loro intento era scegliere un comandante che avrebbe respinto le minacce ma le loro prime due scelte, gli usurpatori Marco e Graziano, non soddisfecero le loro aspettative e furono uccisi; la loro terza scelta fu il soldato Costantino III.\nNel 407 l'usurpatore Costantino III raccolse le rimanenti truppe in Britannia, le condusse attraversando il Canale in Gallia, ottenne sostegni qui, e sottrasse al controllo di Onorio Gallia e Britannia. L'Impero romano in Italia era preoccupato a respingere l'invasione dei Visigoti ed era incapace di intervenire in Gallia, dando a Costantino l'opportunit\u00e0 di espandere la sua sfera di influenza sottraendo al controllo di Onorio anche la Spagna.\nNel 409 il controllo dei suoi domini da parte di Costantino III cominci\u00f2 a vacillare. Parte delle sue forze militari si trovavano in Spagna, e non potevano quindi intervenire in Gallia, mentre alcune di quelle in Gallia furono volte contro di lui da generali lealisti romani. I Germani che risiedevano a ovest del Reno insorsero contro di lui, forse incoraggiati da lealisti romani, mentre quelli che risiedevano a est del fiume, invasero la Gallia. La Britannia, rimasta senza truppe e colpita da devastanti incursioni sassoni nel 408 e nel 409, osservava la situazione in Gallia con rinnovato allarme. Forse, percependo che Costantino non avrebbe inviato loro rinforzi per respingere le incursioni, sia i Romano-Britanni che gli abitanti della Gallia nord-occidentale espulsero i magistrati di Costantino nel 409 o nel 410. Lo storico bizantino Zosimo (\"floruit\" 490\u2013510) ascrisse esplicitamente a Costantino ogni responsabilit\u00e0 per l'espulsione, sostenendo che, non ricevendo aiuti da Costantino III per respingere le incursioni dei Sassoni, i Britanni e gli abitanti della Gallia nord-occidentale furono ridotti a tale stato miserevole da costringerli a rivoltarsi all'Impero romano, rigettare il diritto romano, ritornare ai loro costumi nativi, e armarsi da s\u00e9 per respingere da soli le incursioni.\nPoco tempo dopo Onorio invi\u00f2 lettere alle citt\u00e0 della Britannia autorizzandoli a provvedere per s\u00e9 stesse. La lettera \u00e8 comunemente nota come \"Rescritto di Onorio\", una caratterizzazione che presume che le lettere furono inviate come risposta (quindi, un rescritto) a una corrispondenza. Il protocollo stabiliva che Onorio dovesse indirizzare le lettere agli ufficiali imperiali, e il fatto che non lo fece implica che le citt\u00e0 della Britannia fossero ora l'autorit\u00e0 romana pi\u00f9 alta rimanente sull'isola.\nIl fatto che Gildas, indipendentemente da Zosimo, preserva il messaggio (se non le parole esatte) del \"Rescritto\", conferisce credibilit\u00e0 al resoconto di Zosimo. Inoltre, Onorio aveva incoraggiato altri provinciali a provvedere da s\u00e9 alla propria difesa in situazioni simili, ulteriormente corroborando l'asserzione che incoraggi\u00f2 i romano-britanni a fare lo stesso.\nAll'epoca in cui fu redatto il \"Rescritto\", Onorio era rinserrato nella sua nuova capitale, Ravenna, essendo incapace di impedire ai Visigoti di attuare il Sacco di Roma (410). Non era certamente in grado di offrire assistenza ai romano-britanni. Quanto a Costantino III, nel 411 fu ucciso, con i suoi seguaci, dai generali di Onorio, in particolare Flavio Costanzo.\nVariazioni interpretative.\nLo storico Theodor Mommsen (\"Britain\", 1885) scrisse che \u00abNon fu la Britannia ad abbandonare Roma, ma Roma che abbandon\u00f2 la Britannia [...]\u00bb, sostenendo che le priorit\u00e0 di Roma ora erano altrove.\n La sua posizione ricevette il sostegno di diversi storici nel corso del tempo.\nMichael Jones (\"The End of Roman Britain\", 1998) assunse la posizione opposta, sostenendo che fosse stata la Britannia ad abbandonare Roma, affermando che le numerose usurpazioni in Britannia combinate con la cattiva amministrazione spinsero i romano-britanni a rivoltarsi.\nI progressi nella ricerca storica e specialmente archeologica potrebbero aver reso obsoleti molti studi storici.\nControversie.\nPer quanto riguarda gli eventi del 409 e 410, quando i romano-britanni espulsero i magistrati romani e inviarono una richiesta di aiuto a Onorio, Michael Jones (\"The End of Roman Britain\", 1998) propose di invertire la cronologia dei fatti, suggerendo che prima i Britanni si appellarono a Roma per aiuto e solo successivamente, quando compresero che non sarebbe arrivato, espulsero gli ufficiali romani e cominciarono a governarsi da s\u00e9.\nSecondo diversi studiosi moderni, il \"Rescritto di Onorio\" non sarebbe stato indirizzato alle citt\u00e0 della Britannia, bens\u00ec alle citt\u00e0 del Bruzio (la \"punta\" dell'Italia, moderna Calabria). Secondo i suddetti storici, la fonte (Zosimo) o un copista commise un errore, scrivendo \"Brettania\" quando intendeva scrivere \"Brettia\", facendo notare che il brano che contiene il \"Rescritto\" parla invece degli avvenimenti dell'Italia settentrionale.\nLe critiche alla teoria secondo cui il Rescritto era rivolto agli abitanti del Bruzio invece che a quelli della Britannia variano da chi ignora la proposta, a chi semplicemente fa notare che \u00e8 una congettura non verificabile, a chi invece argomenta in modo dettagliato contro la teoria (per esempio: \u00abPerch\u00e9 Onorio avrebbe scritto alle citt\u00e0 del Bruzio invece che al governatore provinciale?\u00bb e \u00abPerch\u00e9 un affare riguardante la distante Italia meridionale appartiene a un brano sull'Italia settentrionale pi\u00f9 di un affare riguardante la distante Britannia?\"). La teoria contraddice, secondo alcuni studiosi, il resoconto di Gildas, che fornisce un sostegno indipendente alla tesi secondo cui il rescritto era indirizzato alla Britannia ripetendo l'essenza del resoconto di Zosimo e applicandolo esplicitamente alla Britannia.\nE. A. Thompson (\"Britain, A.D. 406\u2013410\", in \"Britannia\", 8 (1977), pp.\u00a0303\u2013318), per spiegare l'espulsione dei magistrati e l'appello di aiuto a Roma, ha proposto che in Britannia sarebbe scoppiata una rivolta ad opera di contadini dissidenti simili ai Bagaudi di Gallia, che sarebbero i responsabili dell'espulsione degli ufficiali romani, costringendo la classe di proprietari terrieri a rivolgersi a Roma per aiuto. Le fonti, tuttavia, non provano in modo certo la tesi di Thompson: tra i libri che menzionano tale tesi vi \u00e8 \"Celtic Culture\" (2005) di Koch, che cita la traduzione di Thompson di Zosimo e afferma \u00abla rivolta in Britannia potrebbe aver coinvolto bagaudi o ribelli contadini come accaduto in Armorica, ma questo non \u00e8 certo.\"\nBibliografia.\nFonti primarie\nStudi moderni"}
{"id": "616650", "revid": "44876", "url": "https://it.wikipedia.org/wiki?curid=616650", "title": "Serie D 1961-1962", "text": "Il campionato di Serie D 1961-62 fu la tredicesima edizione del campionato interregionale di calcio di quarto livello disputata in Italia.\nIn questa stagione a parit\u00e0 di punteggio non era prevista alcuna discriminante: le squadre a pari punti erano classificate a pari merito (la F.I.G.C. in questa stagione non teneva conto della differenza reti, la utilizzava solo per il Settore Giovanile).\nIn caso di assegnazione di un titolo sportivo (sia per la promozione che per la retrocessione) era previsto uno spareggio in campo neutro.\nAggiornamenti.\nAssociazione Sportiva Pro Gorizia e Unione Sportiva Sangiorgese sono state riammesse.\nGirone A.\nLegenda:\nNote:\nRisultati.\nSpareggio salvezza.\nLa ripetizione fu necessaria, secondo il regolamento del tempo, in quanto il primo spareggio era finito in parit\u00e0.\nGirone B.\nLegenda:\nNote:\nGirone C.\nLegenda:\nNote:\nGirone D.\nLegenda:\nNote:\nRisultati.\nSpareggio salvezza.\nCarbonia e Nuorese hanno inizialmente chiuso il campionato a 30 punti, rendendo necessaria la disputa di uno spareggio. Il 25 giugno 1962 la C.A.F. ha assegnato lo 0-2 a tavolino in favore della Nuorese in occasione della partita Piombino-Nuorese dell'8 ottobre 1961 (chiusasi 3-2 sul campo); pertanto la Nuorese sal\u00ec in classifica a 32 punti vanificando l'utilit\u00e0 dello spareggio gi\u00e0 disputato.\nGirone E.\nLegenda:\nNote:\nGirone F.\nLegenda:\nNote:"}
{"id": "616651", "revid": "9595", "url": "https://it.wikipedia.org/wiki?curid=616651", "title": "Palas de Rey", "text": ""}
{"id": "616654", "revid": "254401", "url": "https://it.wikipedia.org/wiki?curid=616654", "title": "Righi", "text": "Il Righi \u00e8 un quartiere collinare di Genova, compreso nell'ex circoscrizione di Castelletto, nel Municipio I Centro Est.\nIl Righi si trova a 302 m s.l.m. sul crinale che divide la vallata del Lagaccio dalla Val Bisagno, sul quale corre la cortina delle seicentesche Mura Nuove costruite intorno al 1632. Situato nei pressi della Porta Chiappe (o di S. Simone, dal nome di un'antica cappella oggi scomparsa), un portello aperto nelle mura seicentesche in corrispondenza dell'antica \"via del sale\", \u00e8 una tradizionale meta di genovesi e turisti, soprattutto per gli ampi panorami che offre sulla citt\u00e0, sul porto, la Val Bisagno e le riviere. Un ottimo punto di osservazione sono le terrazze sopra la stazione della funicolare.\nVi si trovano diversi ristoranti, un osservatorio astronomico e il seminario di Genova. La localit\u00e0, un tempo chiamata Chiappe, Porta Chiappe o Castellaccio, dai primi decenni del Novecento \u00e8 comunemente chiamata Righi, nome attribuito dall'imprenditore svizzero Franz Josef B\u00fccher, promotore della costruzione della funicolare, che aveva mutuato il nome dalla celebre montagna svizzera, in vetta alla quale salgono due storiche funicolari.\nIl Righi pu\u00f2 essere raggiunto anche in automobile, percorrendo da piazza Manin la strada costruita lungo il camminamento delle mura, oppure da varie strade che risalgono la collina dalla \"circonvallazione a monte\" o dal vicino quartiere di Oregina, ma il mezzo pi\u00f9 caratteristico \u00e8 la storica funicolare in partenza dal largo della Zecca, in funzione dal 1895 e completata nel 1897, ricordata da una poesia di Giorgio Caproni (1912-1990) dal titolo \"Stanze della funicolare\". Al poeta livornese \u00e8 intitolato lo slargo davanti alla stazione di arrivo della funicolare.\nPoco pi\u00f9 a monte si trova il complesso del Castellaccio, comprendente il Forte Castellaccio e l'ottocentesca Torre Specola, che fa parte delle fortificazioni del sistema di difesa cittadino. Presso il forte si trovano anche un percorso ginnico che si sviluppa sull'area del parco del Peralto e un campo di allenamento per il tiro con l'arco.\nNella popolare canzone \"Ma se ghe penso\", il Righi \u00e8 uno dei luoghi di Genova rievocati con nostalgia da un genovese emigrato in Sudamerica (\"... riveddo o Righi, e me s'astrenze o ch\u00eau.\").\nFortificazioni storiche.\nCostruite attorno al 1632, dopo l'attacco di Carlo Emanuele I di Savoia alla Repubblica di Genova (1625), esse passano per il crinale, dove sin dall'epoca medioevale era gi\u00e0 una bastia probabilmente con palizzate in legno, detta Castellaccio, poi trasformata nei secoli successivi in una struttura in muratura, ulteriormente ampliata nel XIX secolo.\nPoco a sud del Castellaccio era il cosiddetto \"Pian delle Forche\", dove i condannati a morte venivano impiccati e appesi in questo punto ben visibile da tutta la citt\u00e0. Qui il colonnello Giulio De Andreis, autore di vari progetti relativi alle fortificazioni genovesi nei primi anni del Regno Sardo, realizz\u00f2, tra il 1817 e il 1820, la torre della Specola, in mattoni rossi a vista, inglobata nella cortina muraria del vicino forte. Tuttora ben conservato, il grosso torrione \u00e8 ben visibile da molti punti della citt\u00e0.\nDal piazzale della torre della Specola, sino a poco prima della seconda guerra mondiale, un colpo di cannone segnava l'ora di mezzogiorno."}
{"id": "616659", "revid": "15756", "url": "https://it.wikipedia.org/wiki?curid=616659", "title": "Cauterizzazione", "text": "La cauterizzazione \u00e8 un'operazione di bruciatura che si effettua mediante l'utilizzo del cauterio, uno strumento chirurgico per eseguire bruciature a livello terapeutico per eliminare delle imperfezioni o escrescenze cutanee, come le verruche, e anche piccoli tumori.\nQuesta tecnica viene anche impiegata per arrestare delle piccole fuoriuscite di sangue durante alcuni interventi chirurgici; bruciando il tessuto viene prodotto calore il quale produce la coagulazione delle proteine dei tessuti organici circostanti la ferita, producendo cos\u00ec un effetto emostatico.\nEtimologia.\nDal latino \"cauterizare \"\"bruciare o marchiare con un ferro caldo\", dal greco \u03ba\u03b1\u03c5\u03c4\u03b7\u03c1\u03b9\u03ac\u03b6\u03b5\u03b9\u03bd &gt; kauteriazein.\nStoria.\nLa cauterizzazione \u00e8 una tecnica che risale fin dai tempi pi\u00f9 antichi e prima del XVI secolo l'unico modo conosciuto per fermare un'emorragia era quello di arroventare un pezzo di ferro e di metterlo a contatto con la ferita o con il tessuto organico, producendo un effetto emostatico.\nIppocrate di Kos (460 a.C. - 377 a.C.) fu uno dei primi studiosi che descrissero alcune applicazioni sul corpo umano di questa tecnica. Nella scuola ippocratica il cauterio divent\u00f2 uno strumento utilizzatissimo, non solo per arrestare le emorragie, ma si pensava che potesse curare anche altre malattie. Alcuni \"Aforismi\" dal Corpus Hippocraticum recitavano:\nNella tradizione Araba, Muhammad cur\u00f2 diversi dei suoi seguaci feriti con la cauterizzazione, ma poi ne proib\u00ec l'uso, probabilmente per\u00f2 solo per evitare che chi la praticava potesse vantare che il cauterio fosse in grado di curare di tutto.\nMa questo divieto non influenz\u00f2 molto i medici arabi, che oltre a continuare la pratica della cauterizzazione, effettivamente la utilizzavano per molti altri disturbi, non solo per fermare le emorragie. Abulcasis (936 \u2013 1013) la prescriveva per emicrania, epilessia, letargia e apoplessia. La pratica operatoria in questi casi prevedeva di applicare un ferro rovente sulla testa fino ad esporre l'osso.\nL'utilizzo del cauterio fu continuato dalla Scuola medica salernitana ed esso rimase una pratica comunissima durante tutto il Medioevo. Guglielmo da Saliceto (1210 \u2013 1277) cominci\u00f2 a sostituirne l'utilizzo con il bisturi. \u00c8 invece senza alcun fondamento storico, nonostante si trovi in molti testi di storia della medicina, l'idea che l'ampio utilizzo del cauterio, che fermava le emorragie in modo radicale, fosse dovuto a proibizioni ecclesiastiche relative agli \"spargimenti di sangue\" (da notare in particolare come il famoso editto \"Ecclesia abhorret a sanguine\" non sia mai esistito).\nDurante il Rinascimento anche Ambroise Par\u00e9 (1509 - 1590) fece molto uso della cauterizzazione, preferendo quella \"attiva\", fatta con il ferro rovente, piuttosto che quella \"passiva\", fatta con acidi od olio bollente."}
{"id": "616663", "revid": "1573940", "url": "https://it.wikipedia.org/wiki?curid=616663", "title": "Vittoria Franco", "text": "Ricercatrice universitaria di filosofia, ha ottenuto tre mandati elettorali al Senato della Repubblica dove ha fatto parte del gruppo \"Democratici di Sinistra - l'Ulivo\", \"Ulivo\" e Partito Democratico. \u00c8 stata presidente della 7\u00aa Commissione permanente beni culturali del Senato.\nBiografia.\nVittoria Franco si \u00e8 candidata in Toscana nel collegio numero 3 (Mugello). Alle elezioni del 13 maggio 2001, ha ottenuto 98.430 voti nel suo collegio, pari al 58,84 % delle preferenze, superando il candidato della Casa delle Libert\u00e0, Paolo Cioni, fermatosi a quota 47.670, e Roberto Cicali, candidato di Rifondazione Comunista.\nNella sua prima legislatura il 15 dicembre 2003 ha presentato, come prima firmataria, un disegno di legge costituzionale volto a modificare l'istituto del \"referendum\" abrogativo previsto dall'art. 75 della Costituzione italiana. L'obiettivo della proposta era quello di eliminare l'effetto distorsivo per cui \u00e8 sufficiente orientare nel senso dell'astensione una parte del corpo elettorale per rendere inefficace la pronuncia popolare. Il disegno di legge prevedeva: l'innalzamento del numero di sottoscrizioni necessarie per la presentazione del quesito, portandolo dalle cinquecentomila previste dalla Costituzione, fino alla quota di un milione; l'abbassamento del \"quorum\" necessario per la validit\u00e0 del quesito referendario, portandolo dalla maggioranza degli aventi diritto, attualmente prevista dalla Costituzione, ad un terzo degli stessi; l'introduzione dei requisito del raggiungimento del 25 per cento di voti validamente espressi rispetto agli aventi diritto.\nHa presentato, inoltre, il disegno di legge n. 1454 \"Modifiche al codice civile in materia di cognome dei coniugi e dei figli\" L'obiettivo della modifica normativa proposta era quello di superare le discriminazioni ancora esistenti in contrasto con i principi di uguaglianza sanciti nella Costituzione nel rispetto del principio di parit\u00e0 tra uomo e donna. Il provvedimento, se approvato, avrebbe consentito ai genitori di attribuire, al momento della registrazione del figlio allo stato civile, a scelta, il cognome del padre, della madre, o di entrambi, nell'ordine determinato di comune accordo tra i genitori stessi. In caso di disaccordo tra i genitori, l'ufficiale dello stato civile avrebbe attribuito al figlio i cognomi di entrambi i genitori in ordine alfabetico. Ai figli successivi al primo, generati dai medesimi genitori, l'ufficiale dello stato civile avrebbe dato d'ufficio lo stesso cognome attribuito al primo figlio. Per evitare la moltiplicazione di cognomi ad ogni generazione, il genitore avente il cognome di entrambi i genitori, avrebbe potuto trasmetterne alla propria prole soltanto uno, a sua scelta.\nAlle elezioni politiche del 2006 \u00e8 stata nuovamente eletta al Senato del Repubblica. Durante la legislatura, il 6 giugno 2006, ha assunto la presidenza della settima commissione permanente (Istruzione pubblica, beni culturali, ricerca scientifica, spettacolo e sport).\nIl 28 aprile 2006 ha riproposto il disegno di legge costituzionale in tema di riforma del referendum abrogativo e quello in materia di cognome dei coniugi e dei figli.\nAlle elezioni politiche del 2008, \u00e8 stata eletta nelle file del Partito Democratico.\nAlla prima seduta XVI Legislatura ha riproposto il disegno di legge costituzionale sulla modifica del referendum abrogativo.\nIl 26 gennaio 2007 \u00e8 stata eletta a Bologna Coordinatrice Nazionale delle donne dei DS.\nDal 23 maggio 2007 \u00e8 uno dei 45 membri del Comitato nazionale per il Partito Democratico che riunisce i leader delle componenti del futuro partito.Nominata Responsabile nazionale Pari Opportunit\u00e0 nella Segreteria nazionale del Pd dal Segretario Walter Veltroni. Nel 2009 \u00e8 scelta come Presidente del Forum Pari Opportunit\u00e0 del PD dal neo Segretario Dario Franceschini.\n\u00c8 nominata Ministro per le Pari Opportunit\u00e0 nel Governo ombra del Partito Democratico, ruolo che ricopre dal 9 maggio 2008 al 21 febbraio 2009.\nVittoria Franco \u00e8 relatrice insieme a Paolo Tancredi (PdL) Franco Asciutti (Pdl) e Mauro Agostini (Pd) del ddl Omnibus approvato al Senato il 20/4/11 con 163 si, 134 no e nessun astenuto dopo che il governo ha posto la questione di fiducia."}
{"id": "616666", "revid": "1745361", "url": "https://it.wikipedia.org/wiki?curid=616666", "title": "Stati della Britannia medievale", "text": "Questa \u00e8 una lista degli Stati della Britannia medievale."}
{"id": "616669", "revid": "727616", "url": "https://it.wikipedia.org/wiki?curid=616669", "title": "Tommaso Bernardo Gaffi", "text": "Di famiglia romana originaria di Tivoli, fu allievo di Bernardo Pasquini. Fu organista a Santo Spirito in Sassia (1688-1690), a Santa Maria in Vallicella (1691-94), e intorno al 1700 alla chiesa del Ges\u00f9. Nel 1704 subentr\u00f2 al maestro come organista di Santa Maria Maggiore, e pi\u00f9 tardi, nel 1710, nell'incarico di organista del Senato e del Popolo romano presso la chiesa di Santa Maria in Aracoeli.&lt;br&gt;\nCollabor\u00f2 alle attivit\u00e0 musicali di alcune importanti personalit\u00e0 della corte di Roma, come i cardinali Benedetto Pamphilj e Pietro Ottoboni, e il principe Francesco Maria Ruspoli.\nCome operista compose il primo atto dell'opera \"Il Clearco in Negroponte\" (libr. Antonio Arcoleo), rappresentata nel 1695 a Roma nel teatro Capranica (II atto di Giovanni Lorenzo Lulier; III atto di Carlo Francesco Cesarini).\nTra i suoi allievi Girolamo Chiti e Andrea Basili."}
{"id": "616671", "revid": "122976874", "url": "https://it.wikipedia.org/wiki?curid=616671", "title": "Filu 'e ferru", "text": "Il filu 'e ferru o filu ferru (nome esteso in sardo: filu de ferru) chiamata in italiano \"acquavite di Sardegna\" \u00e8 un'acquavite sarda il cui nome, tradotto letteralmente, significa \"filo di ferro\". In alcune zone della Sardegna viene detta anche \"abbardente\" (o \"acuardenti\" e \"eba asthenti\") che significa \"acqua che arde, che prende fuoco, molto forte\".\nOrigine del nome.\nIl nome risale a qualche secolo fa e deriva dal metodo utilizzato per nascondere gli alambicchi quando l'acquavite veniva prodotta clandestinamente. I contenitori con il distillato e gli alambicchi venivano nascosti sottoterra e, per poterne individuare la posizione esatta in momenti successivi, venivano legati con uno o pi\u00f9 fili di ferro con un capo che sporgeva dal terreno.\nProduzione.\nPer la produzione vengono distillate vinacce sarde sceltissime (di alta qualit\u00e0 sono le acquaviti ottenute dalla distillazione delle vinacce di Vernaccia) che danno un prodotto con gradazione alcolica che spesso supera i 40 gradi.\nIn Ogliastra, a livello familiare, artigianale, si produce anche un \"filu 'e ferru\" con aggiunta di caglio di agnello o capretto locali, che con la sua acidit\u00e0 dona al distillato aroma e gusto particolarmente acre e caratteristico e, alla vista, una certa velatura. \nQuesta variet\u00e0 viene prodotta e consumata soprattutto dai pastori e i loro garzoni di pascolo in particolari occasioni di festa rurale o estemporanee dimostrazioni di \"balent\u00eca\"."}
{"id": "616672", "revid": "73843", "url": "https://it.wikipedia.org/wiki?curid=616672", "title": "Campo magnetico solare", "text": "Il campo magnetico solare \u00e8 il campo magnetico generato all'interno del Sole, una stella di sequenza principale, dal movimento del plasma della sua zona convettiva. \u00c8 caratterizzato da poli appaiati (nord e sud) disposti lungo tutta la superficie solare.\nIl campo magnetico solare inverte il proprio verso periodicamente. Ogni undici anni, in corrispondenza del massimo del ciclo solare, la sua superficie presenta una moltitudine di macchie solari. Il campo magnetico solare \u00e8 all'origine infatti di diversi fenomeni che prendono complessivamente il nome di \"attivit\u00e0 solare\"; tra essi si annoverano le macchie fotosferiche, i \"flare\" (o brillamenti) e le variazioni nell'intensit\u00e0 del vento solare, che diffonde materia attraverso il sistema solare.\nLa rotazione differenziale della stella causa una forte deformazione delle linee del campo magnetico, che appaiono aggrovigliate su se stesse; su di esse si dispone il plasma delle eruzioni solari, che vanno a formare vasti anelli di materia incandescente, noti come anelli coronali. Le deformazioni delle linee di campo danno luogo alla dinamo e al ciclo undecennale dell'attivit\u00e0 solare, durante il quale l'intensit\u00e0 del campo magnetico subisce delle variazioni.\nLa densit\u00e0 del flusso magnetico solare \u00e8 di 10\u22124 tesla in prossimit\u00e0 della stella e, se lo spazio interplanetario fosse vuoto, il suo valore si ridurrebbe in prossimit\u00e0 del nostro pianeta, secondo un criterio di proporzionalit\u00e0 quadratica, a circa 10\u221211 tesla; le osservazioni con le sonde hanno per\u00f2 mostrato che il campo percepito nelle vicinanze della Terra era circa cento volte pi\u00f9 intenso di quanto ipotizzato, con un valore di 10\u22129 tesla. La magnetoidrodinamica suggerisce che il moto di un fluido conduttore (come il mezzo interplanetario) in un campo magnetico induce delle correnti elettriche che generano a loro volta dei campi magnetici.\nL'interazione tra il campo magnetico solare ed il plasma del mezzo interplanetario crea una corrente eliosferica diffusa, ossia un piano che separa regioni in cui il campo magnetico converge in direzioni diverse. Il plasma del mezzo interplanetario \u00e8 anche responsabile del rafforzamento del campo magnetico solare sull'orbita terrestre. Gli effetti del campo magnetico solare sulla Terra includono, principalmente durante i periodi di massima attivit\u00e0, le aurore polari, le interferenze e le interruzioni delle comunicazioni radio e della potenza elettrica. Gli astronomi ritengono che l'attivit\u00e0 solare abbia rivestito un ruolo fondamentale nella formazione ed evoluzione del sistema solare. L'attivit\u00e0 della nostra stella inoltre cambia continuamente la struttura dell'atmosfera esterna della Terra.\nL'AP-index misura l'intensit\u00e0 del campo magnetico solare. Un calo dell'1% corrisponde a una riduzione di -0,004 Watt/formula_1 della radiazione solare incidente sulla Terra.\nUna serie di studi sulle immagini satellitari ai raggi X di un ciclo solare completo, hanno permesso nel periodo di massima intensit\u00e0 di fotografare a 135.000\u00a0km sotto la superficie solare un loop, molto brillante, visivamente simile ad un arcobaleno, mobile di plasma caldo e gas elettrificato che collega i due poli magnetici del sole alla regione equatoriale a polarit\u00e0 opposta, dove si manifestano le macchie e il flusso magnetico. &lt;br&gt;\nSi \u00e8 evidenziata una forte correlazione fra la luminosit\u00e0 di queste strutture a corona e la potenza del campo magnetico."}
{"id": "616673", "revid": "49022", "url": "https://it.wikipedia.org/wiki?curid=616673", "title": "Ergyng", "text": ""}
{"id": "616674", "revid": "124343024", "url": "https://it.wikipedia.org/wiki?curid=616674", "title": "Maest\u00e0 (arte)", "text": "I dipinti \"in Maest\u00e0\" raffigurano un personaggio in trono. Pu\u00f2 trattarsi di Ges\u00f9 (\"Maiestas Domini\") o di altre figure, ma pi\u00f9 spesso si tratta della Madonna assisa con in braccio Ges\u00f9 bambino, talvolta circondata da angeli e santi. Tale iconografia ebbe particolare successo della seconda met\u00e0 del XIII secolo e nel XIV secolo, sia come affresco che come pala d'altare lignea.\nDescrizione.\nSono \"Maest\u00e0\" la quasi totalit\u00e0 di dipinti sulla Madonna col Bambino duecenteschi, come quelle di Coppo di Marcovaldo, di Cimabue e di altri pittori dell'epoca. dipinsero importanti Maest\u00e0 gli artisti del rinnovamento come Giotto, Duccio di Buoninsegna, Simone Martini. Nei secoli successivi il motivo della Madonna in trono continu\u00f2 ad essere praticato, anche se ormai si facevano sempre pi\u00f9 rare le rappresentazioni isolate, diffondendosi un tipo di scena con Maria al centro e due o pi\u00f9 santi ai lati, coinvolti in rimandi incrociati come se stessero conversando tra loro: si parla allora, dal Quattrocento in poi, di Sacra conversazione. \nIl tema opposto a quello della \"Maest\u00e0\" \u00e8 la \"Madonna dell'Umilt\u00e0\", dove la Vergine col Bambino siede invece in terra, magari su un semplice cuscino. Questa iconografia si svilupp\u00f2 alcuni decenni dopo, ed era legata alla idee di povert\u00e0 della Chiesa degli ordini mendicanti come i francescani spirituali: la figura della Madonna simboleggiava infatti la Chiesa stessa e il Bambino il suo fondatore."}
{"id": "616675", "revid": "49022", "url": "https://it.wikipedia.org/wiki?curid=616675", "title": "Morgannwg", "text": ""}
{"id": "616679", "revid": "49022", "url": "https://it.wikipedia.org/wiki?curid=616679", "title": "Glamorganshire", "text": ""}
{"id": "616681", "revid": "104458", "url": "https://it.wikipedia.org/wiki?curid=616681", "title": "Pictavia", "text": ""}
{"id": "616682", "revid": "36426", "url": "https://it.wikipedia.org/wiki?curid=616682", "title": "Cammino di Santiago", "text": ""}
{"id": "616684", "revid": "26630", "url": "https://it.wikipedia.org/wiki?curid=616684", "title": "MP 40", "text": "L'MP 40 (abbreviazione del tedesco \"Maschinenpistole 1940\", in italiano \"pistola mitragliatrice 1940\") impropriamente soprannominato Schmeisser, \u00e8 una pistola mitragliatrice sviluppata e prodotta in massicce quantit\u00e0 durante la seconda guerra mondiale dalla Germania.\nL'arma ebbe una notevole influenza sullo sviluppo delle pistole mitragliatrici durante il conflitto, sia per le modalit\u00e0 di produzione all'epoca avveniristiche, sia per l'architettura generale che fiss\u00f2 lo standard della sua categoria.\nStoria.\nL'MP 40 deriva dall'MP 38, che a sua volta \u00e8 un'evoluzione dell'MP 36, un prototipo interamente realizzato in metallo del quale rimangono pochi esemplari. L'MP 36 fu realizzata dall'azienda tedesca Erma-Werke, per soddisfare la richiesta del governo tedesco di una nuova arma automatica; successivi miglioramenti portarono all'MP 38. L'ideatore dell'MP 38 fu Heinrich Vollmer.\nL'arma appariva futuristica per l'epoca: rispetto a tutti i moschetti automatici del tempo, compresi gli MP 18, MP 28, MP 34 e MP 35 tedeschi, realizzati con lunghe e complesse lavorazioni alla macchina utensile e muniti di ingombranti calciature in legno come quelle dei fucili: l'MP 38 introduceva dei concetti rivoluzionari, ma era realizzata tramite fresatura dal pieno e con impugnatura in lega di alluminio per contenerne il peso. Dopo l'inizio della seconda guerra mondiale venne introdotta l'MP40, semplificata nella costruzione e nell'uso di materiali pi\u00f9 economici. Prodotta con largo uso di lamiere stampate e tranciate (procedimento non comune, all'epoca), adatta alla produzione su vasta scala, con un calcio a stampella ripiegabile sotto il fusto che era rivestito in bachelite o materiale sintetico. La canna era provvista di un sottocanna di protezione prevedendo l'uso sul bordo delle fiancate dei mezzi blindati, quindi particolarmente adatta a truppe meccanizzate come i \"Panzergrenadiere\" di recente formazione.\nProduzione e dettagli sulla serializzazione.\nLa produzione degli MP 40 venne affidata a tre importanti aziende tedesche, tutte gi\u00e0 affermate produttrici di armi per l'esercito tedesco: Erma (Erfurt), Steyr-Daimler-Puch (Steyr) e C.G. Haenel (Suhl). Le tre aziende si occupavano della produzione delle parti meccanicamente pi\u00f9 complesse delle armi, in generale quelle che ritenevano lavorazioni dal pieno con la macchina utensile. Per la realizzazione delle parti secondarie, realizzate quasi interamente per stampaggio, si ricorreva invece a piccole aziende che potevano quindi produrre pezzi in proprio accelerando l\u2019intero processo produttivo. Questi contratti vennero affidati ad aziende che risultavano estremamente conosciute all'epoca: la Gebr\u00fcder Merz (Francoforte sul Meno), Krupp (Berlino) e Steyr-Daimler-Puch (Graz).\nOgni fabbrica apponeva sui pezzi prodotti il proprio codice di riconoscimento (costituito inizialmente da un numero ma rapidamente modificato in una sequenza di tre lettere). Se l'arma era destinata all\u2019esercito (e nel caso degli MP 40 la cosa era praticamente obbligata) lo Heereswaffenamt apponeva un punzone (anche questo univoco per ogni produttore) sui singoli pezzi dell\u2019arma. Non \u00e8 quindi raro trovare armi coperte letteralmente di marcature, con pezzi prodotti da due (quando non tre) aziende diverse.\nIl numero seriale negli MP 40 seguiva una progressione numerica, che ricominciava a inizio anno. Il numero era compreso tra 0000 e 9999 seguito da una lettera scritta in carattere stampatello (a, b, c \u2026). Questo significa che se la produzione iniziava a Gennaio con l\u2019esemplare 0001a, una volta arrivati a 9999a si passava a 0001b e cos\u00ec via, ricominciando ogni anno da 0000a. Questo era possibile in quanto il castello dell\u2019arma riportava anche l\u2019anno di produzione quindi \u00e8 perfettamente normale trovare due (se non pi\u00f9) armi con seriale 5528k ma data di produzione diversa oppure, ancora, due armi con seriale 5528k con stesso anno ma diverso produttore, in quanto ogni azienda seguiva la propria serializzazione grazie alla presenza del codice univoco che permetteva comunque di distinguere due armi.\nLa produzione di MP 38 e MP 40 ammontava, a fine guerra, a 916.639 esemplari ripartiti tra 40.576 MP 38 e 876.063 MP 40. La produzione degli MP 38 inizi\u00f2 con regolarit\u00e0 solo nel 1939 e fu interrotta dopo solo un anno in favore del pi\u00f9 semplice ed economico MP 40.\nPer gli MP 40 in particolare la produzione continu\u00f2 fino alla fine del 1944 in maniera regolare, per poi interrompersi quasi interamente nei primi due mesi del 1945.\nL'unica azienda ad aver prodotto MP 40 fino alla fine fu la Steyr (che interruppe la produzione alla fine del 1944). Haenel aveva gi\u00e0 interrotto la produzione nel 1942 (probabilmente negli ultimi mesi del 1941) mentre la Erma si era occupata interamente della produzione di MP 38 (tutti i 40.576 esemplari) per poi produrre MP 40 tra il 1940 e il 1943.\nAspetti tecnici.\nCaratteristiche.\nDi particolare interesse era l'abbinamento otturatore-molla di recupero dell'arma: poich\u00e9 il calcio ripiegabile a stampella era molto pratico ma non altrettanto stabile nel tiro a raffica rispetto alla calciatura in legno, Vollmer ide\u00f2 una particolare molla di recupero telescopica in tre parti, che durante il tiro automatico, rinculando all'indietro, si inserivano l'una nell'altra smorzando notevolmente il rinculo. Per il resto, il funzionamento era la tradizionale massa battente, data la bassa potenza della munizione da pistola impiegata, la 9 \u00d7 19 mm Parabellum.\nL'MP 38 non aveva nessun congegno di sicurezza meccanico sulla leva di scatto. Nell'MP40 era invece presente un intaglio a \"L\" sulla scanalatura di armamento presente sul lato sinistro dell'arma, che serviva a bloccare la manetta di armamento in posizione di apertura: in questo modo, anche premendo il grilletto l'otturatore non poteva avanzare e causare lo sparo, pur restando armato. Al momento di fare fuoco il tiratore svincolava la manetta d'armamento dall'intaglio di sicurezza e l'otturatore era cos\u00ec libero di scattare in avanti non appena si premeva il grilletto.\nEvoluzione.\nL'esperienza con le diverse migliaia di esemplari di MP 38 (in servizio fin dal 1939) usati per l'invasione della Polonia rese necessaria l'introduzione di alcuni cambiamenti: principalmente la riduzione dei costi di produzione (aumento delle parti stampate invece che fresate) ed il miglioramento della sicurezza. Infatti, il funzionamento a massa battente senza alcuna sicurezza per lo sparo accidentale, faceva s\u00ec che in caso di urti violenti con il calcio dell'arma, fosse possibile l'arretramento dell'otturatore, non sufficiente per farlo restare agganciato dalla leva di scatto, ma sufficiente a camerare un colpo e, poich\u00e9 il percussore era fisso, a causare lo sparo. Questo difetto, comune a tutte le armi che funzionano a massa battente sprovviste di sicura sull'otturatore (com'era normale all'epoca), caus\u00f2 diversi incidenti mortali durante la campagna di Polonia. Fu risolto molto semplicemente, adottando una manetta di armamento non pi\u00f9 fissa e vincolata in permanenza all'otturatore, bens\u00ec separata che comprendeva un fermo di sicurezza. I cambiamenti furono incorporati in una versione intermedia (MP 38/40), e poi nell'iniziale produzione dell'MP 40, apparsa a partire dal 1940.\nDurante il corso della guerra fu realizzato oltre un milione di esemplari di tutte queste versioni. Esteticamente la differenza tra l'MP 38 e l'MP 40 \u00e8 che il 38 ha l'intero castello (fresato dal pieno) con scanalature longitudinali di alleggerimento, il bocchettone d'inserimento del caricatore liscio, fresato dal pieno, con un evidente foro centrale di alleggerimento, mentre l'MP 40 presenta delle nervature di rinforzo (assenti sulle prime produzioni) solo sul bocchettone d'inserimento del caricatore. Il castello \u00e8 liscio senza scanalature.\nL'MP 40 come accennato all'inizio fu spesso chiamato Schmeisser dagli Alleati, dal nome del presunto progettista Hugo Schmeisser che invece non lavorava per la societ\u00e0 Erma, ma per la Haenel per la quale collabor\u00f2 solo alla realizzazione dell'MP 41 (un ibrido tra MP 28 e MP 40 con calciatura in legno e l'aggiunta del selettore di fuoco) e dell'MP 44. Impossibile determinare come mai Schmeisser sia stato onorato da questa leggenda: in tedesco la parola \"schmei\u00dfen\" descrive qualcuno che colpisce o lancia qualcosa con scarsa precisione, ma con una forza estrema. Schmeisser comunque produsse i caricatori per l'MP 41, (i quali, identici ed intercambiabili con quelli dell'MP38 e 40,portando il suo nome impresso, sicuramente contribuirono alla diffusione di questo soprannome).\nDalle immagini di propaganda dell'epoca sembrerebbe che l'MP 40 fosse di uso universale: in realt\u00e0, ne erano dotati solo i capisquadra, i sottoufficiali e talvolta gli ufficiali (secondo le normative della Wehrmacht, i comandanti di squadra e di plotone dovevano avere una \"Maschinenpistole\" che di solito era la MP 38 o MP 40 ma non erano infrequenti anche le MP 28 e MP 34), e con precedenza alle unit\u00e0 di prima linea. Il resto dell'esercito era armato con il fucile d'ordinanza Kar98k e, verso la fine della guerra, in parte con lo Sturmgewehr 44.\nPrestazioni.\nRispetto ad armi equivalenti di altri paesi belligeranti, l'MP 40 vantava una buona precisione anche a media distanza, un rinculo abbastanza ridotto, chiusura a massa battente, l'impugnatura a pistola ed una soluzione innovativa come il calcio metallico ribaltabile. Il tiro, esclusivamente automatico, era molto ben controllabile e un tiratore allenato non aveva difficolt\u00e0 a esplodere uno-due colpi per volta. L'otturatore telescopico svolgeva egregiamente la sua funzione di \"ammortizzatore\" del rinculo, anche se richiedeva un'attenta manutenzione e il tiro fino a 50 metri era confortevole e preciso. La compattezza e leggerezza dell'arma in particolare furono apprezzate dai suoi utilizzatori. Non era raro infatti trovare delle MP 40 in mano a militari sovietici o statunitensi, dopo che l'avevano confiscata ai loro avversari tedeschi. L'impostazione generale della MP 40 fu ripresa, infatti, anche dal PPS-43 sovietico e dal M3 \"Grease Gun\" statunitense, che sebbene meccanicamente molto meno raffinati, riprendevano lo stesso concetto di produzione a lamiere stampate e saldate elettricamente, e l'architettura generale con impugnatura a pistola, caricatore verticale e calcio pieghevole a stampella.\nAnche se generalmente affidabile, il maggiore punto debole dell'MP 38 e MP 40 era il suo caricatore da 32 colpi (una debolezza ereditata dall'inglese Sten, che copi\u00f2 lo stesso design). Al contrario dei nostri MAB, del Thompson (e del sovietico PPS-43, che per\u00f2 sfruttava proprio l'esperienza fatta con il MP 40), che utilizzava un caricatore bifilare a presentazione doppia, gli MP 38/MP 40 utilizzavano un'alimentazione singola, con una doppia colonna di cartucce che si presentavano singolarmente. In teoria le labbra del caricatore erano cos\u00ec pi\u00f9 robuste, ma ci\u00f2 costringeva le cartucce a sopportare un elevato attrito per raggiungere la camera di scoppio. Un ulteriore difetto era la tendenza del caricatore a sporcarsi e incepparsi. In casi del genere i tedeschi davano uno schiaffo al caricatore, risolvendo il problema. Il caricatore era inoltre spesso usato come impugnatura, utilizzo errato che spesso causava problemi di alimentazione, poich\u00e9 la pressione della mano causava lo spostamento del caricatore, e quindi inceppamenti. I manuali tedeschi raccomandavano infatti di impugnare l'arma dal corpo centrale prima di arrivare al caricatore, per evitare cos\u00ec malfunzionamenti, ma la posizione risultava controintuitiva e i soldati finivano per impugnare l'arma nel modo pi\u00f9 immediato (anche se scorretto e spesso problematico).\nPur essendo un'arma prodotta con criteri di produzione in massa, l'MP 40 era caratterizzata da un'ottima qualit\u00e0 dei materiali. Infatti, rest\u00f2 ampiamente in uso in molti conflitti del dopoguerra, in molte parti del mondo. L'ultimo esercito a utilizzarla coma arma ufficiale fu l'esercito norvegese, che la tenne in dotazione alla riserva fino alla fine degli anni Ottanta. Tuttavia, l'MP 40 continua ad apparire in mano a guerriglieri e combattenti clandestini che non possono permettersi armi pi\u00f9 sofisticate, in Africa e Asia, fino ai giorni presenti."}
{"id": "616686", "revid": "834", "url": "https://it.wikipedia.org/wiki?curid=616686", "title": "Filu e ferru", "text": ""}
{"id": "616690", "revid": "1896375", "url": "https://it.wikipedia.org/wiki?curid=616690", "title": "Roqu\u00e9pine", "text": "Roqu\u00e9pine, cavalla francese (1961-1974): \u00e8 stata una trottatrice del XX secolo\nFiglia di Atus II e Jaina VI, si dimostr\u00f2 una delle migliori femmine del trotto francese. Fra i fantini che la guidarono si annoverano Henri Levesque et Jean-Ren\u00e9 Gougeon."}
{"id": "616691", "revid": "7", "url": "https://it.wikipedia.org/wiki?curid=616691", "title": "Curia arcivescovile di Genova", "text": ""}
{"id": "616692", "revid": "831312", "url": "https://it.wikipedia.org/wiki?curid=616692", "title": "Giro d'Italia 1940", "text": "Il Giro d'Italia 1940, ventottesima edizione della \"corsa rosa\", si svolse in venti tappe dal 17 maggio al 9 giugno 1940, per un percorso totale di 3\u00a0574 km. Fu vinto dall'italiano Fausto Coppi, alla sua prima partecipazione. Coppi, ventenne all'epoca, \u00e8 tuttora il pi\u00f9 giovane vincitore del Giro.\nBartali cadde nella discesa del Passo della Scoffera, durante la seconda tappa, e usc\u00ec di classifica. Coppi (che partecipava come gregario di Bartali) trionf\u00f2 in solitaria nell'11\u00aa tappa, da Firenze a Modena, conquistando la maglia rosa.\nSquadre e corridori partecipanti.\nParteciparono alla corsa sei squadre professionistiche da sette ciclisti l'una (eccetto l'Olympia che ne iscrisse sei) e dieci \"gruppi\" sportivi da cinque ciclisti l'uno, per un totale di 91 ciclisti iscritti e al via. Di questi, 47 giunsero al traguardo finale di Milano."}
{"id": "616702", "revid": "729019", "url": "https://it.wikipedia.org/wiki?curid=616702", "title": "La forza del divino amore", "text": "La forza del divino amore \u00e8 un oratorio di Tommaso Bernardo Gaffi composto nel 1691 che ripropone un episodio della vita di Santa Teresa d'Avila.\nFin dalle prime battute l'opera denuncia una complessa tessitura e svela tutti i rapporti che la musica di Tommaso Bernardo Gaffi intrattiene col resto del panorama settecentesco. Questa composizione non comprende la partecipazione del coro, quindi lo svolgersi delle arie e dei recitativi \u00e8 affidato solo ai singoli cantanti."}
{"id": "616706", "revid": "466539", "url": "https://it.wikipedia.org/wiki?curid=616706", "title": "Marco Sciaccaluga", "text": "Biografia.\nFormatosi alla scuola di recitazione del Teatro Stabile di Genova si diplom\u00f2 nel 1972, partecipando all'esperienza della cooperativa Teatro Aperto con Gianni Fenzi, Franco Carli e Antonello Pischedda. Inizi\u00f2 come assistente di Luigi Squarzina e si afferm\u00f2 come regista gi\u00e0 a 22 anni portando in scena, in prima nazionale, \"Equus\" di Peter Shaffer.\nOltre che per il Teatro di Genova, diresse spettacoli per altri Stabili (Catania, Torino, Trieste, Veneto), per compagnie private (Glauco Mauri (\"La dodicesima notte\", 1985), Carlo Giuffr\u00e9 (\"Pane altrui\", 1988), Giulio Bosetti (\"Morte di un commesso viaggiatore\", 1986), Aroldo Tieri e Giuliana Lojodice (\"Esuli\", 1986), Mino Bellei (\"Le lettere di Lewis Carroll\", 1983), Ugo Pagliai e Paola Gassman (\"Gi\u00f9 dal monte Morgan\", 1993)) o rassegne nazionali (Ente Teatrale Fiesolano, Festival di Spoleto, Festival di Taormina e Estate Teatrale Veronese). Nella sua carriera oltre ai gi\u00e0 citati diresse, tra gli altri, attori come Eros Pagni, Lina Volonghi, Alberto Lionello, Elsa Albani, Ferruccio De Ceresa, Mariangela Melato, Gabriele Lavia, Tullio Solenghi, Franco Branciaroli, Vittorio Franceschi, Andrea Jonasson. Firm\u00f2 alcune regie (Racine, Moli\u00e8re, Dr\u017ei\u0107) anche in Croazia: a Spalato e a Zagabria, e in Olanda, al Teatro Nazionale di Rotterdam.\nLavor\u00f2 anche per i teatri nazionali olandese e croato. Negli anni settanta e ottanta fu coautore e conduttore di alcune trasmissioni radiofoniche e televisive, sia per la Rai che per TVS. Insegn\u00f2 al Motley Design Course di Londra e presso la Scuola di Recitazione del Teatro Stabile di Genova. Tenne un corso di \"Istituzioni di regia\" presso l'Universit\u00e0 Statale di Milano. Dal 2000 fu condirettore del Teatro Nazionale di Genova, diretto da Carlo Repetti. Nel 2015, con l'avvento di Angelo Pastore alla direzione del Teatro, assunse la carica di consulente artistico e dal 2016 ricopr\u00ec il ruolo di direttore della Scuola di Recitazione. Nel 2006 vinse il Premio Olimpico del Teatro come miglior regia dell'anno per \"Morte di un commesso viaggiatore\", votato anche come miglior spettacolo.\nSciaccaluga \u00e8 morto nella sua casa di Genova il 10 marzo 2021, dopo essere stato colpito da un cancro alla prostata. Aveva tre figli; il maggiore, Carlo, \u00e8 anch'egli regista e attore teatrale.\nInternet.\nHa partecipato alla piattaforma digitale Sinarra.tv raccontando Dombey e Figlio di Charles Dickens, Re Lear di William Shakespeare e Vogliamo vivere! di Ernst Lubitsch."}
{"id": "616713", "revid": "125014699", "url": "https://it.wikipedia.org/wiki?curid=616713", "title": "Processo endotermico", "text": "In termodinamica viene definito processo endotermico una trasformazione che comporta un aumento di entalpia del sistema e dunque un trasferimento di calore dall'ambiente al sistema stesso. Adottando il criterio che prende in riferimento il sistema, la variazione di entalpia \u0394H assume valore positivo. In riferimento invece alla notazione mista, il \u0394H, rappresentando energia ceduta dall'ambiente, assume valore negativo.\nIn una reazione endotermica in equilibrio chimico, aumentando la temperatura si sposta tale equilibrio verso il senso dei prodotti."}
{"id": "616714", "revid": "46291", "url": "https://it.wikipedia.org/wiki?curid=616714", "title": "Juncus", "text": "Juncus \u00e8 un genere di piante della famiglia delle Juncaceae.\nComprende circa 225 specie, diffuse nelle zone umide di ogni parte del mondo."}
{"id": "616718", "revid": "98577976", "url": "https://it.wikipedia.org/wiki?curid=616718", "title": "Fotoisomerizzazione", "text": "La fotoisomerizzazione consiste nella trasformazione di un isomero dalla forma trans (o E) alla forma cis (o Z) tramite effetto catalitico di un quanto h\u03bd di energia.\nIn determinate condizioni ambientali gli isomeri cis e trans possono interconvertirsi, in relazione alla relativa stabilit\u00e0 termodinamica. L'isomerizzazione cis \u2192 trans \u00e8 spesso un processo esotermico che si manifesta quando gli isomeri sono in condizione di equilibrarsi. L'isomerizzazione trans \u2192 cis \u00e8 invece, in generale, un processo endotermico termodinamicamente sfavorito. Tuttavia \u00e8 possibile trasformare un isomero trans nella relativa forma cis sottoponendo il composto a radiazione elettromagnetica di opportuna frequenza.\nIl meccanismo della fotoisomerizzazione implica promozione di un elettrone \u03c0 del sistema trans con formazione di uno stato metastabile di singoletto o tripletto (elettroni appaiati o spaiati) con orbitali che diventano reciprocamente perpendicolari rispetto all'asse di legame \u03c3 C-C; infine si ha rotazione e trasformazione nell'isomero cis, che si accumula perch\u00e9 non in grado di assorbire energia."}
{"id": "616719", "revid": "1714743", "url": "https://it.wikipedia.org/wiki?curid=616719", "title": "Filiberta di Savoia", "text": "Biografia.\nNata Marchesa del Gex e signora di Fossano dal 1515, ebbe vari altri feudi: Malaval nel 1516, poi Bridiers, Thors, Fletz e Chasey, e nel 1521 Poncin e Cerdon.\nNel 1515 spos\u00f2 Giuliano de' Medici Duca di Nemours, figlio di Lorenzo il Magnifico e fratello di Papa Leone X, in un'ottica di avvicinamento papale della sua casata. Essa oltretutto era una sposa di altissimo lignaggio, zia del re di Francia Francesco I, poich\u00e9 sorella di sua madre, Luisa di Savoia, e l'unione con Giuliano portava anche grande lustro alla casata dei Medici: fu infatti la prima delle parentele con i sovrani francesi (alla quale seguirono innanzitutto ben due regine di Francia, Caterina e Maria). Le nozze avvennero in due tempi: il 25 gennaio a Parigi, alla corte del Re di Francia, che aveva concesso il titolo nobiliare al marito, e il 22 febbraio di nuovo all'arrivo degli sposi a Firenze.\nAppena un anno e un mese dopo le nozze, suo marito, a 37 anni, moriva per via di malattie ereditate dal padre, senza che i due avessero concepito alcun figlio.\nRimase comunque per un po' a Firenze e anche grazie alla sua intercessione verso la corte francese, fece sposare nel 1518 al nipote di suo marito, il duca d'Urbino Lorenzo de' Medici, una nobildonna francese di altissimo lignaggio, Madeleine de la Tour d'Auvergne. Torn\u00f2 poi dai suoi parenti in Piemonte."}
{"id": "616720", "revid": "81195", "url": "https://it.wikipedia.org/wiki?curid=616720", "title": "Endotermico", "text": ""}
{"id": "616736", "revid": "228587", "url": "https://it.wikipedia.org/wiki?curid=616736", "title": "Juncus acutus", "text": "Il giunco spinoso (Juncus acutus L.) \u00e8 una pianta della famiglia delle Juncaceae.\nDescrizione.\n\u00c8 una pianta cespugliosa perenne di colore verde scuro che forma cespugli alti fino a 1,5-2,0 m.\nLe foglie ed il fusto sono cilindrici e pungenti, caratteristica questa che ha dato il nome alla specie.\nL'infiorescenza \u00e8 composta da fiori bruni o rossicci, di piccole dimensioni.\nIl frutto \u00e8 una capsula trigona od ovale, di colore bruno rossastro.\nIl periodo di fioritura va da aprile a luglio.\nDistribuzione e habitat.\n\u00c8 una pianta diffusa in tutta l'area Mediterranea, rinvenibile anche in Sudafrica, California e America del Sud.\n\u00c8 molto comune in Italia, ove predilige le zone umide delle regioni costiere; talvolta \u00e8 presente anche a quote pi\u00f9 elevate.\nIl suo habitat ideale \u00e8 rappresentato dalle zone umide ad alto tasso di salinit\u00e0, da cui tuttavia pu\u00f2 diffondersi anche alle aree circostanti."}
{"id": "616740", "revid": "114253213", "url": "https://it.wikipedia.org/wiki?curid=616740", "title": "Gabrio Piola", "text": "Proveniva da una nobile famiglia di Giussano. Studi\u00f2 matematica e fisica all'Universit\u00e0 degli Studi di Pavia. Scrisse numerosi trattati e memorie di fisica, meccanica e matematica. In particolare studi\u00f2 il comportamento dei corpi sotto l'azione di forze. Leg\u00f2 il suo nome ai tensori nominali di tensione detti di Piola-Kirchhoff.\nBiografia.\nGabrio Piola Daverio nacque il 15 luglio del 1794 da una nobile e ricca famiglia del patriziato milanese. Inizialmente studi\u00f2 a casa e poi al liceo locale. Inizi\u00f2 a\nstudiare matematica all'Universit\u00e0 di Pavia, come alunno di Vincenzo Brunacci, ottenendo il dottorato il 24 giugno del\n1816. Non segu\u00ec la carriera accademica, anche se gli venne offerta la cattedra di Matematica Applicata a Roma. Tuttavia, egli prefer\u00ec dedicarsi all'istruzione privata.\nUn suo alunno fu Francesco Brioschi, che divenne professore di Meccanica razionale a Pavia e Presidente dell'Accademia dei Lincei.\nLe ricerche di matematica e meccanica di Piola iniziarono nel 1824, vincendo un concorso, e relativo premio, dell'Istituto Lombardo di Milano, con un lungo articolo sulla meccanica di Lagrange. Le sue ricerche di matematica contribuirono al calcolo delle differenze finite e al calcolo integrale, mentre in meccanica si dedic\u00f2 alla meccanica del continuo e all'idraulica.\nA suo nome \u00e8 intitolata una piazza di Milano, ed a sua volta la fermata omonima della metropolitana milanese Linea M2 presso Citt\u00e0 Studi (non a caso sede delle facolt\u00e0 scientifiche dell'Universit\u00e0 degli Studi di Milano e sede centrale del Politecnico di Milano). Una statua marmorea del Piola, opera del 1857 dello scultore Vincenzo Vela, adorna il cortile d'onore del palazzo di Brera a Milano."}
{"id": "616750", "revid": "1543377", "url": "https://it.wikipedia.org/wiki?curid=616750", "title": "Achd\u00e9", "text": "Fin dalla pi\u00f9 giovane et\u00e0 aveva l'ambizione di diventare un disegnatore. Nel 1993 ha lanciato la serie umoristica \"CRS=D\u00e9tresse\". In seguito alla morte di Morris, dal 2003 \u00e8 passato a collaborare alla realizzazione di Lucky Luke."}
{"id": "616751", "revid": "12290", "url": "https://it.wikipedia.org/wiki?curid=616751", "title": "Herv\u00e9 Darmenton", "text": ""}
{"id": "616754", "revid": "1003787", "url": "https://it.wikipedia.org/wiki?curid=616754", "title": "Andrej Hauptman", "text": "Professionista dal 1999 al 2006, fu medaglia di bronzo ai Campionati del mondo di Lisbona del 2001.\nCarriera.\nDopo aver corso in Italia nelle categorie dilettantistiche, pass\u00f2 professionista nel 1999 nella Vini Caldirola, squadra in cui rimase fino al 2003, anche dopo la fusione con la Amica Chips-Tacconi Sport nel 2001 e la creazione della nuova Tacconi Sport-Vini Caldirola (rinominata nel 2003 Vini Caldirola-Saunier Duval).\nLa sua prima vittoria giunse nel 2000 al Grand Prix de Fourmies, ma fu nel 2001 che visse il suo anno migliore: vinse una tappa e la classifica generale in una corsa di secondo piano ma si mise in mostra al Giro d'Italia, dove il suo nome comparve spesso in particolare nelle volate di gruppo in cui faceva valere le sue doti di passista veloce. La sorpresa arriv\u00f2 nel finale di stagione, dove contro ogni pronostico si piazz\u00f2 terzo e conquist\u00f2 la conseguente medaglia di bronzo ai Campionati del mondo di Lisbona, preceduto nella volata finale da \u00d3scar Freire e Paolo Bettini.\nNel 2002 non riusc\u00ec a vincere alcuna gara, ma conquist\u00f2 diversi piazzamenti nelle classiche di inizio stagione (tredicesimo alla Milano-Sanremo e quattordicesimo al Giro delle Fiandre) nonch\u00e9 al Tour de France (prima partecipazione non portata per\u00f2 a termine) e alla Vuelta a Espa\u00f1a. Ancora una volta il risultato pi\u00f9 prestigioso della sua stagione venne dai Campionati mondiali svoltisi quell'anno a Zolder: nella volata che vide trionfare Mario Cipollini, rischi\u00f2 di bissare il podio dell'anno precedente e si piazz\u00f2 quarto dietro a Robbie McEwen ed Erik Zabel.\nDopo un 2003 senza troppi acuti e ancora una volta senza vittorie, torn\u00f2 a farsi vedere nel 2004, anno in cui and\u00f2 a correre nella Lampre: ancora una volta zero vittorie ma buoni piazzamenti come il terzo posto al campionato nazionale su strada, il quinto nella prova in linea ai Giochi olimpici del 2004 ad Atene e il nono nella HEW Cyclassics.\nNel 2005 pass\u00f2 alla Fassa Bortolo ma ormai era iniziata la sua parabola discendente, tant'\u00e8 che nell'ultimo anno corse in una piccola squadra Continental del suo Paese."}
{"id": "616759", "revid": "599013", "url": "https://it.wikipedia.org/wiki?curid=616759", "title": "Zoran Klemen\u010di\u010d", "text": "Carriera.\nSi mette in mostra tra i dilettanti, e nel 1998 si laurea campione europeo su strada nella categoria Under-23 a Uppsala. L'anno successivo ottiene il passaggio al professionismo nelle file della Vini Caldirola-Sidermec. Per le sue caratteristiche riesce a mettersi in evidenza soprattutto in piccole corse a tappe e, quando ne ha l'occasione, nelle tappe per velocisti dei Grandi Giri, riuscendo a conquistare piazzamenti Top 10 in Giro d'Italia, Tour de France e Vuelta a Espa\u00f1a.\nOttiene il risultato pi\u00f9 prestigioso della sua carriera nella prova in linea dei campionati del mondo 2002 di Zolder, tagliando il traguardo immediatamente dietro al suo compagno di squadra Andrej Hauptman. Dopo aver corso per tre anni nella Tenax, nel 2006 si trasferisce all'Adria Mobil, una piccola squadra Continental del suo paese, per concludere la carriera."}
{"id": "616762", "revid": "1318658", "url": "https://it.wikipedia.org/wiki?curid=616762", "title": "Trenino Verde", "text": "Il Trenino Verde della Sardegna \u00e8 il servizio turistico ferroviario dell'ARST.\nProfilo e storia.\nCaratterizzate da tempi di percorrenza piuttosto elevati e da tracciati tortuosi situati in zone suggestive dal punto di vista paesaggistico, le ferrovie a scartamento ridotto sarde hanno sempre attirato l'attenzione dei viaggiatori per gli scenari che si presentavano durante i viaggi lungo queste linee. Gi\u00e0 nel 1921 lo scrittore britannico David Herbert Lawrence, nel suo libro \"Mare e Sardegna\", raccont\u00f2 le sue esperienze di viaggio lungo la Cagliari-Isili-Sorgono.\nNel dopoguerra prese pian piano corpo una vera e propria forma di turismo ferroviario nell'isola, fatto che spinse le concessionarie delle linee secondarie di allora, ovvero Strade Ferrate Sarde e Ferrovie Complementari della Sardegna, a organizzare in maniera pi\u00f9 organica un servizio per i turisti negli ottanta. Si scelse cos\u00ec il nome di \"Trenino Verde\", denominazione utilizzata per la prima volta nel 1984, per via dei tanti tratti ricchi di vegetazione che si incontravano sul cammino dei convogli.\nVista la crescente domanda di turismo ferroviario, le Ferrovie della Sardegna (nate nel 1989 dalla fusione di FCS ed SFS), col supporto di ESIT, WWF e Italia Nostra, ottennero finanziamenti da parte della Regione e della Comunit\u00e0 Europea per far fare un salto di qualit\u00e0 al servizio. Con questi soldi furono sottoposte a restauro locomotive a vapore, carrozze d'epoca, stazioni e porzioni di linea.\nIl 10 maggio 1995, 14 anni dopo la sua chiusura, la ristrutturata tratta Tresnuraghes-Bosa Marina fu riaperta al traffico ferroviario dei convogli del Trenino Verde, divenendo cos\u00ec la prima linea ad utilizzo esclusivamente turistico della Sardegna. Due anni dopo, il 16 giugno 1997, 4 linee della rete FdS, la Mandas-Arbatax, la Isili-Sorgono, la Macomer-Tresnuraghes e la Nulvi-Tempio-Palau, vennero chiuse al traffico ordinario e riconvertite anch'esse a linee turistiche.\nSempre nell'ambito del progetto \"Trenino Verde\" furono aperti due musei a tema, nei locali adiacenti alle stazioni di Monserrato e Tempio Pausania.\nNel 2010, con la fusione dell'ARST Gestione FdS (denominazione assunta dalle FdS nel 2008) all'interno dell'ARST, quest'ultima societ\u00e0 ha ereditato dalla precedente la gestione delle linee a scartamento ridotto sarde, comprese quelle del Trenino Verde. Nel corso del 2015, con la chiusura al servizio di trasporto pubblico della Sassari-Nulvi, l'intera linea Sassari-Tempio-Palau diviene una linea esclusivamente turistica.\nLinee.\nI mezzi del Trenino Verde viaggiano su una rete di 438\u00a0km di linee utilizzate esclusivamente a fini turistici:\nCompartimento di Sassari-Macomer.\nLe linee sono utilizzabili tutto l'anno su prenotazione noleggiando un convoglio e personalizzando l'itinerario, d'estate inoltre su queste tratte si effettua un servizio regolare secondo un determinato orario e calendario.\nMezzi.\nSulle linee del Trenino Verde si impiegano i mezzi utilizzati nelle linee di trasporto pubblico dell'ARST, ovvero automotrici diesel ADe e ADm, locomotive diesel LDe e carrozze modello V2d. Ma in determinati casi, in certi periodi dell'anno o su richiesta, si possono utilizzare mezzi d'epoca ristrutturati. Il parco treni \"storico\" dell'ARST utilizzato per i viaggi \u00e8 composto da\nTuttavia i mezzi a vapore non sono utilizzati nel periodo estivo, per via della legislazione regionale in materia di prevenzione degli incendi."}
{"id": "616766", "revid": "1543377", "url": "https://it.wikipedia.org/wiki?curid=616766", "title": "Carrello di trasbordo", "text": "Il Carrello di trasbordo o carrello adattatore \u00e8 un carrello ferroviario a due assi di piccolo diametro.\nQuesti carrelli portano un dispositivo che sostiene un asse ferroviario a scartamento normale. Sono utilizzati per fare circolare carri a scartamento normale sopra linee a scartamento ridotto. Il servizio \u00e8 stato utilizzato solo per carri merci in maniera da evitare la movimentazione della merce da un carro all'altro in varie parti del paese. Per posizionare i carrelli si utilizza un particolare tratto di binario a quattro rotaie.\nIn Italia erano ammessi a questo servizio solo carri a due assi e da tempo il servizio non \u00e8 pi\u00f9 utilizzato.\nSi trattava di un metodo alternativo a quello classico della sostituzione integrale del carrello al singolo vagone, metodo in uso quando una linea ferroviaria internazionale passa da un tipo di scartamento ad un altro, come ad esempio alla frontiera tra Polonia e Bielorussia, oppure tra Russia e Cina."}
{"id": "616770", "revid": "767487", "url": "https://it.wikipedia.org/wiki?curid=616770", "title": "Crossbreed", "text": "I Cross sono una band industrial metal, nu metal della Florida spesso comparata ai Nine Inch Nails, Ministry e Marilyn Manson. Noti per le loro apparizioni \"live\", contrassegnate da neon, scintille e \"make-up\" come lenti a contatto fosforescenti. Al loro attivo hanno solo un CD Synthetic Division ed un EP New Slave Nation."}
{"id": "616777", "revid": "2184720", "url": "https://it.wikipedia.org/wiki?curid=616777", "title": "Timbro (musica)", "text": "Il timbro \u00e8 quella particolare qualit\u00e0 del suono che permette di distinguere due suoni con uguale frequenza o altezza. Il timbro rappresenta quell'attributo della sensazione uditiva che consente all'ascoltatore di identificare la fonte sonora, rendendola distinguibile. Il timbro, dunque, \u00e8 la qualit\u00e0 di un suono.\nSi pu\u00f2 dire, con linguaggio non tecnico, che il timbro \u00e8 il particolare profilo o carattere distintivo di un suono emesso da una voce o strumento musicale: una chitarra elettrica rock e un oboe emettono la medesima nota (stessa altezza ovvero frequenza) ma con timbri inconfondibilmente diversi e peculiari. Cos\u00ec per le voci umane o i versi animali.\nIl timbro, che spesso \u00e8 indicato fra i \"parametri\" del suono, insieme all'altezza, all'intensit\u00e0 e alla lunghezza, suggerisce numerose analogie con il colore per quanto riguarda la percezione visiva. Infatti, il timbro viene designato come colore del suono tanto in inglese (\"tone-colour\" quanto in tedesco Klangfarbe).\nMentre le altezze sonore, le durate e le intensit\u00e0 possono essere \"quantificate\" e ordinate lungo una scala perch\u00e9 grandezze fisiche oggettive e misurabili rispettivamente con frequenzimetri, cronometri e fonometri in modo tale da essere definite in base a un'unica dimensione, ci\u00f2 non pu\u00f2 essere realizzato per il timbro che \u00e8 una grandezza multidimensionale. \nIl timbro \u00e8 determinato dallo spettro armonico (dato dalle sempre differenti distribuzioni di energia delle armoniche) in particolare dallo spettro di fase e di ampiezza della serie delle armoniche e dal profilo dinamico (attacco, decadimento, sustain e rilascio - vedi ADSR). Le armoniche di un suono musicale fondamentale, detto anche primo armonico, sono frequenze che si sviluppano insieme al fondamentale e si presentano sempre nella medesima successione (serie schematica senza intervalli), quale che sia la frequenza matrice o strumento che la emette (con le eccezioni di alcuni strumenti quali il violino nelle componenti spettrali alte , il clarinetto , l'oboe), e sono sempre delle addizioni della frequenza originaria ma di variabili intensit\u00e0.\nIl timbro infine deriva dalla ampiezza delle vibrazioni.\nInoltre il timbro fa parte delle caratteristiche del suono,dunque anche l'intensit\u00e0 e la durata\nStoria.\nNella classica, basata sulla teoria del suono di Austin, il timbro viene determinato sulla base della sola composizione spettrale del suono, ossia in base alla distribuzione dell'aria delle diverse componenti di frequenza che compongono il suono. In questa concezione vi \u00e8 una netta associazione fra spettro del suono e timbro, ma studi pi\u00f9 recenti hanno dimostrato che i suoni prodotti da strumenti musicali tradizionali sono caratterizzati da andamenti spettrali che variano nel tempo, cos\u00ec che per dare una rappresentazione fedele del suono risulta necessario determinare le variazioni dello spettro nel tempo.\nCi\u00f2 ha spinto a considerare il timbro come indipendente sia dalla distribuzione dell'energia nello spettro di frequenza, sia da fattori temporali, da ci\u00f2 deriva che per tracciare una rappresentazione intuitiva del suono fisico pu\u00f2 risultare utile impiegare un grafico tridimensionale (ampiezza, frequenza, tempo) in cui il timbro risulta individuato mediante una complessa superficie definita in questo spazio. Questo tipo di rappresentazione pu\u00f2 essere avvicinata, in prima approssimazione, al tipo di analisi condotta dal nostro sistema percettivo.\nLa \"caratterizzazione\" timbrica non \u00e8 in relazione alla materia e alla costituzione della sorgente sonora; acusticamente \u00e8 indipendente dalla forma delle vibrazioni e non \u00e8 collegata con il fenomeno dei suoni disarmonici.\nTimbro della voce.\nIl timbro della voce, che identifica ogni persona come un'impronta digitale, non possiede alcun corrispettivo fisico nell'onda di acqua, come il \"volume\" con l'intensit\u00e0 o l'\"altezza\" con la frequenza, ma dipende ugualmente da certe sue caratteristiche. \u00c8 la qualit\u00e0 che corrisponde al colore della musica.\nSi pu\u00f2 descrivere usando moltissimi aggettivi: dolce, secco, aspro, squillante, esile...\nIl corpo umano pu\u00f2 essere paragonato a un risuonatore, ogni cavit\u00e0 od organo molle, situati nelle vicinanze dell\"'apparato digerente\", interferiscono nella fonazione dei suoni linguistici, modificandone ampiezze delle armoniche e lasciando inalterata la frequenza non importante, in tal modo ognuno, essendo uguale a qualsiasi altra persona, caratterizza in modo non unico la gola con il proprio timbro.\nIl timbro quindi \u00e8 la caratteristica del suono che ci permette di stabilire a livello psicologico quale strumento musicale o sorgente sonora in genere ha prodotto quel rumore.\nTeoria formantica del timbro.\nSecondo la \"Teoria formantica del timbro\" il timbro dipende in modo prevalente dalle \"zone formanti\", ovvero le zone dello spettro sonoro con frequenza di maggiore ampiezza dovuti a fenomeni di risonanza, e dalla larghezza della fascia di frequenza abbracciata da ciascuna di esse."}
{"id": "616783", "revid": "7336", "url": "https://it.wikipedia.org/wiki?curid=616783", "title": "Timbro musicale", "text": ""}
{"id": "616784", "revid": "729019", "url": "https://it.wikipedia.org/wiki?curid=616784", "title": "Aeroporto di Fano", "text": "Laeroporto di Fano (IATA: IT-FAO, ICAO: LIDF) \u00e8 un'infrastruttura attrezzata dedicata all'aviazione generale e al paracadutismo sportivo e amatoriale.\nLe origini.\nLe vicende belliche del primo conflitto mondiale, con le connesse necessit\u00e0 di sviluppo dell'aviazione italiana, indussero la Direzione Tecnica dell'Aviazione Militare di Torino a chiedere al Comune di Fano la disponibilit\u00e0 di un'area adatta all'allestimento di un \u201ccampo di atterramento per aeroplani\u201d, delle dimensioni di 400 x 120 metri. A questo scopo fu individuata una zona detta Madonna del Ponte, che in pochi mesi fu adattata alle esigenze richieste. Cos\u00ec, negli ultimi mesi del 1917, la citt\u00e0 di Fano fu dotata della prima infrastruttura aeroportuale, anche se si trattava di un campo di fortuna, praticamente un piccolo campo ai bordi della citt\u00e0, sgombro da ostacoli e provvisto di appositi segnali per permettere l'atterraggio dei velivoli.\nEssendo completamente privo di infrastrutture, quali aviorimesse o altri servizi che caratterizzano un aeroporto, l'utilizzo prevalente del campo di aviazione era probabilmente connesso alle necessit\u00e0 dei velivoli in transito verso il fronte austriaco.\nMa l'espansione dell'aviazione di quel periodo doveva procedere molto rapidamente, poich\u00e9 gi\u00e0 nel 1919 si comincia a parlare di ampliamento del campo di volo. Questo impulso si intensific\u00f2 notevolmente nel periodo del Ventennio fascista, quando la politica interna considerava fondamentale il potenziamento delle strutture militari. Questo clima fu sfruttato a dovere dal gerarca pesarese Raffaello Riccardi, Sottosegretario all'Aeronautica (ministro Italo Balbo) voluto direttamente da Mussolini. Al termine di lunghe trattative fra il Comune di Fano e la Regia Aeronautica, sulla Gazzetta Ufficiale del 29 gennaio 1930 viene pubblicato il Decreto Ministeriale per l'istituzione del \u201cCampo di fortuna di Fano in provincia di Pesaro\u201d.\nGli sviluppi.\nL'inaugurazione di quello che fu poi chiamato ufficialmente Campo di Manovre Aeree, in localit\u00e0 Colonna, si svolse il 20 luglio 1930. La pista era di 1000 x 400 metri, orientata Nordovest/Sudest (quasi ortogonale all'odierna), compresa in un'area territoriale dall'originale forma triangolare, delimitata da strade comunali. Le strutture comprendevano un'antenna segnalazioni con manica a vento, la torre per aerofaro, bussola magnetica di orientamento, un posto di rifornimento e un hangar smontabile. Una settimana dopo, vi fece tappa il 1\u00ba Giro Aereo d'Italia (prima tappa Roma \u2013 Rimini). L'anno successivo la struttura fu completata con la casa del custode, provvista di impianti telegrafici.\nLa scuola di pilotaggio.\nTanto investimento economico, per una struttura utilizzata pochi giorni l'anno, non dovette sembrare una buona scelta all'Amministrazione Comunale dell'epoca, che spinse per un ulteriore sviluppo della struttura. Verso la met\u00e0 degli anni trenta si comincia a pensare alla costruzione di un vero e proprio aeroporto, con annessa Scuola di Pilotaggio di Secondo Periodo. Allo scopo, si dispose l'ampliamento dell'area alle zone circostanti, fino a raggiungere un'estensione di 67 ettari. I lavori cominciarono nel maggio 1937 e interessarono dapprima la pista, spostata a Ovest rispetto alla precedente e con orientamento Nordest-Sudovest, e la prima delle due aviorimesse. In questo periodo gli avieri in addestramento e tutto il personale della scuola erano ospitati in strutture presenti in citt\u00e0.\nNell'estate del 1941 anche le restanti strutture della cittadella aeroportuale furono terminate. Secondo il piano d'insieme, furono costruiti: corpo di guardia, infermeria, alloggio, circolo e mensa ufficiali, alloggio, circolo e mensa sottufficiali, caserma per gli allievi con cucine e sale convegno, struttura magazzino/officina/autoparco incendi, autorimessa, due grandi hangar, comando aeroporto, altra caserma per 200 allievi, caserma di riserva per 148 allievi, cucina refettorio per allievi, centrale elettrica e muro di cinta. A pieno regime queste strutture ospitavano circa 500 uomini e diversi tipi di aeromobili adatti alla scuola aerea, prevalentemente biplani Breda Ba.25 e IMAM Ro.41, ma anche caccia Fiat C.R.32 e Fiat C.R.42 e pi\u00f9 raramente Reggiane Re.2000, l'aerosilurante CANT Z.1007 e un S.M. 79 \"Sparviero\".\nLa seconda guerra mondiale.\nCon lo scoppio della seconda guerra mondiale, a causa degli eventi bellici, tutta questa struttura e la scuola di pilotaggio rimasero attivi solamente dal 1940 al 1943, quando, in seguito al Proclama Badoglio dell'8 settembre 1943, l'aeroporto fu, dapprima abbandonato precipitosamente (diversi piloti partirono a bordo del loro aereo di addestramento!), poi saccheggiato dai fanesi allo stremo e quindi occupato dalle truppe tedesche. Queste non lo usarono come base aerea, n\u00e9 esso fu gravemente danneggiato dai pochi bombardamenti alleati, che si concentravano sui ponti e sui collegamenti ferroviari. Ma, nella primavera del 1944, il personale della tedesca Wehrmacht, ormai conscio della disfatta, ordin\u00f2 l'aratura della pista e successivamente min\u00f2 tutto, prima di ritirarsi sulla vicinissima linea gotica: all'arrivo degli alleati, rimanevano solo macerie.\nA partire dal settembre 1944, gli alleati usarono l'aeroporto come base per i caccia della Royal Air Force (RAF). L'inverno fu inclemente e la pista era spesso allagata, provocando diversi incidenti, cos\u00ec si procedette alla sua sistemazione, che permise un migliore e continuo utilizzo da parte di squadriglie britanniche, statunitensi (United States Army Air Forces), sudafricane (South African Air Force), canadesi (Royal Canadian Air Force) e australiane (Royal Australian Air Force). \u00c8 questo il periodo in cui a Fano si vedono i caccia North American P-51 Mustang, Republic P-47 Thunderbolt e Supermarine Spitfire, oltre ad aerei da trasporto e qualche bombardiere Boeing B-17 Flying Fortress.\nLa rinascita.\nPer alcuni anni, fino al 1952, l'aeroporto rimase in stato di abbandono, delimitato dalle macerie delle strutture demolite e abusivamente coltivato. In questo periodo l'Aero Club di Pesaro riottenne la concessione dell'area aeroportuale dal Ministero dell'Aeronautica e procedette alla sistemazione del campo e alla costruzione di un piccolo hangar, tanto che l'anno successivo fu usato come sede di una gara aerea nazionale prevista a Rimini ove per\u00f2 l'aeroporto era chiuso per lavori.\nGrazie all'Aero Club si istitu\u00ec anche una scuola di volo che le sue attivit\u00e0 poteva contare solamente su un unico messo a disposizione personalmente dal Conte Alberto Castelbarco Albani. Nel 1956 la scuola rilasci\u00f2 15 brevetti di primo grado per 450 ore di volo. Negli anni seguenti venne presa in considerazione la possibilit\u00e0 di aprire l'aeroporto al traffico nazionale in appoggio al nascente turismo balneare. Si arriv\u00f2 a ipotizzare collegamenti con Roma Urbe con tanto di orari e tipo di aereo, ma l'unica cosa realizzata fu un nuovo hangar inaugurato il 22 maggio 1960 e che ospitava la \u201cflotta\u201d dell'Aero Club cresciuta fino a sei aerei.\nNegli anni successivi si torn\u00f2 spesso a parlare di sviluppi dell'aeroporto. I motivi principali erano legati al fatto che i vicini scali di Falconara e allora anche Rimini erano aeroporti militari e basi NATO mentre la concessione dell'area all'Aeronautica Militare (di propriet\u00e0 per met\u00e0 demaniale e met\u00e0 comunale) sarebbe scaduta nel 1971. Nonostante il gran parlare, i piani e le ipotesi, non successe nulla anche perch\u00e9, dagli studi effettuati si pot\u00e9 capire che per uno sviluppo commerciale non vi era sufficiente spazio per una pista adatta alle norme ICAO, a meno di non cambiarne la direzione e sfruttare un tratto di mare.\nDal 1990.\nNel 1990, dopo 530 allievi licenziati, chiuse i battenti la scuola di volo dell'Aero Club. I corsi ripresero solo nel 1992 con la societ\u00e0 di lavoro aereo Flying Work che aveva istituito anche un servizio di aerotaxi con un Piper PA-34 Seneca.\nGli anni novanta furono quelli dello sviluppo dei velivoli ultraleggeri da diporto sportivo che utilizzano l'aeroporto di Fano sia come base che nelle manifestazioni ufficiali; dal 1992 la Direzione Aeroportuale di competenza (Ancona-Falconara) aveva chiuso l'aeroporto al traffico ultraleggero, poi riaperto dal 2012 per i velivoli da diporto sportivo avanzati.\nUn ulteriore impulso si ebbe nel 1992 con la costituzione della societ\u00e0 consortile di gestione aeroportuale Fanum Fortunae s.r.l. costituita tra Provincia di Pesaro, Comune di Fano e Camera di commercio di Pesaro-Urbino: nel 1992 iniziarono infatti i lavori di costruzione della nuova aerostazione nella zona opposta al vecchio hangar.\nLe nuove strutture furono inaugurate nel 1995 e comprendono tre grandi hangar, una moderna aerostazione con torre di controllo e piazzale aeromobili, officina, sale riunioni con la sede della scuola di volo, servizio rifornimento carburante e ristorante. Contemporaneamente a questi eventi, il consorzio di gestione si trasform\u00f2 nella Srl \u201cFanum Fortunae\u201d che da quel momento si occupa della gestione dello scalo fanese con specifiche prerogative di sicurezza riconosciute da ENAC.\nNel 2012 Il presidente Luigi Ferri, dopo aver guidato la societ\u00e0 di gestione aeroportuale per quasi 20 anni, si dimise per insanabili disaccordi con i soci enti pubblici e fu sostituito dal dott. Gianluca Santorelli, nominato amministratore unico.\nNel 2013 l'ENAC ha revocato le licenze di scuola e lavoro aereo alla Flying Work che viene poi posta in liquidazione giudiziale dal tribunale di Pesaro. \nSempre nel 2013 l'ENAC ha approvato il progetto di riqualificazione della pista in asfalto, la cui esecuzione dei lavori \u00e8 sospesa per contrasti con la regione Marche e alcune associazioni locali.\nNel 2014 apre la nuova scuola di volo professionale Eagles Aviation Academy per la formazione di piloti di linea.\nPrimo amministratore della stessa \u00e8 Massimo Notaro, gi\u00e0 presidente dell'Unione Piloti, poi sostituito dal Comandante Davide Cecchini, socio unico della scuola di volo.\nSull'aeroporto \u201cEnzo Omiccioli\u201d operano le seguenti societ\u00e0:\nNegli ultimi 15 anni, a seguito dei piani di potenziamento dell'aeroporto con relativa asfaltatura della pista, sono emersi attriti tra gli enti pubblici locali, la societ\u00e0 di gestione aeroportuale da una parte e dall'altra l'associazione Bartolagi e l'associazione Argonauta che sostengono che per l'operativit\u00e0 le strutture esistenti sono pi\u00f9 che sufficienti."}
{"id": "616785", "revid": "78273", "url": "https://it.wikipedia.org/wiki?curid=616785", "title": "Mimar Sinan", "text": ""}
{"id": "616786", "revid": "834", "url": "https://it.wikipedia.org/wiki?curid=616786", "title": "Mauro Coruzzi", "text": ""}
{"id": "616788", "revid": "1728", "url": "https://it.wikipedia.org/wiki?curid=616788", "title": "Moneta da 1.000 lire", "text": ""}
{"id": "616791", "revid": "1869172", "url": "https://it.wikipedia.org/wiki?curid=616791", "title": "Domanda biochimica di ossigeno", "text": "La richiesta biochimica di ossigeno, nota anche come BOD o BOD5 (acronimo dell'inglese Biochemical Oxygen Demand) si definisce come la quantit\u00e0 di O2 che viene utilizzata in 5 giorni dai microorganismi aerobi (inoculati o gi\u00e0 presenti in soluzione da analizzare) per decomporre (ossidare) al buio e alla temperatura di 20 \u00b0C le sostanze organiche presenti in un litro d'acqua o di soluzione acquosa.\nViene normalmente espresso in mg di O2/l consumati in 5 giorni (120 ore). Il BOD \u00e8 quindi una misura indiretta del contenuto di materia organica biodegradabile presente in un campione d'acqua o soluzione acquosa ed \u00e8 uno dei parametri pi\u00f9 in uso per stimare il carico inquinante delle acque reflue. Per la sua misura sono disponibili in commercio numerosi kit d'analisi di semplice utilizzo.\nIl test del BOD.\nIl test del BOD riproduce in laboratorio gli stessi fenomeni che si verificano in un corso d'acqua naturale non appena vi si immette un carico inquinante biodegradabile.\nInfatti ad opera dei batteri, presenti naturalmente nell'acqua, avvengono i fenomeni di degradazione della sostanza organica. In natura ci sarebbero anche reazioni di degradazione anaerobiche, ma quelle che utilizzano O2 e che vanno a pesare sul BOD sono quelle aerobiche, quindi, per la misura del BOD si considerano solo queste ultime.\nDurante l'attivit\u00e0 aerobica di degradazione i batteri aerobi utilizzano l'O2 disciolto nell'acqua; dalla diminuzione del tenore di O2 si pu\u00f2 allora risalire alla quantit\u00e0 di materia organica presente che rappresenta l'inquinante organico sversato nel corso d'acqua.\nPer assicurare che tutte le altre condizioni siano uguali, in ogni campione d'acqua da analizzare viene inoculata una quantit\u00e0 molto piccola di microrganismi. L'inoculo consiste solitamente in fanghi attivi diluiti opportunamente con acqua deionizzata. Il test viene svolto al buio (per impedire che si sviluppino processi fotosintetici che generino O2) a una temperatura di 20\u00a0\u00b0C e per un periodo di tempo determinato, della durata di solito di 5 giorni (120 ore).\nPossono, per\u00f2 essere svolti test anche di durata differente. In questo caso il valore del BOD deve essere indicato con il relativo pedice: per esempio per un BOD analizzato dopo 8 giorni (192 ore) dalla sua preparazione si scriver\u00e0 BOD8, per un BOD analizzato dopo 12 giorni (288 ore) dalla sua preparazione si scriver\u00e0 BOD12, mentre il tempo standard di riferimento \u00e8 di 5 giorni (120 ore), quindi il BOD scritto senza pedice indica il BOD5.\nMetodo per diluizione.\nIl test del BOD viene effettuato diluendo un campione dell'acqua da analizzare con acqua deionizzata satura di O2, inoculando in esso una quantit\u00e0 fissata di microrganismi, sigillando il campione (per impedire che altro O2 passi in soluzione) e quindi conservandolo al buio (per impedire che si sviluppino processi fotosintetici che generino O2). Il campione \u00e8 mantenuto al buio alla temperatura di 20\u00a0\u00b0C per tutta la durata del test (solitamente 5 giorni) e al termine di questo periodo viene analizzato l'O2 disciolto residuo.\n(A) BODn campione analizzato \"(mg/l)\" = O2 disciolto inizio - O2 disciolto fine\n(B) BODn bianco \"(mg/l)\" = O2 disciolto inizio - O2 disciolto fine\nBODn campione originale \"(mg/l)\" = (A) x FD - (B)\ndove FD = Fattore di diluizione del campione\nEsistono alcune varianti a questa tipologia di test. In Inghilterra all'inizio del test viene aggiunta dell'alliltiourea al campione per prevenire l'ossidazione dell'ammoniaca. I risultati di questo tipo di test vengono definiti come BOT5 (ATU) in Inghilterra, o come BOD Carbonaceo (CBOD) negli U.S.A.. Un test usato poco frequentemente \u00e8 anche l'Ultimate BOD (UBOD), nel quale vengono effettuate misure in continuo dell'O2 disciolto sinch\u00e9 il campione non ha raggiunto l'equilibrio.\nMetodo respirometrico.\nIl campione viene inserito in un contenitore dotato di manometro differenziale e sigillato ermeticamente per evitare scambi di O2. Nel corso della degradazione biologica del contenuto organico si ha consumo di O2, e ci\u00f2 genera una depressione nel gas, misurata dal manometro. Se preventivamente tarato, il manometro restituisce immediatamente il valore di BOD del campione. In questo test \u00e8 presente un'interferenza legata alla produzione di anidride carbonica; viene quindi aggiunta alla fase gassosa della potassa caustica che sottrae chimicamente la CO2.\nCinetica di degradazione.\nLa cinetica di degradazione della sostanza organica \u00e8 di primo ordine:\nformula_1\nin cui B \u00e8 la concentrazione di BOD.\nIntegrando la relazione fra il tempo iniziale e il generico tempo \"t\" si ottiene che la concentrazione \u00e8 esponenzialmente decrescente:\nformula_2\ncon formula_3 concentrazione iniziale di BOD.\nL'O2 consumato \"C\" ha un andamento complementare:\nformula_4\nIl parametro \"k\" \u00e8 una costante del processo e dipende dal tipo di sostanza organica presente nel campione, dalla tipologia di flora batterica e dalla temperatura a cui il processo avviene.\nIl BOD \u00e8 simile come parametro al COD, poich\u00e9 entrambi misurano la quantit\u00e0 di composti organici disciolta nell'acqua. Il COD \u00e8 per\u00f2 meno specifico, poich\u00e9 misura tutto quello che pu\u00f2 essere ossidato chimicamente piuttosto che il livello di sostanza organica biologicamente attiva. Ci\u00f2 implica che il valore di COD di un campione \u00e8 sempre superiore, o al limite uguale, a quello di BOD.\nValori di BOD tipici.\nUn fiume incontaminato ha solitamente valori di BOD5 minori di 1\u00a0mg/l. Un fiume moderatamente inquinato avr\u00e0 valori di BOD5 fra i 2 e gli 8\u00a0mg/l. L'acqua di scarico trattata efficacemente da un impianto di depurazione acque reflue avr\u00e0 valori di BOD di circa 20\u00a0mg/l. L'acqua di scarico non trattata ha valori variabili, mediamente attorno ai 600\u00a0mg/l, ma spesso anche maggiori come nel caso degli scarichi di industrie casearie (2000\u00a0mg/l) o delle acque di vegetazione degli oleifici (&gt;5000\u00a0mg/l). Il valore di BOD5 medio degli scarichi influenti in un impianto di depurazione per liquami urbani \u00e8 all'incirca di 200\u00a0mg/l.\nL'analisi del BOD su scarichi industriali pu\u00f2 portare a errori di valutazione, poich\u00e9 in essi possono essere presenti sostanze tossiche che inibiscono l'azione batterica, o possono essere insufficienti i nutrienti minerali quali fosforo e azoto, o possono non essere presenti i ceppi batterici idonei alla metabolizzazione delle sostanze organiche presenti. Nonostante questi limiti, il BOD in campo industriale viene utilizzato perch\u00e9 consente di confrontare le sostanze biodegradabili dovute soprattutto alle attivit\u00e0 domestiche, con le sostanze non biodegradabili dovute alle attivit\u00e0 commerciali e produttive industriali."}
{"id": "616792", "revid": "125655749", "url": "https://it.wikipedia.org/wiki?curid=616792", "title": "Polite (figlio di Priamo)", "text": "Polite, (in greco \u03a0\u03bf\u03bb\u03af\u03c4\u03b7\u03c2, [la pronuncia \u00e8 \"pol\u00edtes\"], letteralmente \"cittadino\") \u00e8 un personaggio della mitologia greca.\nIl mito.\nPolite fu uno dei diciannove figli di Priamo e di Ecuba, citato in diversi passi dell\"'Iliade\". Si racconta che durante la guerra ebbe un figlio, che chiam\u00f2 Priamo come suo padre. Nei combattimenti che si susseguirono presso Troia nel decimo anno di guerra, aiut\u00f2 Deifobo, suo fratello, ad abbandonare la battaglia, essendo questi stato ferito da Merione. Durante l'assalto alle navi achee uccise un guerriero acheo, Echio.\nLa morte del principe troiano \u00e8 narrata da Virgilio nel secondo libro dell\"'Eneide\". Nella notte della presa di Troia, Polite, rimasto ferito, cerca di raggiungere il padre per salvargli la vita, ma inseguito viene ucciso da Neottolemo, figlio di Achille, sotto gli occhi del re.\n&lt;poem&gt;\u00ab\"Ed ecco, scampato alla strage di Pirro, Polite,\"\n\"uno dei figli di Priamo, tra i dardi, tra i nemici\"\n\"fugge per i lunghi portici, e percorre gli atrii deserti,\"\n\"ferito: impetuoso lo insegue Pirro con colpi minacciosi\"\n\"e gi\u00e0 lo afferra con la mano e lo preme con l'asta:\"\n\"come infine giunse davanti allo sguardo dei genitori,\"\n\"cadde, ed effuse con molto sangue la vita.\"\u00bb &lt;/poem&gt;\nSuo figlio Priamo sopravvive invece alla caduta della citt\u00e0: Virgilio cita il fanciullo tra le persone che vengono messe in salvo da Enea e che si uniscono a lui."}
{"id": "616794", "revid": "7336", "url": "https://it.wikipedia.org/wiki?curid=616794", "title": "Musique concr\u00e8te", "text": ""}
{"id": "616795", "revid": "15756", "url": "https://it.wikipedia.org/wiki?curid=616795", "title": "Jacopo Salviati", "text": "Biografia.\nFiglio di Giovanni Salviati e di Elena (o Maddalena) Gondi Buondelmonti, si dedic\u00f2 in giovent\u00f9 agli affari economici di famiglia, acquisendo ingenti ricchezze, per poi dedicarsi alla vita politica cittadina. Le sue cariche seguirono il prestigioso matrimonio con Lucrezia de' Medici, figlia di Lorenzo il Magnifico (celebrato il 10 settembre 1486).\nFu Priore delle Arti nel 1499 e 1518, poi Gonfaloniere di Giustizia nel 1514 e fece parte della bal\u00eca di 200 cittadini fiorentini incaricati di riformare il governo repubblicano nel 1531.\nNel 1513 fu nominato ambasciatore a Roma.\nIn occasione dell'Assedio di Firenze si attiv\u00f2 per cercare di scongiurarlo, ma senza esito. Fu tra i consiglieri di Papa Clemente VII in occasione del suo incontro riappacificatorio con Carlo V del dicembre 1532 a Bologna.\nSi prese cura dell'educazione di Giovanni delle Bande Nere, dopo che, ancora infante, era rimasto orfano di padre (Giovanni il Popolano), assieme alla madre Caterina Sforza. A Giovanni diede poi in sposa sua figlia Maria.\nDiscendenza.\nDall'unione con Lucrezia nacquero 11 figli, alcuni dei quali ricoprirono incarichi di grandissima importanza, o furono genitori di personalit\u00e0 di primissimo spicco:"}
{"id": "616803", "revid": "1305772", "url": "https://it.wikipedia.org/wiki?curid=616803", "title": "Matteo Serafini", "text": "Caratteristiche tecniche.\nGioca prevalentemente come trequartista, ruolo nel quale \u00e8 stato collocato per la prima volta da Mario Somma durante la militanza nell'. \u00c8 stato impiegato anche come mezzala (a inizio carriera), centravanti e come mediano.\nCarriera.\nSerafini cresce nella Cremonese, esordendo tra i professionisti nella stagione 1997-98 in serie C1: totalizza 17 presenze e segna una rete, contribuendo alla promozione in Serie B. Dopo 4 anni con la maglia grigiorossa, di cui l'ultimo in Serie C2, viene acquistato dal Livorno con cui segna due reti nel campionato di Serie C1, senza trovare continuit\u00e0 di impiego e una collocazione ottimale in campo.\nDopo una presenza nel campionato di Serie B 2002-2003, nel mercato invernale viene ceduto definitivamente all', in Serie C1. La formazione toscana non evita la retrocessione in Serie C2, ma viene ripescata e nella stagione successiva, sotto la guida di Mario Somma, vince il campionato di Serie C1. Serafini diventa titolare fisso e capitano, nel ruolo di mezzapunta dietro ad Elvis Abbruscato, e realizza 14 reti in campionato. Mette a segno anche una tripletta nella Supercoppa di Serie C1 vinta contro il .\nA fine stagione, in scadenza di contratto, accetta l'offerta del , in Serie A. Con i bianconeri trova poco spazio (7 presenze, tutte dalla panchina), e debutta nella massima serie nella partita persa a Palermo per 1-0 il 12 settembre 2004. Nel mercato invernale passa in prestito al , in Serie B: realizza 5 reti in 20 partite, tra cui un gol proprio contro l'Arezzo. Rientrato a Siena, viene nuovamente ceduto in prestito, questa volta all' di Somma, neopromosso in Serie A. Anche in questo caso non riesce a imporsi come titolare, totalizzando 16 presenze senza reti.\nNel 2006 Somma allena il Brescia, e porta con s\u00e9 Serafini, che ha l'occasione per la prima volta di indossare la maglia della squadra della sua citt\u00e0. Il 10 marzo 2007 \u00e8 autore della tripletta che conduce la propria squadra alla vittoria per 3-1 contro la Juventus. Nell'occasione va a segno con un pallonetto da quaranta metri, una rovesciata da dentro l'area di rigore ed un tiro di controbalzo dal limite. Anche dopo la sostituzione di Somma con Serse Cosmi Serafini mantiene il posto da titolare, totalizzando al termine del campionato 11 reti in 38 partite. Nell'estate 2007 viene acquistato dal , con cui firma un contratto triennale, ma gi\u00e0 nel gennaio 2008 lascia il veneto in prestito per passare al , anche in questo caso richiesto da Somma.\nNella stagione 2008-2009 \u00e8 ritornato nella rosa del , trovando per\u00f2 poco spazio nell'undici titolare. Non rientrando pi\u00f9 nei piani tecnici della societ\u00e0 berica viene ceduto, nell'agosto del 2009, alla Pro Patria, in Lega Pro Prima Divisione. Con la formazione bustocca disputa 32 partite con 6 reti nel campionato 2009-2010, senza evitare la retrocessione al \"playout\". Nella stagione successiva, la prima da capitano del club bustocco, conduce la Pro Patria ai \"playoff\" con 10 reti in 29 partite, ma la promozione sfuma nella finale contro il Feralpi Sal\u00f2.\nNel campionato 2011-2012 i play-off sfumano per un solo punto a causa di una penalizzazione di 11 punti; Serafini \u00e8 il vice-capocannoniere del girone, con 19 reti realizzate, record personale.\nDurante l'annata 2014-2015 denuncia le combine messe in atto da alcuni giocatori della Pro Patria in occasione di alcune gare del campionato di Lega Pro. \nNell'agosto 2015, dopo la retrocessione ottenuta dalla Pro Patria nei \"playout\" contro il Lumezzane, dopo sei stagioni in maglia bustocca, si trasferisce al , ripartito dalla Serie D dopo la mancata iscrizione in Lega Pro. Rimasto svincolato a fine stagione dopo la promozione della squadra veneta, il 25 luglio 2016 firma con la Triestina. dove in ventisette presenze realizza sette gol contribuendo alla qualificazione dei giuliani ai playoff di Serie D che gli alabardati vincono contro la e, dopo una serie di iter burocratici con la FIGC, ottenendo il ripescaggio in Serie C.\nDopo aver rifiutato il rinnovo del contratto, viene acquistato dal neopromosso in Serie D dove rimane solo un mese (scendendo anche in campo) per accordarsi con i bergamaschi del .\nIn carriera ha tuttora totalizzato 22 presenze in Serie A e 124 presenze e 19 reti in Serie B.\nStatistiche.\nStatistiche da allenatore.\n\"Statistiche aggiornate al 6 ottobre 2019.\""}
{"id": "616805", "revid": "125065537", "url": "https://it.wikipedia.org/wiki?curid=616805", "title": "Fabio Fulco", "text": "Biografia.\nNato a Napoli e cresciuto a San Giuseppe Vesuviano, inizia la sua carriera come fotomodello, esordisce nel 1996 nei fotoromanzi e poi nel cinema con il film \"Donne in bianco\", diretto da Tonino Pulci. L'anno successivo \u00e8 nel cast di \"Un t\u00e8 con Mussolini\", regia di Franco Zeffirelli. Tra il 1999 e il 2000 recita nella soap opera \"Vivere\", in onda su Canale 5. In seguito alterna cinema e televisione, dove partecipa a diverse fiction tv di successo, tra cui le serie televisiva: \"Orgoglio\" e \"Orgoglio capitolo secondo\", \"Incantesimo 7\", \"Incantesimo 8\", in cui interpreta il ruolo di \"Sergio Fanti\", e \"Don Matteo 5\".\nNel 2005 partecipa, su Rai 1, alla seconda edizione di \"Ballando con le stelle\": durante il programma conosce e si innamora di Cristina Chiabotto. Nella primavera del 2007 appare su Canale 5 nella miniserie tv \"Il giudice Mastrangelo 2\", dove interpreta il ruolo di \"Paolo Parsani\". Nello stesso anno \u00e8 protagonista della serie tv \"Gente di mare 2\", diretta da Giorgio Serafini e Andrea Costantini. Nel 2008 partecipa al fianco di Sandra Mondaini e Raimondo Vianello al film tv Crociera Vianello, ultimo lavoro della celebre coppia; nel dicembre dello stesso anno ritorna su Rai Uno con la miniserie in quattro puntate, \"Artemisia Sanchez\", regia di Ambrogio Lo Giudice, con Michelle Bonev nel ruolo della protagonista.\nNel 2015 interpreta Federico Ruffo nella serie TV di Rai 1 \"Un passo dal cielo\". Il 15 giugno 2017 esce nelle sale \"Il crimine non va in pensione\" che lo vede impegnato nel doppio ruolo di attore e regista. Nell'autunno 2017 \u00e8 tra gli interpreti principali de \"Le tre rose di Eva 4\", al fianco di attrici come Anna Safroncik e Laura Torrisi. A partire da giugno 2018 interpreta Valerio Viscardi nella soap opera \"Un posto al sole\".\nNel 2022, viene annunciata la sua partecipazione alla soap di Rai 1 \"Il paradiso delle signore\" nel ruolo di Ferdinando di Torrebruna.\nVita privata.\nFabio Fulco \u00e8 stato legato sentimentalmente all'ex Miss Italia e conduttrice televisiva Cristina Chiabotto, conosciuta durante la trasmissione \"Ballando con le stelle\", dal 2005 al 2017. \u00c8 tifoso del Napoli. Attualmente ha una relazione con Veronica Papa, imprenditrice pescarese e modella, finalista a Miss Italia nel 2014 e Miss Mondo nel 2018. A marzo 2021 Fabio e la compagna Veronica dichiarano di aspettare una bambina, che nascer\u00e0 prima dell'estate."}
{"id": "616806", "revid": "22989", "url": "https://it.wikipedia.org/wiki?curid=616806", "title": "Alici", "text": ""}
{"id": "616809", "revid": "149587", "url": "https://it.wikipedia.org/wiki?curid=616809", "title": "Petrignano d'Assisi", "text": ""}
{"id": "616810", "revid": "33171851", "url": "https://it.wikipedia.org/wiki?curid=616810", "title": "Regno Merina", "text": ""}
{"id": "616811", "revid": "647919", "url": "https://it.wikipedia.org/wiki?curid=616811", "title": "Bialbero", "text": ""}
{"id": "616818", "revid": "599013", "url": "https://it.wikipedia.org/wiki?curid=616818", "title": "Fabrizio Zambrella", "text": "Carriera.\nClub.\nCresce nel Servette, con cui gioca la sua prima Super League nella stagione 2002-2003 totalizzando 6 presenze. L'anno successivo viene impiegato molto pi\u00f9 frequentemente nella squadra ginevrina, realizzando 9 reti in 28 incontri.\nViene poi acquistato dal Brescia per la stagione 2004-2005. Il suo esordio in Serie A avviene il 6 gennaio 2005, nel pareggio contro il Bologna per 1-1. Il 26 gennaio 2008 segna anche la sua prima rete con la maglia del Brescia, contro il . Il 30 maggio 2009 sigla al 94' una rete di testa al Pisa, condannando i toscani alla retrocessione e conquistando per i bresciani il 4\u00ba posto a pari merito con l'Empoli.\nDopo essere rimasto svincolato, firma per il Sion il 20 ottobre 2009. Ha esordito con la maglia del FC Sion in FC Zurigo-FC Sion (1-1), il 31 ottobre 2009, entrando al 60' in sostituzione di Goran Obradovi\u0107. Il 31 gennaio 2012 il club vallesano lo manda in prestito fino alla fine della stagione alla PAS Giannina. Il 30 giugno 2013 passa dal Sion al Losanna, firmando un contratto valido per due anni. Il 20 dicembre 2014 viene ingaggiato dal Le Mont.\nNazionale.\nHa fatto parte della Nazionale svizzera che ha disputato gli europei Under-19 del 2004 e i mondiali Under-20 del 2005. Con la Nazionale svizzera Under-21 ha segnato 5 reti.\nStatistiche.\nPresenze e reti nei club.\n\"Statistiche aggiornate al 17 settembre 2017.\""}
{"id": "616822", "revid": "1543377", "url": "https://it.wikipedia.org/wiki?curid=616822", "title": ".rs", "text": ".rs \u00e8 il Dominio di primo livello nazionale assegnato alla Repubblica di Serbia.\nIl nome \u00e8 basato sulle prime due lettere della parola serba per indicare la Serbia: \"Republika Srbija\".\nDopo la separazione dal Montenegro nel giugno 2006, il 26 settembre dello stesso anno \u00e8 stata presa la decisione dell'assegnazione di tale dominio alla Serbia, che quindi va a sostituire .cs e .yu (che indicavano rispettivamente Serbia e Montenegro e Jugoslavia; il dominio \".cs\" tuttavia non \u00e8 mai stato utilizzato e la repubblica di Serbia e Montenegro continuava ad utilizzare \".yu\").\nIn ambito informatico \u201c.rs\u201d \u00e8 usato come estensione per i file sorgente Rust. Ci\u00f2 ha reso i domini .rs popolari nell\u2019ambito dei siti relativi a tale linguaggio."}
{"id": "616827", "revid": "1522738", "url": "https://it.wikipedia.org/wiki?curid=616827", "title": "Repubblica di Serbia (1990-2006)", "text": "Repubblica di Serbia (in serbo-croato: \"Republika Srbija / \u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430\") \u00e8 la denominazione che la Serbia ebbe dal 1990 al 2006, in seno alla Repubblica Socialista Federale di Jugoslavia dal 1990 al 1992 e successivamente nell'ambito della Repubblica Federale di Jugoslavia sino al 2003 quando la denominazione dello Stato federale divenne Unione di Serbia e Montenegro.\nPrima costituzione.\nNel 1990, dopo il referendum costituzionale, assunse la denominazione di Repubblica di Serbia (\"\u0420\u0435\u043f\u0443\u0431\u043b\u0438\u043a\u0430 \u0421\u0440\u0431\u0438\u0458\u0430 - Republika Srbija\") che mantenne anche dopo il 1992, quando in seguito alle guerre jugoslave lo Stato jugoslavo si dissolse e insieme al Montenegro diede vita a una nuova federazione che prese il nome di Repubblica Federale di Jugoslavia (1992-2003) che a sua volta dal 2003 avrebbe preso il nome di Serbia e Montenegro.\nRapporti con la Bosnia ed Erzegovina.\nIl 29 febbraio e il 1\u00ba marzo 1992 anche nella Bosnia ed Erzegovina si tenne il referendum sulla secessione dalla Jugoslavia. Il 64% dei cittadini si espresse a favore. I serbi boicottarono per\u00f2 le urne e bloccarono con barricate Sarajevo. Da ci\u00f2 deriv\u00f2 una guerra civile che devast\u00f2 il territorio della Bosnia e che ebbe il suo apice nel massacro di Srebrenica, considerato un atto di genocidio dal Tribunale penale internazionale per l'ex-Jugoslavia e dalla Corte internazionale di giustizia, che il governo di Belgrado solo di recente ha condannato. La guerra si concluse ufficialmente con gli Accordi di Dayton.\nRapporti con le province autonome.\nDella Repubblica di Serbia facevano parte anche le provincie autonome della Voivodina, con capitale Novi Sad e la Provincia Autonoma di Kosovo e Metohija, con capitale Pri\u0161tina, con la zona della Serbia centrale che prese il nome di \"\"Centralna Srbija\".\nLa \"Provincia Autonoma di Kosovo e Metohija\"\" dal 1999 in seguito alla guerra del Kosovo, con la Risoluzione 1244 del Consiglio di sicurezza delle Nazioni Unite \u00e8 un Protettorato Internazionale UNMIK. Il Kosovo ha poi proclamato unilateralmente la propria indipendenza nel 2008, venendo riconosciuto da circa la met\u00e0 degli Stati membri ONU. La Serbia continua a considerarlo una provincia secessionista, nonostante gli accordi del 2013 sulla normalizzazione delle relazioni abbiano rilassato l'atmosfera tra i due Paesi.\nFine nominale della Federazione Jugoslava.\nNel 2002 il parlamento federale di Belgrado raggiunse un accordo su una ristrutturazione della Federazione e la Jugoslavia cessava cos\u00ec anche nominalmente di esistere, divenendo il 4 febbraio 2003 Unione di Serbia e Montenegro.\nRicostituzione come Stato indipendente.\nLa ristrutturazione della federazione non diede i risultati sperati. Nel 2006 il governo montenegrino decise di indire un referendum per l'indipendenza, tenutosi il 21 maggio 2006, in seguito del quale il Montenegro dichiar\u00f2 l'indipendenza. La Serbia riconobbe il risultato referendario e la federazione venne sciolta consensualmente ed entrambi i Paesi ottennero subito il riconoscimento internazionale.\nLa neoricostituita Repubblica di Serbia eredit\u00f2 il seggio all'ONU che era appartenuto alla SRJ prima e all'Unione di Serbia e Montenegro poi. L'Assemblea Nazionale della Serbia approv\u00f2 il 30 settembre 2006 la nuova Costituzione dello Stato. La Costituzione venne inoltre approvata anche dal referendum popolare tenutosi in Serbia nell'ottobre di quello stesso anno..\nLa Repubblica di Serbia pertanto si ricostitu\u00ec di nuovo come Stato sovrano e indipendente dopo aver provato per quasi un secolo esperimenti di federazione e confederazione con gli altri popoli della penisola balcanica."}
{"id": "616829", "revid": "599013", "url": "https://it.wikipedia.org/wiki?curid=616829", "title": "Polite", "text": ""}
{"id": "616830", "revid": "228587", "url": "https://it.wikipedia.org/wiki?curid=616830", "title": "Grana", "text": ""}
{"id": "616831", "revid": "765341", "url": "https://it.wikipedia.org/wiki?curid=616831", "title": "Grani", "text": ""}
{"id": "616832", "revid": "6923", "url": "https://it.wikipedia.org/wiki?curid=616832", "title": "Tram articolato", "text": ""}
{"id": "616833", "revid": "1942768", "url": "https://it.wikipedia.org/wiki?curid=616833", "title": "Jumbotram", "text": "Jumbotram \u00e8 un soprannome utilizzato a Milano per indicare due serie di tram articolati di grande capacit\u00e0:"}
{"id": "616834", "revid": "124608196", "url": "https://it.wikipedia.org/wiki?curid=616834", "title": "Luca Fusi", "text": "Carriera.\nGiocatore.\nClub.\nHa cominciato a giocare a calcio nel Bulciago, oratorio del paese d'origine del padre Antonio Inizi\u00f2 la carriera professionistica nel , giocando poi nella Sampdoria (che lo acquista per 3,5 miliardi) fino al 1988 e vincendo in quell'anno la Coppa Italia.\nPassato al Napoli per 5,8 miliardi di lire, vinse la Coppa UEFA nel 1989 e lo scudetto del 1990, tuttavia non rimase molto in maglia azzurra, passando al , con cui vinse un'altra Coppa Italia nel 1993. Nel 1992 i granata raggiunsero la finale di Coppa Uefa, poi persa, grazie anche a un suo gol al nella semifinale di ritorno.\nGioc\u00f2 infine nella Juventus fra il 1994 e il gennaio del 1996, vincendo un altro titolo italiano e un'altra Coppa Italia. Concluse la sua carriera nel 1997 tra le file della squadra svizzera del Lugano. In carriera ha collezionato complessivamente 311 presenze e 5 reti in Serie A e 63 presenze e 3 reti in Serie B.\nNazionale.\nHa esordito nella Nazionale maggiore il 31 marzo 1988 a Spalato contro la Jugoslavia, sostituendo al 74' Luigi De Agostini. Figura tra i convocati agli Europei del 1988, ma non ha giocato nessuna partita.\nAllenatore.\nDopo aver ricoperto per due stagioni l'incarico di allenatore della squadra Primavera del , nella stagione 2007-2008 \u00e8 stato il tecnico del Bellaria Igea Marina, in Serie C2. Dal 20 giugno 2008 ha firmato per il Real Marcianise, squadra di Prima Divisione. Il 7 luglio 2009 firma per il Foligno, altra compagine della medesima categoria; viene esonerato dall'incarico il 27 aprile 2010. Nella stagione 2013-2014 allena il Castel Rigone, club di Seconda Divisione. Inizialmente riesce a guidare la squadra al 5\u00ba posto ma successivamente il club incappa in una serie di risultati negativi con 34 punti si classifica penultimo, cos\u00ec retrocedendo in Serie D. A fine stagione la societ\u00e0 viene sciolta.\nStatistiche.\nStatistiche da allenatore.\n\"Statistiche aggiornate al 22 maggio 2019.\""}
{"id": "616835", "revid": "599013", "url": "https://it.wikipedia.org/wiki?curid=616835", "title": "Bod", "text": ""}
{"id": "616838", "revid": "119179768", "url": "https://it.wikipedia.org/wiki?curid=616838", "title": "Francesco Proietti Cosimi", "text": "Biografia.\nNato a Subiaco, visse a Roma.\nStretto collaboratore del segretario del MSI Gianfranco Fini, lo segu\u00ec nel 1995 in AN e ne divent\u00f2 il segretario particolare. Fu segretario provinciale a Roma di Alleanza Nazionale. Componente della Commissione nazionale di AN, fu inoltre presidente di \"Livata 2001\", societ\u00e0 che gestisce gli impianti dell'omonimo monte.\nNel 2006 fu eletto deputato alla Camera nella lista di AN nella circoscrizione Lazio 1. Alla Camera fece parte della commissione Difesa .\nNel 2008 venne rieletto deputato nella lista del PDL. Il 30 luglio 2010 ader\u00ec al gruppo Futuro e Libert\u00e0 per l'Italia. Rest\u00f2 parlamentare fino al marzo 2013, quando , ricandidato con FLI nella \"circoscrizione Lazio 1\", non fu pi\u00f9 rieletto.\nNel dicembre 2015 divenne coordinatore nazionale di una associazione ridenominata MSI-DN .\nProcedimenti giudiziari.\nNel giugno dello stesso anno arriv\u00f2 l'archiviazione per Sottile e conseguenzialmente decadeva qualsiasi collegamento con interessi illeciti legati alla vicenda di Vittorio Emanuele di Savoia."}
{"id": "616844", "revid": "125730419", "url": "https://it.wikipedia.org/wiki?curid=616844", "title": "Stadio Nereo Rocco", "text": "Lo stadio comunale Nereo Rocco \u00e8 il principale impianto calcistico della citt\u00e0 di Trieste e primo per capienza del Friuli-Venezia Giulia; \u00e8 dedicato all'omonimo calciatore e allenatore giuliano.\nOspita gli incontri interni della ; in esso vi \u00e8 inoltre la sede della stessa societ\u00e0 nonch\u00e9 degli uffici provinciali del CONI e il dipartimento di medicina sportiva; in talune occasioni \u00e8 stato teatro di importanti concerti musicali, tra cui quelli di Vasco Rossi, Zucchero Fornaciari e Luciano Ligabue. Lo stadio sorge nel quartiere di Valmaura, alla periferia sud della citt\u00e0, tra la ex strada statale 15 e la strada statale 202, vicino al vecchio stadio Giuseppe Grezar.\nLa genesi dell'impianto.\nLa proposta dello stadio nuovo.\nL'idea di uno stadio nuovo, che potesse sostituire il vecchio Stadio Giuseppe Grezar, venne lanciata, nel 1980, dal giornalista triestino Dante di Ragogna, supportato dalla consulenza dell'ing. Mario Zarattini. Si ipotizz\u00f2 che lo stadio nuovo potesse ospitare alcune gare del mondiale di calcio del 1990, verso il quale l'Italia aveva espresso la propria candidatura. Venne coinvolto, nel giugno 1981, anche l'allora tecnico della Triestina, Ottavio Bianchi. L'idea trov\u00f2 presto un certo riscontro, sia presso le autorit\u00e0 politiche, locali e regionali, sia presso quelle sportive. Accanto alla costruzione di un nuovo impianto, dedicato solo al calcio, venne ipotizzata la ristrutturazione dello Stadio Giuseppe Grezar, al fine di dedicarlo principalmente all'atletica leggera. L'area che venne individuata era proprio della adiacente al vecchio impianto, occupata dal macello comunale, che andava spostato in zona industriale. Tale area venne pensata come cittadella dello sport, ove potesse trovare posto anche una piscina.\nIl 9 febbraio 1982 un primo progetto venne presentato presso il Panathlon club. Poco dopo l'idea trov\u00f2 il forte appoggio di Emilio Felluga, presidente provinciale del CONI. In questa fase nacque l'idea di creare una struttura che potesse accogliere le sedi per le federazioni sportive provinciali, nonch\u00e9 per lo stesso CONI, oltre che un centro di medicina sportiva.\nInizialmente l'idea era quella di separare la struttura dedicata al calcio da quella dedicata ai servizi accessori ma, in seguito, venne modificato il progetto iniziale, ideando una struttura che potesse contenere al suo interno tutte gli spazi necessari per coprire le altre esigenze. Il 29 aprile l'assessore regionale allo sport, Adriano Bomben, a seguito di un sopralluogo presso il Grezar, espresse il suo parere sulla antieconomicit\u00e0 della ristrutturazione del vecchio impianto, e sulla possibilit\u00e0 che le autorit\u00e0 regionali potessero stanziare dei fondi per la costruzione di un nuovo impianto. Nell'ottobre dello stesso anno venne presentata una nuova versione del progetto.\nIl 17 marzo 1983 il Comune di Trieste organizz\u00f2 una tavola rotonda sul tema, dalla quale emerse, nuovamente, la quasi totalit\u00e0 di pareri favorevoli alla costruzione di uno stadio nuovo, rispetto all'ipotesi della ristrutturazione del Grezar. Dopo questo incontro la questione venne abbandonata, per riprendere a essere discussa solo nell'estate del 1984. A luglio di quell'anno espressero interesse partiti e associazioni ambientaliste, mentre vennero anche sviluppate proposte alternative. L'architetto Bartoli propose di individuare un'area sul Carso per la costruzione dell'impianto nuovo, da oltre 40.000 posti, mentre l'ingegnere Cervesi rilanci\u00f2 l'idea della ristrutturazione del Grezar. Il 17 settembre, nel corso di un'apposita riunione indetta da giornalisti sportivi locali, presso la sede dell'ACI di Trieste, le tre proposte vennero confrontate e dibattute. Alla riunione presenzi\u00f2 l'assessore allo sport del Comune di Trieste, il presidente della Triestina De Ri\u00f9, nonch\u00e9 esponenti del mondo dell'atletica leggera, che chiesero che le due discipline potessero trovare ciascuna un impianto proprio, dove svolgere l'attivit\u00e0. Le preferenze dei presenti si indirizzarono verso la soluzione fuori citt\u00e0. De Ri\u00f9 ricord\u00f2 la promessa del presidente della Regione Friuli-Venezia Giulia, Antonio Comelli, in merito alla disponibilit\u00e0 dell'ente a finanziare in parte l'opera, cos\u00ec come venne ipotizzato l'utilizzo del Fondo Trieste.\nIl centro di coordinamento dei Triestina Club lanci\u00f2 anche un referendum tra gli appassionati, il 17 marzo 1985, in occasione della partita di Serie B Triestina-Bologna. Il quesito chiedeva ai tifosi quale delle tre ipotesi sopraesposte fosse ritenuta migliore. Sulla scheda non si faceva menzione di una quarta ipotesi, che era stata proposta pochi giorni prima dal sindaco di Muggia, centro in provincia di Trieste, che offriva la zona delle Noghere per la realizzazione del nuovo impianto. Venne sfruttato il referendum proprio per illustrare maggiormente l'idea. Il referendum, a cui parteciparono oltre 10.000 tifosi, vide prevalere, con oltre il 69% dei voti, l'ipotesi di stadio nuovo nell'area del macello. Questa opzione era considerata anche la migliore per quanto riguardava la presenza di sufficienti parcheggi.\nProgettazione a approvazione del progetto.\nIl 5 agosto 1985 il Comune di Trieste, con una delibera del consiglio comunale, affid\u00f2 all'Italposte, societ\u00e0 del gruppo IRI-Italstat, la concessione per la realizzazione di un nuovo stadio, da 30\u00a0000 posti, preferendo tale procedura amministrativa a quella dell'appalto. La previsione di spesa si aggirava sui 20 miliardi di lire, met\u00e0 finanziati dalla Regione Friuli-Venezia Giulia. L'Italposte si incaric\u00f2 di realizzare l'opera con l'apporto di un consorzio di ditte locali, e la consulenza della Triestina.\nIl progetto generale del nuovo stadio venne affidato all'ing. Mario Zarattini, con la collaborazione dello studio architetti Celli Tognon e dell'ing. Bruto Gelletti. Il nuovo stadio, originariamente progettato per contenere circa 40\u00a0000 spettatori, doveva svolgere in senso lato le funzioni di una cittadella dello sport, completa di palestre, pista coperta per l'atletica, un centro per la medicina dello sport, gli uffici del CONI e una foresteria per la Triestina. Si decise di intitolare l'impianto, con consenso unanime, al pi\u00f9 grande esponente triestino del mondo del calcio, Nereo Rocco.\nIl 6 novembre dello stesso anno l'Italposte present\u00f2 al comune il progetto di fattibilit\u00e0 per uno stadio da 36\u00a0000 posti, da realizzare nell'area del vecchio macello. La pianta prevista era circolare, sia per garantire una migliore visibilit\u00e0 agli spettatori, sia per riuscire a creare la struttura nell'area prevista, senza intaccare il Grezar, il campo sportivo di via Flavia e il deposito dell'azienda dei trasporti. Lo stadio non era dotato di pista di atletica. Lo studio individuava le linee tecnico-costruttive, le aree di parcheggio, e anche le possibilit\u00e0 di ampliamento. Il 29 novembre il progetto di fattibilit\u00e0 venne approvato dal consiglio comunale, anche se nei giorni precedenti il progetto era stato criticato da Raffaele de Ri\u00f9, presidente della Triestina, tanto che l'approvazione, da parte della maggioranza, non era data per scontata. Venne confermata l'esistenza di un finanziamento di 20 miliardi, per il primo lotto, che comprendeva campo di gioco, gradinate e servizi.\nNel marzo del 1986 l'Italposte incontr\u00f2 ancora il comune per la presentazione dei primi elaborati tecnici. Nel mese successivo l'azienda complet\u00f2 anche l'elaborazione di allegati tecnici, sulla base delle osservazioni scaturite nell'incontro di marzo. Il 28 aprile la giunta comunale approv\u00f2 la delibera per il progetto generale, e il giorno seguente l'Italposte present\u00f2 il modellino dell'impianto. Il costo del primo lotto, intanto, lievit\u00f2 a 25 miliardi. La capienza era stimata in 30\u00a0000 posti, anche se in presenza di una deroga ministeriale poteva essere alzata a 36\u00a0000, raggiungendo i 40\u00a0000, in caso di diverso posizionamento dei seggiolini. La realizzazione dell'opera era stimata in 400 giorni. Era previsto anche un rivestimento, in fibra di carbonato, gi\u00e0 utilizzato dallo Stadio Olimpico di Monaco. Dopo un lungo dibattimento in consiglio comunale, nella notte fra il 12 e 13 maggio 1986, l'aula dette il via libera alla delibera che delegava alla giunta il compito di approvare il progetto esecutivo dello stadio. L'iter era stato rallentato da alcune problematiche burocratiche, relative allo spostamento del macello.\nIl 14 marzo 1987 il consiglio comunale approv\u00f2 una delibera che avallava il progetto generale dello stadio nuovo, adeguato alle nuove norme di sicurezza, introdotte dal governo nell'ottobre del 1986 con decreto ministeriale. Veniva confermato che il costo del primo lotto era di 25 miliardi (per la costruzione dell'impianto fino a 25\u00a0700 posti), mentre per il completamento del secondo lotto (ampliamento a 36\u00a0500) la spesa stimata era di 54 miliardi. L'Italposte aveva sessanta giorni di tempo, dall'avvenuta comunicazione dell'accettazione del progetto generale, per presentare il progetto esecutivo del primo lotto. Quattro mesi dopo la commissione edilizia del comune diede il via libera ai lavori del primo lotto, dopo che a giugno la Regione aveva dato il nullaosta alla variante del piano regolatore comunale.\nIl 23 ottobre il Comune approv\u00f2 il progetto esecutivo. Il 16 novembre sempre il Comune, dopo che il 9 il comitato provinciale di controllo aveva dato il via libera alla delibera della giunta sul progetto, comunic\u00f2 l'esito a Italposte. Da tale data scattarono i 60 giorni entro i quali la ditta avrebbe dovuto indicare le aziende coinvolte nella costruzione del primo lotto. In base alla convezione tra le parti l'opera avrebbe dovuto essere conclusa in 400 giorni, ovvero entro il 12 gennaio 1989.\nCostruzione.\nL'area del cantiere venne consegnata il 4 dicembre 1987. I lavori iniziarono il 9 dicembre, con l'abbattimento del macello comunale. In realt\u00e0 questi si fermarono quasi subito, per la protesta degli abbattitori e commercianti di bestiame, che imputarono ritardi all'amministrazione comunale nell'individuazione di una soluzione alternativa per la macellazione, non essendo ancora pronto il macello provvisorio di Prosecco. Un accordo tra le parti venne raggiunto solo nel gennaio del 1988. Ci\u00f2 consent\u00ec la ripresa dei lavori, anche se nelle settimane intercorse era stato comunque organizzato il cantiere. Il 19 febbraio ricominci\u00f2 l'opera di demolizione del macello. Nell'ottobre del 1988 venne approvata dalla commissione di vigilanza una nuova variante di adeguamento.\nI lavori procedettero alacremente, fino al febbraio del 1989. Il Governo, infatti, con la finanziaria e il decreto-legge n. 2/1987, convertito con modificazioni dalla legge n. 65/1987 sugli stadi per il mondiale di Italia '90, decise di tagliare i finanziamenti per la costruzione di impianti sportivi. Ci\u00f2 metteva a rischio 13 miliardi e mezzo, costringendo il Comune a cercare i fondi presso la Regione e Italposte a chiedere un mutuo alla Cassa Depositi e Prestiti. Ad aprile la Cassa concesse i prestiti necessari per coprire i 13,5 miliardi necessari per completare il primo lotto. A luglio dello stesso anno la Cassa concesse un mutuo per i 29 miliardi necessari per il secondo lotto. Il mutuo venne assunto dal Comune, con relativa delibera. Nel frattempo la Regione concesse un ulteriore finanziamento di 5 miliardi. In seguito a questi sviluppi venne ipotizzato che l'impianto potesse ospitare le partite della Triestina dalla stagione 1990-91.\nIn agosto venne approvata una variante al primo lotto, per motivi di sicurezza, che aument\u00f2 la spesa totale di 5 miliardi. Venne anche deciso di abbandonare l'idea realizzare la copertura in materiale tensioattivo. Il risparmio di spesa previsto sarebbe stato indirizzato per creare un sistema di riprese televisive in alta definizione. Nel corso di una visita del Presidente della Regione Adriano Biasutti, il 12 dicembre 1989, venne ribadito l'impegno a far iniziare l'attivit\u00e0 agonistica nello stadio nuovo con la stagione sportiva successiva.\nA seguito di ritardi nella concessione dei finanziamenti l'opera slitt\u00f2. Solo l'8 giugno 1990 la Cassa Depositi e Prestiti concesse il mutuo di quasi 28 miliardi, necessario per il completamento dell'opera. Visto l'impegno di Italposte ad anticipare i fondi, la nuova data ipotizzata per l'apertura dell'impianto era settembre 1991. Le difficolt\u00e0 nella effettuazione dei lavori fecero slittare per l'apertura di almeno un anno.\nA fine giugno 1992 venne assicurato che lo stadio sarebbe stato pronto per la fine di agosto, in attesa che il manto erboso si fosse bene stabilizzato. La difficolt\u00e0 a trovare un'intesa tra il Comune e la Triestina, in merito alla gestione, mise in dubbio che la squadra potesse affrontare, gi\u00e0 dalla prima giornata del campionato 1992-1993, le avversarie allo stadio nuovo. Il 10 luglio il Comune rese noto alla societ\u00e0 che era stata iniziata la procedura per l'affidamento della gestione dell'impianto. La Triestina si lament\u00f2 delle condizioni poste dall'amministrazione, tanto che annull\u00f2, per protesta, la presentazione della squadre e congel\u00f2 la campagna abbonamenti. Il 10 agosto la Triestina apr\u00ec, ufficialmente, la campagna abbonamenti, gi\u00e0 pensata per l'utilizzo del nuovo stadio; la dirigenza alabardata indic\u00f2 la fine del mese come la data entro la quale la ditta costruttrice avrebbe consegnato l'impianto all'amministrazione comunale, stimando che l'impianto avrebbe potuto essere utilizzato dal 27 settembre.\nIl 28 agosto 1992 la commissione di vigilanza effettu\u00f2 un sopralluogo allo stadio, al fine di valutare l'agibilit\u00e0 della struttura. A seguito del responso favorevole s'ipotizz\u00f2 che la struttura potesse ospitare il primo incontro entro la fine del mese successivo. Il cantiere, per\u00f2, non era ancora concluso, mancando la realizzazione del quarto lotto. Il 12 settembre anche i delegati della Lega di Serie C dettero il loro benestare all'utilizzo dell'impianto. Il 22 settembre vi fu un ulteriore soprallugo della commissione di vigilanza. Italposte non aveva per\u00f2 ancora consegnato ufficialmente lo stadio al Comune, per cui venne escluso che Triestina-Sambenedettese del 27 settembre vi si potesse svolgere.\nL'8 ottobre venne effettuata la prima prova dell'impianto di illuminazione. Il giorno successivo venne approvata la delibera comunale che concedeva l'agibilit\u00e0 all'impianto. Il Comune deliber\u00f2 inoltre un'ulteriore spesa di 10 miliardi e mezzo per lo stralcio del terzo lotto, necessario per il completamento dell'opera. Il 16 ottobre il Comune divenne ufficialmente proprietario dello stadio.\nInaugurazione.\nL'impianto ospit\u00f2 il primo evento sportivo il 18 ottobre 1992 con la partita Triestina- (0-1), valida per il campionato di Serie C1. La prima rete dello stadio nuovo venne siglata da Maurizio Pellegrino, su punizione, al quattordicesimo del primo tempo.\nPer l'occasione la Triestina concesse l'entrata gratuita ai tifosi. Al fine di sostenere il forte afflusso previsto, e in assenza di adeguati parcheggi, l'Azienda consortile dei Trasporti istitu\u00ec, per l'occasione, una linea speciale di autobus, in partenza dal Palasport di Chiarbola. All'incontro assistettero quasi 30\u00a0000 persone. Prima dell'inizio dell'incontro vennero premiati, dal sindaco di Trieste Giulio Staffieri, una quindicina di ex calciatori, rappresentativi della storia della Triestina, tra cui Piero Pasinati, Guglielmo Trevisan e Ivano Blason. Una targa venne consegnata anche a Bruno e Tito, figli di Nereo Rocco.\nLe Poste emisero anche un annullo speciale, che raffigurava Nereo Rocco, per festeggiare l'avvenimento. Lo stadio fu abilitato, il giorno dell'incontro, tra le 13 e le 18, quale ufficio postale distaccato. La Triestina accompagn\u00f2 l'iniziativa stampando anche 5\u00a0000 cartoline speciali.\nL'inaugurazione ufficiale e l'intitolazione avvenne il 14 aprile 1993. Al mattino vi fu la cerimonia inaugurale, col taglio del nastro da parte di Maria, vedova di Nereo Rocco, accompagnata dal sindaco Staffieri, e dalla benedizione impartita dal vescovo di Trieste Lorenzo Bellomi. Alla cerimonia partecip\u00f2 anche Antonio Matarrese, presidente della Federazione Italiana Gioco Calcio. Nella stessa occasione venne intitolato il piazzale davanti allo stadio agli Atleti Azzurri d'Italia, venne inaugurata una mostra fotografica, allestita all'interno della struttura, dedicata ai giuliani e dalmati convocato nelle nazionali italiani di tutti gli sport, e venne scoperta una statua, presso piazzale Valmaura, concepita da Paolo Borghi, raffigurante Nike, dea della Vittoria.\nAlla sera l'impianto fu sede dell'incontro Italia-Estonia (2-0), valido per le qualificazioni al Campionato mondiale di calcio 1994. Le reti vennero marcate da Roberto Baggio e Giuseppe Signori. Fu la prima presenza per la nazionale azzurra in citt\u00e0. All'incontro presenziarono oltre 25\u00a0000 spettatori.\nAnche in questa occasione le Poste emisero un annullo speciale, che raffigurava lo stadio, che poteva essere ottenuto presso un ufficio postale temporaneo, allestito presso la sala stampa installata in piazza Unit\u00e0. L'annullo poteva venir stampato su delle cartoline celebrative, stampate dal Comune di Trieste.\nSviluppi successivi.\nIntitolazioni.\nIl 1\u00b0 novembre 1994, il giorno precedente l'incontro tra il Milan e l'AEK Atene, gara valida per la Champions League, la sala stampa dello stadio venne intitolata a Marco Luchetta, Alessandro Ota e Dario D'Angelo, periti pochi mesi prima a Mostar, nel corso della preparazione di un servizio giornalistico per la RAI. Alla cerimonia presenzi\u00f2 una delegazione del Milan, tra cui l'allenatore Fabio Capello.\nIl 24 marzo 2001, prima della partita Triestina-Mestre, gara di Serie C2, la tribuna d'onore venne dedicata a Pietro Pasinati (scomparso nel novembre 2000), mentre la tribuna sul lato del Grezar a Gino Colaussi, entrambi calciatori della Triestina e campioni del mondo con l'Italia nel 1938.\nIl 17 aprile 2004 la curva Nord venne intitolata al calciatore triestino Guglielmo Trevisan, deceduto nel dicembre del 2003. La cerimonia di intitolazione si tenne prima dell'incontro Triestina-Genoa, valido per il campionato di Serie B. Trevisan aveva vestito, per alcune stagioni, la maglia dei rossobl\u00f9.\nIl 16 dicembre 2014 il Comune decise l'intitolazione del piazzale prospiciente i varchi di Via dei Macelli, nell'area retrostante alla Curva Trevisan, ad Amilcare Berti, presidente della Triestina tra il 2000 e il 2005.\nAmmodernamento.\nUn primo progetto per l'ammodernamento della struttura fu presentato il 19 ottobre 2005, dall'allora presidente della Triestina Flaviano Tonellotto. Il progetto prevedeva la costruzione di quattro torri panoramiche. Era prevista la predisposizione di spazi per alberghi, ristoranti, centri benessere, negozi e biblioteche. Un progetto pi\u00f9 dettagliato per l'opera venne reso noto il 20 dicembre 2005. L'investimento richiesto si aggirava sui 25-30 milioni di euro, e un tempo di realizzazione stimato in 7-8 anni di lavori. Oltre alle torri, il progetto prevedeva anche la costruzione di due nuovi parcheggi. Il progetto, col termine della presidenza Tonellotto non ebbe seguito.\nUn secondo progetto venne prospettato nel 2006, dalla nuova propriet\u00e0 della Triestina, quella di Stefano Fantinel. Venne ipotizzata la creazione di palchi nella tribuna d'onore e la creazione di un luogo di ristoro tra la curva Trevisan e la tribuna Colaussi.\nTra il 2018 e il 2019, a seguito della selezione dell'impianto quale sede del Campionato europeo di calcio Under-21 2019, lo stadio \u00e8 stato sottoposto a lavori di riqualificazione, con numerosi interventi tra i quali la ristrutturazione degli spogliatoi e della sala stampa, il rifacimento del campo, la completa sostituzione dei seggiolini, lo spostamento delle panchine nelle prime file della tribuna, l'eliminazione delle reti tra spalti e campo e l'abbattimento delle barriere, per una nuova capienza stabilita in circa 26\u00a0000 posti.\nCaratteristiche tecniche.\nL'impianto disponeva inizialmente di 32\u00a0304 posti, per il 90% coperti. A seguito delle normative introdotte dal \"Decreto Pisanu\" del 2005 la capienza dello stadio fu ridotta a 28\u00a0565 posti, per poi attestarsi alla capienza attuale a seguito dei lavori eseguiti tra il 2018 e il 2019.\nL'architettura dello stadio intende riproporre i canoni estetici propri degli anfiteatri romani, con l'aggiunta di reinvenzioni di gusto neoclassico. Riallacciandosi alla tradizione, l'ingresso principale viene concepito e realizzato con le stesse accurate rifiniture del prospetto di un palazzo; le facciate sono scandite da elementi emergenti quali i volumi delle scale, delle rampe, dei foyer per gli spettatori. La forma dello stadio, anzich\u00e9 ellittica, \u00e8 circolare, una soluzione che garantisce in ogni punto del complesso l'equidistanza degli spettatori dal campo da gioco. Elementi caratterizzanti dell'interno sono le grandi travi metalliche che richiamano le eclatanti coperture dell'ingegneria ottocentesca.\nLa copertura \u00e8 stata realizzata in acciaio ed \u00e8 costituita da quattro travi portanti poggianti su quattro torri disposte agli angoli del terreno di gioco aventi lunghezza di 87 metri; il completamento della stessa doveva inizialmente avvenire con un sistema di tensostrutture, sostituite poi da policarbonato; tutti questi accorgimenti servono per proteggere il campo da gioco dai refoli della bora. All'interno delle tribune sono state ricavati, oltre a spazi per ufficio, anche una palestra per il riscaldamento pregara nonch\u00e9 una pista coperta per l'atletica leggera lunga 100 m.\nI quattro settori in cui \u00e8 diviso lo stadio sono i seguenti:\nUtilizzo calcistico.\nTriestina.\nDalla partita di inaugurazione la Triestina ha sempre utilizzato l'impianto quale sede per le sue gare casalinghe. Una sola partita ufficiale della , il 1\u00ba novembre 1994, -Sevegliano (1-0), gara valevole per il campionato nazionale dilettanti, venne disputata nel vecchio Stadio Giuseppe Grezar.\nIl 14 settembre 2002, in occasione del match -, valido per la 3\u00aa giornata del campionato di Serie B 2002-2003, fece il suo esordio in una partita della Lega Naz. Professionisti una guardalinee donna, Cristina Cini.\nFinali di competizioni.\nIl 28 aprile 1994 l'impianto ospit\u00f2 la finale di andata della Coppa Italia di Serie C.\nAltre squadre ospitate.\nTornei nazionali.\nIl 23 maggio 1993, a seguito della squalifica dello Stadio Mario Rigamonti di Brescia, venne disputata la partita Brescia-Lazio (2-0), valida per la 32\u00aa giornata del campionato di Serie A 1992-1993.\nNel 1999 venne prospettata l'ipotesi che la Juventus potesse scegliere lo stadio Rocco quale sede per le sue gare di Coppa Italia, viste le problematiche sorte in merito alla costruzione del nuovo stadio per la societ\u00e0 torinese.\nNel 2011 lo stadio ospit\u00f2 una partita del Campionato di Serie D, tra il Kras, squadra di Monrupino, e il Venezia, a causa della insufficiente capienza dell'impianto della squadra carsolina.\nNella stagione 2011-2012, a causa dell'inagibilit\u00e0 dello Stadio Sant'Elia, il Cagliari disput\u00f2 a Trieste le ultime quattro gare casalinghe del campionato, dove affront\u00f2, rispettivamente, il 7 aprile l'Inter (2-2), il 22 aprile il Catania (3-0), il 28 aprile il Chievo (0-0) e il 6 maggio 2012 la Juventus (0-2), nella partita che ha consegnato lo scudetto alla \"Vecchia Signora\".\nNella stagione 2012-2013, a causa delle vicende giudiziarie che coinvolgono il Cagliari e il Comune di Quartu Sant'Elena (CA) sulle modalit\u00e0 di costruzione dello Stadio Is Arenas di Quartu Sant'Elena da parte del Cagliari, la societ\u00e0 sarda, come l'anno precedente, ha deciso di disputare le ultime quattro gare casalinghe del campionato a Trieste, rispettivamente il 14 aprile l'Inter (2-0), il 27 aprile l'Udinese (0-1), l'8 maggio il Parma (0-1) e il 19 maggio 2013 la Lazio (1-0). Nella stessa stagione, la squadra sarda aveva gi\u00e0 utilizzato l'impianto giuliano in occasione della prima partita stagionale, il 18 agosto 2012 contro lo Spezia (2-1), nella partita valida per il 3\u00ba turno di Coppa Italia, dopo il rifiuto dello Spezia di giocare la partita allo Stadio Bruno Nespoli di Olbia.\nAnche le prime tre partite della stagione 2013-2014 (il 25 agosto con l'Atalanta (2-1), il 22 settembre con la Sampdoria (2-2) e il 29 settembre 2013 con l'Inter (1-1)), la squadra rossoblu \u00e8 costretta a giocarle nell'impianto giuliano, prima del ritorno al Sant'Elia una volta ultimati i lavori di adeguamento. In realt\u00e0, il Cagliari aveva gi\u00e0 inaugurato l'annata al Rocco con la sconfitta per 2-1 rimediata il 17 agosto 2013 dal Frosinone al 3\u00ba turno di Coppa Italia.\nNel 2019-2020, il Pordenone, non potendo pi\u00f9 usufruire dello Stadio Friuli, dopo la ripresa del campionato, interrotto per la pandemia di COVID-19, termina la sua prima stagione di Serie B al Rocco. \nIl 12 gennaio 2020 l'impianto \u00e8 stato scelto per una gara della Serie A di calcio femminile, tra il Tavagnacco a la Juventus.\nLo stadio ha ospitato anche tre edizioni del Trofeo TIM, triangolare con gare da 45', organizzato in estate, a cui parteciparono Juventus, Milan e Inter (2001, 2002 e 2005).\nCompetizioni UEFA.\nA seguito della squalifica dello Stadio Giuseppe Meazza, il Milan vi disput\u00f2 due gare della Champions League 1994-1995 (il 2 novembre 1994 Milan- 2-1 e il 23 novembre 1994 Milan-Ajax 0-2). In occasione della gara contro l'AEK le Poste emisero un annullo speciale.\nDopo gli incidenti in Inter-Deportivo Alav\u00e9s del 22 febbraio 2001, valevole per il ritorno degli ottavi di finale di Coppa UEFA 2000-2001, anche l'altra squadra milanese vide squalificato il proprio impianto casalingo; i nerazzurri disputarono perci\u00f2 due incontri della Coppa UEFA 2001-2002 a Trieste (il 20 settembre 2001 Inter-Bra\u0219ov 3-0 e il 18 ottobre 2001 Inter-Wis\u0142a Cracovia 2-0).\nNella gara contro il Brasov Ronaldo ritorn\u00f2 a giocare una partita ufficiale, dopo oltre un anno di stop, dovuto a infortunio. Entr\u00f2 al 62' al posto di Adriano.\nA seguito dei lavori di ristrutturazione dello Stadio Friuli, l'Udinese sceglie lo stadio di Trieste quale impianto casalingo per la disputa dei preliminari di Europa League 2013-2014.\nSquadre nazionali.\nCoppa Pel\u00e8 1993.\nDal 2 all'11 luglio 1993 ospit\u00f2 un girone di qualificazione della quinta edizione del Campionato mondiale di calcio over 35; fu anche teatro della finale vinta dall'Italia sull'Austria per 2-0.\nCampionato Europeo U.21\u00a02019.\nNel 2017 il Nereo Rocco \u00e8 stato prescelto tra le sedi del Campionato europeo di calcio Under-21 2019. Lo stadio ha ospitato tre incontri della prima fase, quelli relativi al girone B, che comprendeva Germania, Danimarca, Austria e Serbia. Le altre gare del girone furono disputate allo Stadio Friuli di Udine.\nCandidature.\nLo stadio venne proposto come una delle possibili sedi del Campionato europeo di calcio 2016 qualora l'organizzazione fosse stata affidata all'Italia, ma non fu poi inserito nel dossier della candidatura.\nL'impiego dello stadio venne ipotizzato anche qualora fosse stata realizzata la candidatura di Venezia, quale sede per le Olimpiadi del 2020.\nIncontri della Nazionale A.\nLa Nazionale maggiore ha giocato quattro volte al Nereo Rocco. Il 29 marzo 1997, nel corso della gara Italia-Moldavia (3-0), Christian Vieri firm\u00f2 il 1000\u00ba gol della storia della Nazionale.\nIl 21 agosto 2002, la partita amichevole tra Italia e Slovenia si gioc\u00f2 in un clima reso torrido da motivazioni extra-calcistiche e dalle continue intemperanze dei numerosi tifosi ospiti. L'arbitro Brugger fu costretto pi\u00f9 volte a fermare il gioco e diversi furono gli scontri tra le tifoserie prima e dopo l'incontro.\nIncontri della Nazionale Under 21.\nLa Nazionale Under-21 ha giocato due volte nell'impianto triestino:\nIncontri della Nazionale femminile.\nLa Nazionale femminile ha giocato una volta nell'impianto triestino:\nConcerti.\nNel periodo estivo lo stadio \u00e8 stato talvolta utilizzato anche come sede di concerti fra i quali si ricordano:"}
{"id": "616851", "revid": "47767", "url": "https://it.wikipedia.org/wiki?curid=616851", "title": "Edelmiro", "text": ""}
{"id": "616864", "revid": "640389", "url": "https://it.wikipedia.org/wiki?curid=616864", "title": "Distretto di Ferizaj", "text": "Il distretto di Ferizaj, o, in serbo, distretto di Uro\u0161evac, \u00e8 un distretto del Kosovo istituito dall'ONU nel 1999 e sottoposto da allora sotto l'amministrazione dell'UNMIK.\nComuni.\nIl distretto si divide in cinque comuni:"}
{"id": "616865", "revid": "106908", "url": "https://it.wikipedia.org/wiki?curid=616865", "title": "Distretto di Prizren", "text": "Il distretto di Prizren \u00e8 un distretto del Kosovo istituito dall'ONU nel 1999 e sottoposto da allora sotto l'amministrazione dell'UNMIK.\nComuni.\nIl distretto si divide in cinque comuni:"}
{"id": "616866", "revid": "1812835", "url": "https://it.wikipedia.org/wiki?curid=616866", "title": "Bonaldo Giaiotti", "text": "Biografia.\nSi perfezion\u00f2 a Udine e a Milano con Bruno Carmassi e Alfredo Strano, debuttando nel 1958 al Teatro Nuovo di Milano.\nDopo i primi successi in Italia cant\u00f2 nel 1959 a Cincinnati come Basilio ne \"Il barbiere di Siviglia\" e gi\u00e0 nel 1960 venne scritturato al Metropolitan di New York, esordendo come Zaccaria in \"Nabucco\" e iniziando una carriera cinquantennale, che lo vide nel massimo teatro newyorkese per 26 stagioni, in pi\u00f9 di 400 recite e in 30 ruoli. Tra quelli pi\u00f9 frequentati Filippo II, Alvise, Padre Guardiano, Ramphis. Fu presente anche in altri importanti teatri in tutto il mondo, tra cui Londra, Parigi, Vienna, Barcellona, Tokyo.\nDopo il lungo soggiorno negli States, riprese una regolare attivit\u00e0 in Italia, dove, fra le altre, nel 1985 interpret\u00f2 a Genova l'opera dimenticata di Gaetano Donizetti \"Il diluvio universale\", nel 1986 debutt\u00f2 tardivamente alla Scala ne \"La sonnambula\" e inaugur\u00f2 il nuovo Teatro Regio di Torino con \"I vespri siciliani\". \nDopo l'abbandono delle scene fu attivo come insegnante."}
{"id": "616869", "revid": "149485", "url": "https://it.wikipedia.org/wiki?curid=616869", "title": "Distretto di Gjakova", "text": "Il distretto di Gjakova (; , distretto di \u0110akovica), \u00e8 un distretto del Kosovo, con capoluogo Gjakova\nComuni.\nIl distretto si divide in quattro comuni:"}
