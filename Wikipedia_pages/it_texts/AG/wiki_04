{"id": "523886", "revid": "1652635", "url": "https://it.wikipedia.org/wiki?curid=523886", "title": "Law &amp; Order", "text": "Law &amp; Order \u00e8 un media franchise creato da Dick Wolf per la NBC Universal e formato da varie serie televisive poliziesco-giudiziarie e un film per la televisione, trasmessi sul network NBC dal 13 settembre 1990. Il franchise \"Law &amp; Order\" nel tempo ha ispirato anche una serie di adattamenti televisivi stranieri, un docu-reality e videogiochi ufficiali, oltre a generare una serie di crossover con altre serie tv statunitensi.\nDescrizione.\nAlcuni elementi fittizi e location sono stati condivisi con altre serie. Costituiscono degli esempi il quotidiano locale New York Ledger e la Hudson University, usata come ambientazione anche in \"Castle - Detective tra le righe\". Inoltre, molti attori non protagonisti, come alcuni vice-procuratori, psicologi e medici legali sono stati condivisi tra pi\u00f9 serie del franchise o riutilizzati nella stessa serie per ruoli diversi. Ad esempio, l'attrice Diane Neal, prima di interpretare il sostituto procuratore in \"Law &amp; Order - Unit\u00e0 vittime speciali\", aveva gi\u00e0 impersonato il ruolo di una stupratrice nella stessa serie, mentre Annabella Sciorra aveva interpretato un avvocato penalista in \"Law &amp; Order - Il verdetto\" prima di impersonare il ruolo del partner del detective Mike Logan, Chris Noth, in \"\", cos\u00ec come Jerry Orbach aveva interpretato un avvocato nella serie madre prima di impersonare il ruolo del detective Lennie Briscoe nella stessa serie. Anche Ice-T, prima di entrare nel cast regolare di \"Law &amp; Order - Unit\u00e0 vittime speciali\" aveva avuto un ruolo diverso nel film per la televisione \"Omicidio a Manhattan\" e Anthony Anderson interpret\u00f2 prima il detective Lucius Blaine in \"Law &amp; Order - Unit\u00e0 vittime speciali\" e poi il ruolo del detective Kevin Bernard in \"Law &amp; Order - I due volti della giustizia\".\nTutte le serie sono ambientate nella stessa citt\u00e0, New York, eccetto \"\", ambientato a Los Angeles. Le serie differiscono tra di loro principalmente per il genere di storie trattate, ma in linea generale hanno stili, musiche e trame molto simili. Ogni serie racconta in ogni episodio un caso poliziesco e segue da una parte l'attivit\u00e0 investigativa attuata da una squadra di detective e dall'altra l'aspetto giudiziario con l'iniziativa processuale condotta dalla procura distrettuale. La voce che si sente prima delle scene iniziali di ogni episodio, \u00e8 quella di Steven Zirnkilton.\nIn Italia, le serie sono trasmesse dal 2 novembre 1993 da varie emittenti, sia in chiaro che a pagamento.\nFilm per la televisione.\nNel 1998 \u00e8 stato trasmesso sulla NBC il film per la televisione \"Omicidio a Manhattan\" (\"Exiled\"), che racconta di come il detective Mike Logan, interpretato da Chris Noth, dopo essere stato vittima di un incidente e aver trascorso tre anni nel distretto di Staten Island, ritorna nel New York City Police Department, dove come primo caso si occupa dell'assassinio di una prostituta, trovata uccisa nelle acque del porto. Nel cast del film sono presenti anche Dabney Coleman, Dana Eskelson, John Fiore, Dann Florek, Paul Guilfoyle, Ice-T, Costas Mandylor, Tony Musante, Nicole Ari Parker, Benjamin Bratt, S. Epatha Merkerson, Jerry Orbach e Sam Waterston.\nIl reality mancato.\nNel 2015 era stata annunciata anche la produzione di un docu-reality interattivo, \"Law &amp; Order: You the Jury\", un programma televisivo che avrebbe dovuto raccontare il processo di casi giudiziari reali, con i telespettatori invitati a votare sulla veridicit\u00e0 di quanto riportato dai testimoni e sull'esito stesso del procedimento. Il programma non venne poi realizzato per la NBC, ma due anni pi\u00f9 tardi un programma dal nome e format simile (\"You The Jury\") vide luce nel palinsesto della Fox.\nVideogiochi.\nIl 24 settembre 2002 \u00e8 stato pubblicato il primo videogioco: \"Law &amp; Order: Dead on the Money\". \nNegli anni successivi sono stati pubblicati anche \"Law &amp; Order: Double or Nothing\", \"Law &amp; Order: Justice is Served\", \"Law &amp; Order: Criminal Intent\" e \"Law &amp; Order: Legacies\".\nOpere correlate.\nIl franchise \"Law &amp; Order\" ha molti legami con \"Homicide\", creata da Paul Attanasio. La serie ha condiviso con \"Law &amp; Order - I due volti della giustizia\" vari personaggi e \"crossover\". \nAlcuni personaggi della serie madre sono apparsi anche nella serie co-creata da Dick Wolf \"New York Undercover\".\nLa serie andata in onda nel 2000 \"Deadline\", anch'essa creata da Dick Wolf, segue invece le vicende del quotidiano \"New York Ledger\", che appare in molti episodi de \"I due volti della giustizia\".\nInoltre, tra il 2002 e il 2004 Dick Wolf ha prodotto il reality/documentario \"Crime &amp; Punishment\", che ha raccontato casi polizieschi seguendo lo stile di \"Law &amp; Order\".\nNel 2008 si \u00e8 anche realizzato un \"crossover\" con la serie \"In Plain Sight - Protezione testimoni\"."}
{"id": "523888", "revid": "287204", "url": "https://it.wikipedia.org/wiki?curid=523888", "title": "Radomsko", "text": "Radomsko \u00e8 una citt\u00e0 polacca del distretto di Radomsko nel voivodato di \u0141\u00f3d\u017a.Ricopre una superficie di 51,45 km\u00b2 e nel 2006 contava 50.118 abitanti.\nStoria.\nLa citt\u00e0 \u00e8 situata nel voivodato di \u0141\u00f3d\u017a dal 1999, mentre con la precedente suddivisione in voivodati, in vigore fino al 1998, \u00e8 appartenuta al voivodato di Piotrk\u00f3w."}
{"id": "523890", "revid": "30610", "url": "https://it.wikipedia.org/wiki?curid=523890", "title": "Law &amp; Order - I due volti della giustizia", "text": "Law &amp; Order - I due volti della giustizia (\"Law &amp; Order\") \u00e8 una serie televisiva statunitense creata da Dick Wolf e trasmessa per venti stagioni dal 1990 al 2010 sul canale NBC.\n\u00c8 una delle serie televisive statunitensi pi\u00f9 longeve, superando \"Bonanza\" (1959-1973), \"Dallas\" (1978-1992) e \"California\" (1979-1993) con sei stagioni in meno e pari merito per numero di stagioni con \"Gunsmoke\" (quest'ultima tuttavia con circa 200 episodi in pi\u00f9). La serie \u00e8 stata superata da \"I Simpson\" (in onda ininterrottamente dal 1989) e dallo stesso spin off \"Law &amp; Order - Unit\u00e0 vittime speciali\".\nLa longevit\u00e0 e la popolarit\u00e0 avute negli anni hanno permesso a Wolf di generare un franchise, comprendente sette \"spin off\" (\"Law &amp; Order - Unit\u00e0 vittime speciali\", ', \"Law &amp; Order - Il verdetto\", \"Conviction\", ', \"Law &amp; Order True Crime\" e '), un film per la televisione (\"Omicidio a Manhattan\") e un remake anglosassone (') e uno francese .\nIn Italia la serie \u00e8 stata trasmessa interamente dalle reti Rai 2 e Rai 3 tra il 1993 e il 2013.\nIl 28 settembre 2021, dopo 11 anni dall'ultima messa in onda, NBC rinnova la serie per una ventunesima stagione.\nTrama.\nOgni episodio si pu\u00f2 dividere idealmente in due parti. Inizialmente la storia segue le indagini di due investigatori della Polizia di New York, coordinati dal loro superiore, riguardo ad un omicidio o (talvolta) ad un tentato omicidio. Una volta assicurato il colpevole alla giustizia la scena si sposta nelle aule di tribunale in cui una coppia di magistrati, coordinati dal Procuratore capo, si occupa di far condannare l'imputato. Gli episodi si concludono con una riflessione sui casi trattati e sulle conseguenze della sentenza nella vita quotidiana dei cittadini visto che, nel sistema giudiziario Common Law, le sentenze valgono come fonti di diritto.\nNon sempre la giuria emette una condanna, a volte l'imputato, nonostante tutto, viene ritenuto innocente. Spesso in questi casi si tratta di episodi che trattano di temi delicati come il razzismo, l'antisemitismo, la vendetta privata di un torto subito. Altre volte un familiare o una persona vicina al colpevole si addossa la colpa dell'omicidio per \"salvare\" l'imputato.\nEpisodi.\nLa serie \u00e8 andata in onda in prima visione in Italia su Rai 2 e Rai 3, ma quattro episodi non sono stati inizialmente trasmessi in chiaro, sono andati in onda solo successivamente sul canale satellitare Fox Crime: gli episodi 05x19, 13x12, 13x24, 14x13. Questi quattro episodi sono stati poi trasmessi nel 2013 dal canale in chiaro ClassTV.\nPersonaggi ed interpreti.\nIl cast originale era composto da George Dzundza (Max Greevey), Chris Noth (Mike Logan), Dann Florek (Donald Cragen), Michael Moriarty (Ben Stone), Richard Brooks (Paul Robinette), Steven Hill (Adam Schiff) e Roy Thinnes (Alfred Wenthwort). Thinnes apparve solo nell'episodio 1x06 (\"Un caso di corruzione\"). L'episodio \u00e8 il pilota della serie girato nel 1988 e presentato al network CBS (dopo che la Fox, senza che un pilota fosse stato girato, aveva ordinato 13 episodi ritirando poi questa decisione), che lo rifiut\u00f2. Infine fu la NBC ad ordinare la produzione della serie intera, ma decise di non usare il pilota come primo episodio, facendone spostare la trasmissione come sesto episodio della serie.\nNella seconda stagione avvengono i primi cambiamenti. Esce di scena George Dzundza. A sostituirlo \u00e8 Paul Sorvino, che interpreta il sergente Phil Cerreta.\nNella terza stagione, pi\u00f9 precisamente nel nono episodio, Sorvino lascia il posto a Jerry Orbach, che interpreter\u00e0 il detective Lennie Briscoe, che rester\u00e0 nella memoria dei telespettatori come uno dei personaggi pi\u00f9 longevi e amati della serie. Prima di interpretare Briscoe, Orbach comparve per la prima volta nel secondo episodio della seconda stagione, \"Il prezzo dell'amore\", interpretando l'avvocato difensore di una donna accusata di omicidio.\nLa quarta stagione si apre con due \"new entry\". Infatti lasciano la serie Richard Brooks e Dann Florek, che vengono rispettivamente sostituiti da Jill Hennessy, che interpreta l'assistente procuratore Claire Kinkaid e S. Epatha Merkerson che impersona il tenente Anita Van Buren. La Merkerson \u00e8 l'attrice pi\u00f9 longeva in assoluto della serie, avendo interpretato il tenente Van Buren per 17 anni, dalla quarta alla ventesima stagione, per un totale di 391 episodi. Prima di impersonare il tenente Van Buren, comparve nel diciassettesimo episodio della prima stagione, \"Tragico errore\", interpretando la madre di un neonato ucciso per errore.\nEsce di scena al termine della quarta stagione Michael Moriarty e verr\u00e0 sostituito da Sam Waterston, interprete di Jack McCoy. Waterston \u00e8 un altro attore longevo della serie, avendola interpretata per 16 anni e 368 episodi, dalla quinta alla ventesima stagione. Nella diciottesima stagione il suo personaggio salir\u00e0 di grado, diventando Procuratore distrettuale. Appare come \"guest star\" Dann Florek, che reinterpreta il capitano Donald Cragen.\nNella sesta stagione non ci sar\u00e0 pi\u00f9 Chris Noth, uscito di scena al termine della quinta stagione. Benjamin Bratt \u00e8 il suo sostituto, interpretando il detective Ray Curtis. Ritorna come \"guest star\" Richard Brooks.\nNella settima stagione si aggiunge al \"cast\" Carey Lowell, che interpreta l'assistente procuratore Jamie Ross, sostituendo Jill Hennessy. La nona stagione vede l'uscita di scena della Lowell e l'aggiunta al \"cast\" di Angie Harmon, che impersoner\u00e0 l'assistente procuratore Abby Carmichael.\nNella decima stagione Benjamin Bratt viene quindi sostituito da Jesse L. Martin, impersonando il detective Eddie Green. Ritornano in qualit\u00e0 di \"guest star\" Dann Florek e Carey Lowell.\nL'undicesima stagione vede l'uscita di scena dell'ultimo dei volti storici della serie, Steven Hill. Per sostituirlo viene ingaggiata Dianne Wiest, nel ruolo del procuratore distrettuale Nora Lewin. Ritorna in qualit\u00e0 di \"guest star\" Carey Lowell.\nEsce di scena nell'undicesima stagione Angie Harmon e viene rimpiazzata da Elisabeth R\u00f6hm, che impersoner\u00e0 l'assistente procuratore Serena Southerlyn.\nLa tredicesima stagione si apre con l'entrata in scena di Fred Dalton Thompson, che interpreta il procuratore distrettuale Arthur Branch, in sostituzione di Dianne Wiest.\nNella quindicesima stagione avvengono numerosi cambiamenti. Esce di scena dopo dodici anni Jerry Orbach. Viene sostituito da Dennis Farina, interprete del detective Joe Fontana. Nel tredicesimo episodio Elisabeth R\u00f6hm abbandona la serie lasciando il posto ad Annie Parisse (che era gi\u00e0 apparsa nel 22\u00ba episodio della dodicesima stagione come ballerina di un \"night\") interprete dell'assistente procuratore Alexandra Borgia.\nPer coprire la temporanea assenza di Jesse L. Martin, viene ingaggiato l'attore Michael Imperioli, che negli ultimi quattro episodi interpreter\u00e0 il detective Nick Falco. Ritorna il personaggio di Donald Cragen, interpretato dalla \"guest star\" Dann Florek.\nNella sedicesima stagione ritorna stabilmente Jesse L. Martin e ricompare come \"guest star\" Michael Imperioli. Al termine di questa stagione, escono di scena Dennis Farina e Annie Parisse e vengono sostituiti rispettivamente da Milena Govich e Alana de la Garza, che interpretano la detective Nina Cassidy e l'assistente procuratore Connie Rubirosa. In questa stagione ritorna la \"guest star\" Richard Brooks.\nAl termine della diciassettesima stagione, escono di scena Milena Govich e Fred Dalton Thompson. Verranno sostituiti da Jeremy Sisto e Linus Roache, interpreti del detective Cyrus Lupo e del vice procuratore Michael Cutter (procuratore lo diventer\u00e0 Jack McCoy). Nel quindicesimo episodio esce di scena Jesse L. Martin, che viene sostituito da Anthony Anderson, interprete del detective Kevin Bernard. Anche in questa stagione compare come \"guest star\" Richard Brooks. Prima di interpretare il detective Lupo, Sisto comparve come avvocato difensore di un omicida nell'ultimo episodio della diciassettesima stagione, \"Una bella famiglia\"; analogamente, Anderson apparve nel ventesimo episodio della settima stagione di \"Law &amp; Order - Unit\u00e0 vittime speciali\" come Lucius Blaine, nuovo \"partner\" del detective Stabler.\nDurante la ventesima stagione torna come \"guest star\" Benjamin Bratt, riprendendo il ruolo di Ray Curtis. Il \"cast\" finale della serie \u00e8 composto da Jeremy Sisto (Cyrus Lupo), Anthony Anderson (Kevin Bernard), S. Epatha Merkerson (Anita Van Buren), Linus Roache (Michael Cutter), Alana de la Garza (Connie Rubirosa) e Sam Waterston (Jack McCoy).\nNella ventunesima il \"cast\" \u00e8 composto da Anthony Anderson (Kevin Bernard), Jeffrey Donovan (Frank Cosgrove), Camryn Manheim (Kate Dixon), Odelya Halevi (Samantha Maroun), Hugh Dancy (Nathan Price), Sam Waterston (Jack McCoy).\nIl detective Lennie Briscoe.\nPer dodici anni uno dei personaggi principali della serie originale \u00e8 stato il detective Lennie Briscoe, interpretato da Jerry Orbach. Un ruolo che lo ha fatto entrare nella classifica di Bravo Tv dei trenta migliori personaggi televisivi di tutti i tempi.\nIl personaggio, creato da Ren\u00e9 Balcer e Walon Green, fa la sua prima apparizione nel 1992, nell'episodio \"Punto di vista\". \u00c8 un detective della squadra omicidi nel 27\u00ba distretto del New York City Police Department e, grazie al suo fiuto, unito a un sarcastico senso dell'umorismo, diviene nel giro di poco tempo uno dei personaggi pi\u00f9 amati della serie.\nLa vita privata di Lennie \u00e8 abbastanza travagliata, ha problemi con l'alcool (salvo poi disintossicarsi), due matrimoni falliti alle spalle e due figlie nei confronti delle quali prova forti sensi di colpa, dovuti alla consapevolezza di essere stato un cattivo padre.\nTrascorsi gli anni e, dopo che Briscoe ha affrontato diversi problemi personali e risolto numerosi casi, nel 2004 Jerry Orbach abbandona la serie principale, per gravi problemi di salute.\nSuccessivamente il personaggio appare in \"Law &amp; Order - Il verdetto\", dove diviene investigatore per il procuratore distrettuale. Dopo i primi due episodi, il personaggio scompare dalla serie a causa della morte di Orbach, avvenuta il 28 dicembre del 2004 per un cancro alla prostata.\nBriscoe \u00e8 apparso nel film televisivo \"Omicidio a Manhattan\" e negli episodi 1x03, 1x04 e 1x15 dello spin-off \"Law &amp; Order - Unit\u00e0 vittime speciali\" e nell'episodio 1x07 di \"\".\nIn un episodio di \"Criminal Intent\" e negli episodi n. 14 della diciottesima stagione e n. 11 della ventesima stagione de \"I due volti della giustizia\" viene detto che Briscoe \u00e8 morto, ma non viene mai accennato come e quando.\nNell'edizione italiana, il personaggio \u00e8 doppiato da Franco Zucca (serie madre), da Diego Reggente (\"Unit\u00e0 vittime speciali\" e \"Il verdetto\") e da Enrico Bertorelli (\"Criminal Intent\").\nProduzione.\nOriginariamente la serie doveva essere ambientata a Los Angeles, poi Dick Wolf ha deciso di girarla a New York. Il network aveva promesso a Dick Wolf una ventunesima stagione di sedici episodi sia per battere il record di serie pi\u00f9 longeva sia per dare un degno finale alla serie, ma il 15 maggio 2010 la NBC ha ufficialmente cancellato la serie.\nIl 28 settembre 2021 \u00e8 stato annunciato dalla NBC che lo show sarebbe ritornato per una 21esima stagione.\nSpin-off.\nLa longeva serie ha dato origine a sette \"spin-off\": \"Law &amp; Order - Unit\u00e0 vittime speciali\", ', \"Law &amp; Order - Il verdetto\", \"Conviction\", ', \"Law &amp; Order True Crime\" e \"\".\nAdattamenti stranieri.\nOltre agli \"spin-off\" prodotti dalla stessa NBC, negli anni sono stati realizzati anche accordi internazionali per produrre versioni estere della serie. Nel 2007 sono state prodotte la serie francese ', trasmessa in Francia sul canale TF1 dal 3 marzo 2007 e in Italia da Fox Crime, e la serie russa \"\u0417\u0430\u043a\u043e\u043d \u0438 \u041f\u043e\u0440\u044f\u0434\u043e\u043a: \u041e\u0442\u0434\u0435\u043b \u041e\u043f\u0435\u0440\u0430\u0442\u0438\u0432\u043d\u044b\u0445 \u0420\u0430\u0441\u0441\u043b\u0435\u0434\u043e\u0432\u0430\u043d\u0438\u0439\" (ispirata a \"Law &amp; Order - Unit\u00e0 vittime speciali\"), trasmessa sul canale russo NTV. Inoltre, nel Regno Unito dal 23 febbraio 2009 \u00e8 trasmessa anche la serie ', sul canale ITV, trasmessa in Italia su Giallo."}
{"id": "523895", "revid": "37401", "url": "https://it.wikipedia.org/wiki?curid=523895", "title": "Sintomi", "text": ""}
{"id": "523896", "revid": "183666", "url": "https://it.wikipedia.org/wiki?curid=523896", "title": "Dormire, forse sognare", "text": ""}
{"id": "523897", "revid": "67128", "url": "https://it.wikipedia.org/wiki?curid=523897", "title": "Epidemie", "text": ""}
{"id": "523899", "revid": "26891", "url": "https://it.wikipedia.org/wiki?curid=523899", "title": "Lockheed Martin P-3 Orion", "text": ""}
{"id": "523903", "revid": "67128", "url": "https://it.wikipedia.org/wiki?curid=523903", "title": "Ferite", "text": ""}
{"id": "523906", "revid": "67128", "url": "https://it.wikipedia.org/wiki?curid=523906", "title": "Emorragie", "text": ""}
{"id": "523912", "revid": "67128", "url": "https://it.wikipedia.org/wiki?curid=523912", "title": "Varicoceli", "text": ""}
{"id": "523914", "revid": "6923", "url": "https://it.wikipedia.org/wiki?curid=523914", "title": "Voivodato di Konin", "text": "Il voivodato di Konin (in polacco: wojew\u00f3dztwo koni\u0144skie) \u00e8 stato un'unit\u00e0 di divisione amministrativa e governo locale della Polonia dal 1975 al 1998. Nel 1999 \u00e8 stato sostituito dal voivodato della Grande Polonia. La citt\u00e0 capitale era Konin."}
{"id": "523920", "revid": "6923", "url": "https://it.wikipedia.org/wiki?curid=523920", "title": "Voivodato di Leszno", "text": "Il voivodato di Leszno (in polacco: wojew\u00f3dztwo leszczy\u0144skie) \u00e8 stato un'unit\u00e0 di divisione amministrativa e governo locale della Polonia dal 1975 al 1998. Nel 1999, con la nuova suddivisione in voivodati, \u00e8 stato sostituito dal voivodato della Grande Polonia. La capitale era Leszno."}
{"id": "523922", "revid": "599013", "url": "https://it.wikipedia.org/wiki?curid=523922", "title": "Zlatko Dedi\u010d", "text": "Carriera.\nClub.\nCresciuto nel Koper, nel 2001 viene ingaggiato dal . Nel club emiliano gioca tre campionati nella Primavera prima di essere girato in prestito all'Empoli, in Serie B, dove scende 10 volte in campo, senza realizzare reti.\nNella stagione successiva, tornato a Parma, esordisce in prima squadra giocando in Coppa Italia, competizione nella quale mette a segno le sue prime 2 reti in Italia. L'esordio in campionato arriva il 21 settembre 2005 in -Parma 4-1. Nella prima parte della stagione totalizza 10 presenze in campionato, senza mai andare in rete.\nA gennaio viene quindi girato in prestito alla Cremonese in Serie B. La formazione lombarda a fine stagione retrocede in Serie C1, nonostante le 5 reti in 18 presenze messe a segno dall'attaccante sloveno.\nDurante l'estate 2006 torna al Parma, dove non \u00e8 tra le prime scelte del tecnico Stefano Pioli, che lo impiega in campionato in sole 6 occasioni. Dedic trova invece spazio in Coppa Italia (4 presenze e 3 reti) e in Coppa Uefa (4 presenze e un gol).\nIn scadenza di contratto, nel gennaio del 2007 viene ceduto per 100.000 euro al Frosinone, in Serie B, firmando un contratto quadriennale. Con la maglia frusinate mette a segno 2 reti nella seconda met\u00e0 della stagione, e altre 4 nella prima met\u00e0 di quella successiva. A causa della mancanza di spazio e per dissidi tattici con l'allenatore Alberto Cavasin, nel gennaio del 2008 viene ceduto in prestito al , con cui realizza dieci reti (di cui 7 su rigore), decisive per la salvezza degli emiliani.\nAlla fine della stagione torna a Frosinone, per giocare la stagione 2008-2009, conclusa con 7 reti all'attivo. Il 3 luglio viene ceduto al , militante Bundesliga, per una cifra intorno agli 800.000 euro. Con la formazione tedesca retrocede in Zweite Bundesliga, fallendo il ritorno nella massima serie tedesca dopo lo spareggio contro il Borussia M\u00f6nchengladbach. Il 31 agosto 2011 viene ufficializzato il suo passaggio in prestito dal alla . A fine stagione fa rientro al Bochum, sempre in Zweite Bundesliga.\nNel giugno 2013 viene nuovamente acquistato dalla Dinamo Dresda, questa volta a titolo definitivo. A fine stagione, dopo la retrocessione in 3. Liga, si trasferisce al FSV Francoforte, sempre nella seconda serie tedesca.\nNazionale.\nNonostante l'impiego incostante durante la sua militanza in Italia, esordisce in Nazionale il 18 novembre 2004 nel pareggio per 1-1 contro la Serbia-Montenegro. Il 18 novembre 2009 realizza il gol decisivo nella vittoria per 1-0 nei confronti della Russia, dopo la sconfitta per 2-1 a Mosca. Grazie a questa rete infatti la si qualifica per i Mondiali di Sudafrica 2010.\nStatistiche.\nPresenze e reti nei club.\n\"Statistiche aggiornate al 24 marzo 2021.\""}
{"id": "523925", "revid": "439868", "url": "https://it.wikipedia.org/wiki?curid=523925", "title": "Rawicz", "text": "Rawicz (in tedesco \"Rawitsch\") \u00e8 un comune urbano-rurale polacco del distretto di Rawicz, nel voivodato della Grande Polonia.Ricopre una superficie di 133,64 km\u00b2 e nel 2004 contava 29.297 abitanti. Dal 1975 al 1998 ha fatto parte del voivodato di Leszno.\nStoria.\nRawitsch fu fondata da rifugiati protestanti della Slesia durante la Guerra dei Trent'Anni. Nel primo decennio del XIX secolo venne costruita una Chiesa protestante e un municipio medievale. La principale attivit\u00e0 della citt\u00e0 era la manifattura di sigari, ma ci era anche commercio di grano, lana, bestiame e legname.\nLa popolazione, nel 1905, ammontava a 11.403 persone."}
{"id": "523930", "revid": "6923", "url": "https://it.wikipedia.org/wiki?curid=523930", "title": "Leszno", "text": "Leszno (in tedesco: \"Lissa\") \u00e8 una citt\u00e0 della Polonia con 63.300 abitanti nel 2001.\nLa citt\u00e0 \u00e8 situata nel voivodato della Grande Polonia dal 1999, mentre con la suddivisione in voivodati in vigore dal 1975 al 1998, apparteneva al voivodato di Leszno.\nPolitica.\nCostituente di Kalisz.\nMembri del Parlamento (\"Sejm\") eletti dalla costituente di Kalisz:"}
{"id": "523931", "revid": "767487", "url": "https://it.wikipedia.org/wiki?curid=523931", "title": "Johnny Christ", "text": "Storia.\nJohnny studia musica fin da adolescente ma non entra a far parte di nessun gruppo di valore fino al 2002 quando viene in aiuto dei suoi amici Avenged Sevenfold sostituendo il loro bassista nelle ultime date del tour. Pochi mesi dopo entrer\u00e0 nella band ufficialmente.\nBiografia.\nJohnny Seward ha frequentato la Marina High School a Huntington Beach, California.\nConosce M. Shadows e The Rev grazie al suo fratello maggiore nonch\u00e9 compagno di classe dei due alla St Bonaventure. Entra a far parte della band inizialmente come sostituto di Dameon Ash che, a causa di problemi personali, decide di abbandonare la band in tour a poche date dalla conclusione. Johnny si offre quindi di prendere il suo posto permettendo alla band di concludere il tour 2002 e pochi mesi dopo viene ufficializzato come nuovo bassista ufficiale ed inizia quindi con gli Avenged Sevenfold la composizione di Waking The Fallen.\nVita privata.\nNel 2012 ha sposato Lacey Franklin. La coppia ha avuto un bambino nel febbraio del 2017, Franklin James."}
{"id": "523934", "revid": "486946", "url": "https://it.wikipedia.org/wiki?curid=523934", "title": "Errore di secondo tipo", "text": ""}
{"id": "523935", "revid": "254059", "url": "https://it.wikipedia.org/wiki?curid=523935", "title": "Luca Pitti", "text": "Biografia.\nCome Gonfaloniere di Giustizia, la pi\u00f9 alta carica cittadina, guadagn\u00f2 notevole potere e influenza, ma nell'agosto del 1458 tent\u00f2 un colpo di Stato in nome della Repubblica Fiorentina contro Cosimo, ormai vecchio e fragile, viaggiando tra i principati confinanti in cerca di sostegno contro il governo di fatto in mano di Cosimo. Fu dichiarato ribelle, esiliato e in seguito ritorn\u00f2 a Firenze, dove si dedic\u00f2 alla costruzione del suo palazzo.\nDopo la morte di Cosimo in un primo tempo cerc\u00f2 di rinsaldare e rinforzare il repubblicanesimo, poi appoggi\u00f2 comunque Piero di Cosimo de' Medici, che govern\u00f2 la citt\u00e0 dal 1464 al 1469.\nDi nuovo per\u00f2 congiur\u00f2 contro Piero de' Medici, forse per una questione nata dal rifiuto di far sposare suo figlio Lorenzo con una delle figlie di Luca, facendogli tendere un agguato sulla via per Careggi, che fu scampato solo per la destrezza del figlio Lorenzo che era con lui. Arrestato, mor\u00ec in prigione nel 1472.\nI lavori del palazzo erano fermi dal 1464 e la famiglia Pitti fu in seguito costretta a venderlo proprio ai Medici nel 1549. Sua figlia Francesca spos\u00f2 il banchiere Giovanni Tornabuoni, morendo prematuramente di parto nel 1477.\nLa figura.\nNiccol\u00f2 Machiavelli lo cit\u00f2 nelle sue \"Istorie fiorentine\" come uno dei pi\u00f9 ricchi cittadini, con una stima patrimoniale di almeno ventimila ducati.\nLa costruzione di Palazzo Pitti doveva eclissare in gloria e bellezza il Palazzo Medici. Secondo la leggenda legata al Vasari (priva di altri riscontri), egli scelse il progetto di Brunelleschi scartato da Cosimo perch\u00e9 troppo \"sontuoso\", pretendendo che le finestre fossero pi\u00f9 grandi della porta d'ingresso di Palazzo Medici e che la corte interna lo potesse contenere tutto.\nIl vero architetto documentato fu comunque Luca Fancelli e Machiavelli riporta che il Pitti offr\u00ec protezione a qualsiasi criminale nelle mura del suo palazzo purch\u00e9 fosse di aiuto nella costruzione e decorazione della dimora. Va comunque ricordato che Girolamo Machiavelli, suo parente, fu uno dei pi\u00f9 strenui rivali di Luca Pitti, e fu assassinato durante il suo governo, per cui la visione del grande storico potrebbe essere distorta dalle sue vicende familiari in questo caso."}
{"id": "523936", "revid": "15756", "url": "https://it.wikipedia.org/wiki?curid=523936", "title": "Magyar \u00c1llamvasutak", "text": "Magyar \u00c1llamvasutak (in italiano \"Ferrovie statali ungheresi\", acronimo M\u00c1V) \u00e8 una societ\u00e0 ferroviaria statale ungherese.\nNel 2004 la rete era costituita da 7\u00a0606\u00a0km in totale, di cui:\nSuccessivamente al 2000 alcune tratte sono state cedute ad un'altra societ\u00e0 la cui maggioranza di capitale \u00e8 in mano sempre allo Stato, la GySEV, che cura in particolar modo alcune relazioni tra l'Ungheria e la vicina Austria.\nClassificazione del materiale rotabile.\nNel 1911 \u00e8 stato introdotto un nuovo sistema di classificazione dei rotabili che \u00e8 ancora oggi in uso.\nLocomotive a vapore XXX XXXX.\nPrima del 1911 le locomotive a vapore delle M\u00c1V erano cos\u00ec classificate:\nCon la riforma del 1911 le locomotive a vapore vengono indicate con due numeri.\nIl primo numero a tre cifre indica il gruppo di appartenenza, il secondo numero a 4 cifre \u00e8 il numero di matricola.\nLe 3 cifre del numero della classe indicano:\nLocomotive diesel e elettriche X XX XXX(X).\nIn prima posizione la lettera indica il tipo di propulsione:\nIl primo numero a due cifre indica:\nIl secondo numero a tre cifre (diesel elettriche) o quattro cifre (diesel idraulico o diesel meccanico) indica:\nEsempi"}
{"id": "523943", "revid": "110157", "url": "https://it.wikipedia.org/wiki?curid=523943", "title": "Bondeno di Roncore", "text": "Bondeno di Ronc\u00f2re \u00e8 una localit\u00e0 nel comune di Reggiolo, ora Bondanazzo, in provincia di Reggio Emilia, ove mor\u00ec la grancontessa Matilde di Canossa il 24 luglio 1115.\nStoria.\nPer lungo tempo si credette che il Bondeno dove mor\u00ec Matilde fosse \"Bondeno di Gonzaga\", l'antico \"Bondeno degli Arduini\" ora in provincia di Mantova. Studi recenti lo hanno invece collocato in questa localit\u00e0 del reggiano, che dista pochi chilometri dall'altra.\nIl paese di allora, che era anche sede parrocchiale, venne poi lentamente abbandonato, anche a causa dello spostamento dell'alveo del Po, e prese il nome prima di \"Bondeno Vecchio\", poi di \"Bondanazzo\", in latino \"Bondanacium\": il suffisso \"-acium\" sta proprio a significare un luogo abbandonato e degradato.\nOggi di questa localit\u00e0, che vide anche il soggiorno di Matilde e Gregorio VII pochi giorni dopo il celeberrimo incontro di Canossa, resta una semplice corte agricola ristrutturata nel XVIII e poi nel XIX secolo, detta appunto Bondanazzo."}
{"id": "523945", "revid": "1488558", "url": "https://it.wikipedia.org/wiki?curid=523945", "title": "Martin Amis", "text": "Figlio del prolifico scrittore Kingsley Amis, Amis \u00e8 autore di alcune delle opere pi\u00f9 importanti e conosciute della letteratura postmoderna inglese.\nProfondamente influenzato, oltre che dal padre, dall'opera di Vladimir Nabokov, Saul Bellow, James Joyce ed Elmore Leonard (che ebbe anche modo di conoscere ed intervistare personalmente), ha ispirato con il suo particolare ed originale stile narrativo un'intera generazione di scrittori inglesi, compresi Will Self e Zadie Smith. \nI suoi romanzi pi\u00f9 conosciuti, e maggiormente apprezzati dai critici, sono \"Il dossier Rachel\" (1973), \"Altra gente. Un racconto del mistero\" (1981), \"Money\" (1984), \"Territori londinesi\" (1989) e \"La freccia del tempo\" (1991). Quest'ultimo, scritto come autobiografia di un medico che partecip\u00f2 alle torture ai danni degli Ebrei durante l'Olocausto, e che \u00e8 stato candidato per Booker Prize nel 1991, fece notizia sia per la sua tecnica inusuale (il tempo del racconto scorre all'indietro durante l'intero romanzo), sia per il suo tema.\nVive e lavora tra Londra e l'Uruguay ed \u00e8 sposato in seconde nozze con la scrittrice Isabel Fonseca.\nNel 2013 propone di installare cabine telefoniche agli angoli delle strade, destinate alla eutanasia programmata degli anziani, per risolvere il problema dell'invecchiamento della popolazione nei paesi avanzati. La provocatoria proposta riceve dure critiche.\nNel 2018 \u00e8 uscito il film \"\", per la regia di Mathew Cullen, tratto dall'omonimo romanzo, a cui ha anche contribuito alla stesura della sceneggiatura.\nCuriosit\u00e0.\nRaramente \u00e8 stato visto ridere o sorridere: i motivi sono spiegati nella sua autobiografia \"Esperienza, \"nella quale Martin Amis rivela di avere avuto, fin da ragazzo, grossi problemi con i denti che, tra le altre cose, lo hanno inibito nel mostrare il proprio sorriso: solo nel 1994 si decide a sottoporsi all'estrazione di tutti i denti e alla loro sostituzione con una protesi."}
{"id": "523947", "revid": "1534511", "url": "https://it.wikipedia.org/wiki?curid=523947", "title": "Test parametrico", "text": "Si definisce test parametrico un test statistico che si pu\u00f2 applicare in presenza di una distribuzione libera dei dati, o comunque nell'ambito della statistica parametrica. Ci\u00f2 avviene effettuando un controllo delle ipotesi sul valore di un parametro, quale la media, la proporzione, la deviazione standard, l'uguaglianza tra due medie, etc.\nAl contrario un test non parametrico non presuppone nessun tipo di distribuzione. Pur essendo applicabile solo in presenza di distribuzioni di tipo normale, i test parametrici risultano pi\u00f9 attendibili rispetto a quelli non parametrici in quanto associati ad una maggiore probabilit\u00e0 di riuscire a rifiutare un'ipotesi statistica errata. Infatti una volta formulata l'ipotesi il passo successivo \u00e8 quello di verificarla e uno dei metodi per decidere se rifiutare l'ipotesi (nulla) si basa sul concetto di valore-p.\nIl valore-p rappresenta dunque la possibilit\u00e0 di rifiutare l'ipotesi nulla quando in realt\u00e0 questa \u00e8 vera e pi\u00f9 questo valore \u00e8 piccolo pi\u00f9 si sceglie di rifiutare l'ipotesi fornendo il livello di significativit\u00e0 critico del test (probabilit\u00e0 massima tollerata di rifiuto), scendendo al di sotto del quale la decisione cambia da rifiuto a accettazione.\nTra i test parametrici principali troviamo il:\nT di Student.\nLa distribuzione T di Student viene usata in statistica per stimare il valore medio di una popolazione quando sia disponibile un campione di piccole dimensioni (meno di 30 elementi) e i valori sono distribuiti come una variabile casuale normale. Se il campione \u00e8 pi\u00f9 numeroso le distribuzioni gaussiana e quella di Student differiscono di poco, pertanto \u00e8 indifferente usare una o l'altra.\nUna volta formulata una congettura nei confronti del vero valore assunto dalla media aritmetica della variabile aleatoria, per verificare la validit\u00e0 si potr\u00e0 ricorrere ad un sistema di ipotesi del tipo:\nformula_1\nSi basa sulla distribuzione t di Student.\nFormule statistiche comuni.\nQui di seguito vengono riportati in modo sintetico alcuni test statistici parametrici:"}
{"id": "523951", "revid": "339392", "url": "https://it.wikipedia.org/wiki?curid=523951", "title": "Aussa", "text": ""}
{"id": "523958", "revid": "1543377", "url": "https://it.wikipedia.org/wiki?curid=523958", "title": "Hou Hsiao-hsien", "text": "Alla fine degli anni ottanta ha raggiunto successo e popolarit\u00e0 partecipando ai pi\u00f9 importanti festival cinematografici del mondo e aggiudicandosi prestigiosi riconoscimenti, a partire dal Leone d'Oro al miglior film per \"Citt\u00e0 dolente\" alla 46\u00aa Mostra internazionale d'arte cinematografica di Venezia nel 1989.\nNel suo cinema emerge un vero e proprio lavoro sul tempo, che sembra agire, quasi indipendentemente dalla volont\u00e0 autoriale, all'interno dell'immagine, producendo un cortocircuito tra memoria individuale e memoria collettiva, tra passato e presente, e installandosi nell'agire interno della Storia.\nBiografia.\nVita privata.\nHou Hsiao-hsien nasce nel Distretto di Meixian, nella provincia del Guangdong (una regione costiera della Cina continentale meridionale), l'8 aprile del 1947 in una modesta famiglia hakka. A causa dell'imperante guerra civile tra nazionalisti e comunisti cinesi, poco tempo dopo la propria nascita \u00e8 costretto a trasferirsi al seguito della famiglia a Taiwan, dove crescer\u00e0 e frequenter\u00e0 le scuole. Laureatosi presso l\"'Academy of Arts\", trova poi temporaneamente lavoro come venditore, prima di potersi avvicinare al mondo del celluloide; esordir\u00e0 infatti alla regia con \"Cute Girl\" (1980), cominciando a realizzare opere dallo stile sperimentale che fondono il minimalismo neorealista con la ricerca formale della Nouvelle Vague francese.\nLa moglie di Hou \u00e8 Tsao Paofeng, che \u00e8 stata uno dei produttori del film \"Le voyage du ballon rouge\" (2007). Insieme hanno una figlia di nome Hou Yunhua, sposata con Tsai Chunfei nel 2007. Il padre di Hou era Hou Fenming, che \u00e8 stato interpretato nel film \"A Time to Live, a Time to Die\" (1985) da Tien Feng.\nCarriera.\nNel 1983 viene pubblicato \"The sandwich man\", opera a episodi realizzata insieme a Wan Ren e Tseng chuang-hsiang, cattura l'attenzione del pubblico e della critica, facendo del regista una delle figure principali della New Wave taiwanese, accanto ad autori come Edward Yang e Tsai Ming-liang.\nDopo film come \"I ragazzi di Feng Kuei\" (1983) e \"In vacanza dal nonno\" (1984), incentrati sull'infanzia, vince premi al festival di Nantes e a Locarno. Nel 1985, invece, \"A Time to Live, a Time to Die,\" seguito delle vicende autobiografiche narrate nel precedente \"In vacanza dal nonno\", vince il premio FIPRESCI al 36\u00ba Festival del Cinema di Berlino. La trilogia personale si conclude l'anno successivo con \"Dust in the Wind\" (1986), cui segue il film documentaristico \"Daughter of the Nile\" (1987), presentato al Quinzaine des R\u00e9alisateurs del Festival del cinema di Cannes quell'anno.\n\"Citt\u00e0 dolente\" (1989), basato sui fatti storici relativi all'incidente del 28 febbraio 1947, gli fa ottenere il Leone d'Oro alla Mostra del cinema di Venezia del 1989, diventando il primo film taiwanese a riscuotere un successo internazionale. Da questo momento cresce progressivamente l'attenzione e il riconoscimento della critica nei confronti delle opere di Hou, il quale nel 1993 con \"Il maestro burattinaio\", incentrato su una delle pi\u00f9 importanti tradizioni artistiche dell'isola, vince il Premio della giuria al 46\u00ba Festival di Cannes. Due anni dopo segue \"Good Men, Good Women\" (1995), sorta di conclusione di questa nuova trilogia storica, ambientato ancora durante la guerra civile degli anni '40 del Novecento. \nL'ambientazione contemporanea e lo stile documentario tornano in \"Goodbye South, Goodbye\" (1996), per poi passare alla Shanghai di fine Ottocento con \"Flowers of Shanghai\" (1998), interpretato dai divi di Hong Kong Carina Lau e Tony Leung. \nUna nuova consacrazione arriva con l'affascinante e seducente \"Millennium Mambo\" (2001), che lancia l'attrice rivelazione Shu Qui e riceve il Premio della Giuria a Cannes nel 2001. Due anni dopo il regista rende omaggio al maestro nipponico Yasujiro Ozu con \"Caf\u00e9 Lumiere\" (2003), presentato al Festival del cinema di Venezia, mentre nel 2005 torna a servirsi dell'affascinante Shu Qui per raccontare con \"Three Times\" (2005) una frammentaria storia d'amore a episodi. \nIn seguito Hou celebra la sua seconda citt\u00e0 adottiva, Parigi, con \"Le voyage du ballon rouge\", interpretato da Juliette Binoche e Heippolyte Girardot, che nel 2007 ha aperto la sezione di Un Certain Regard del Festival di Cannes. Nello stesso anno il regista ha contribuito all'opera collettiva in omaggio al regista Federico Fellini sulla Settima arte, in \"Chacun son cin\u00e9ma\".\nHou segna il suo ritorno dietro la macchina da presa, dopo un'assenza di pi\u00f9 di sette anni, con \"The Assassin\" (2015) un wuxiapian insolito, molto poetico, poco combattuto, estremamente spettacolare e vincitore del Premio per la miglior regia al 68\u00ba Festival di Cannes.\nRiconoscimenti.\nFestival des 3 Continents\nMostra Internazionale d'Arte Cinematografica di Venezia\nFestival di Cannes\nFestival internazionale del film di Locarno\nBAFTA Awards\nGolden Horse Film Festival\nTokyo International Film Festival"}
{"id": "523968", "revid": "1543377", "url": "https://it.wikipedia.org/wiki?curid=523968", "title": "GySEV", "text": "GYSEV, acronimo di Gy\u0151r\u2013Sopron\u2013Ebenfurthi Vas\u00fat (in tedesco ROeEE Raab\u2013\u00d6denburg\u2013Ebenfurter Eisenbahn), \u00e8 una ferrovia privata istituita nel 1872 che operava inizialmente all'interno dell'Impero austro-ungarico (ora in Austria e Ungheria) sulla linee Gy\u0151r\u2013Sopron\u2013Ebenfurth.\nLa maggioranza del capitale sociale (61% circa) \u00e8 in mano allo Stato ungherese mentre una partecipazione di minoranza (circa 33%) \u00e8 di quello austriaco e la rimanenza in mano a privati.\nLa rete \u00e8 stata recentemente estesa con l'acquisizione delle linee\nNel 2005 la rete si estendeva complessivamente per 283\u00a0km a scartamento ordinario, dei quali 230\u00a0km elettrificati a 25 kV 50 Hz."}
{"id": "523981", "revid": "484362", "url": "https://it.wikipedia.org/wiki?curid=523981", "title": "Utensile", "text": ""}
{"id": "523991", "revid": "254059", "url": "https://it.wikipedia.org/wiki?curid=523991", "title": "Luca Fancelli", "text": "Biografia.\nNon si conosce molto della sua biografia, si sa che fu allievo e assistente di Filippo Brunelleschi. Il Vasari ha generato confusione sulle opere a lui attribuite, per esempio \u00e8 documentato il suo lavoro all'edificazione del primo nucleo di Palazzo Pitti, ma nelle \"Vite\" tale opera \u00e8 attribuita a Brunelleschi stesso, citando un progetto comune prima scartato per Palazzo Medici, ma privo di altre fonti documentarie. Palazzo Pitti ha una monumentalit\u00e0 che potrebbe forse apparire lontana dallo stile di Brunelleschi (anche se va tenuto conto di un'indubbia evoluzione in tal senso dello stile architettonico del grande fiorentino) e la sua costruzione inizi\u00f2 12 anni dopo la morte del maestro.\nLo stile delle opere attribuite a Fancelli ricorda pi\u00f9 quello di Leon Battista Alberti, con il quale avrebbe collaborato alla realizzazione della tribuna cilindrica della basilica della Santissima Annunziata a Firenze, edificata con un finanziamento di Ludovico III Gonzaga.\nTroviamo infatti il Fancelli a Mantova, citt\u00e0 dove oper\u00f2 a lungo anche Leon Battista Alberti, verso il 1450, dove entr\u00f2 al servizio del marchese Ludovico III Gonzaga. Qui, in un contatto con numerosi artisti che frequentavano la corte, prese la supervisione della costruzione della chiesa di San Sebastiano (1460) e di Sant'Andrea (1472), gi\u00e0 iniziate da Leon Battista Alberti, curandone i lavori dopo la morte del maestro avvenuta pochi anni dopo l'avvio dei lavori.\nRealizz\u00f2 tra il 1450 e il 1460 il Palazzo Ducale di Revere.\nDal 1470 al 1477 lavor\u00f2 per la costruzione della \"Corte Ghirardina\" a Motteggiana, splendida corte rurale sulle rive del Po.\nInoltre ricevette l'incarico di disegnare un nuovo complesso di camere per il Palazzo Ducale, la cosiddetta \"Domus Nova\", affacciata sulle rive del lago. L'architetto vi lavor\u00f2 dal 1478 al 1484, anche se l'opera rimase incompleta fino al XVII secolo. Fu a Milano, dove dal 1487 al 1491 fu consulente per il tiburio del Duomo di Milano. Il 27 settembre 1491 fece ritorno alla sua citt\u00e0 di origine, Firenze, e venne nominato architetto dell'opera del Duomo.\nNel 1493 la figlia Chiara, modella per tante sue \"Madonne\", and\u00f2 in sposa al Perugino.\nNon abbiamo dati circa i suoi ultimi anni, l'ultimo riferimento alla sua persona \u00e8 del 1494.\nMor\u00ec probabilmente nel 1502."}
{"id": "523992", "revid": "105167436", "url": "https://it.wikipedia.org/wiki?curid=523992", "title": "Microsoft Zune", "text": "Zune era il nome della linea di prodotti multimediali di Microsoft, che includeva un lettore multimediale, un client software e il negozio online Zune Marketplace.\nL'azienda ha abbandonato il progetto nel 2011, fatta eccezione per il servizio Zune Marketplace, che \u00e8 sopravvissuto fino al 15 novembre 2014 come metodo di sincronizzazione e scambio di dati tra PC e dispositivi dotati di sistema operativo Windows Phone 7. Dopo quella data, Microsoft ha chiuso tutti i servizi relativi al brand Zune, sostituendo Zune Music Pass con Groove Music Pass.\nLettore multimediale.\n\u00c8 stato l'unico prodotto Microsoft della linea di \"dispositivi portatili\", lanciato nel novembre del 2006 come lettore basato su un disco rigido da 30 GB in grado di riprodurre video e musica, anche via radio FM. L'innovativit\u00e0 del progetto, secondo Microsoft, si trovava nel sistema di scambio dei dati: Zune, al momento del lancio, era infatti l'unico lettore in grado di scambiare dati con altri lettori attraverso la connessione Wi-Fi.\nIl 3 ottobre 2007 Microsoft present\u00f2 dei nuovi modelli di lettori, basati su memorie flash da 4 e 8 GB e un nuovo modello dotato di hard disk da 80 GB da affiancare al modello esistente. Oltre a un restyling, l'introduzione dello ZunePad come dispositivo di controllo ha introdotto la possibilit\u00e0 di sincronizzare il lettore con il PC direttamente tramite connessione Wi-Fi, e fu distribuito anche un aggiornamento firmware per includere tale caratteristica nel modello da 30 GB.\nMicrosoft, rispondendo alla richiesta del mercato europeo, parl\u00f2 di una commercializzazione degli stessi in Europa entro la fine del 2007. In seguito i piani della societ\u00e0 cambiarono e la commercializzazione nel mercato europeo non \u00e8 mai avvenuta.\nZune HD.\nZune HD era un lettore multimediale prodotto da Microsoft facente parte della famiglia Zune. \u00c8 entrato in commercio il 15 settembre 2009 nel solo mercato statunitense.\nRiscontro commerciale.\nNel primo trimestre del 2007 Zune, nel mercato statunitense, raggiunse l'11,3% nel mercato dei lettori basati su hard disk. Conquist\u00f2 il secondo posto del mercato dietro il lettore iPod di Apple che ne controllava circa il 70%. In sette mesi e mezzo (dal 14 novembre, data del debutto, al 30 giugno) il lettore vendette 1,2 milioni di esemplari.\nA maggio 2008 erano due milioni le unit\u00e0 commercializzate, conquistando circa il 4% del mercato statunitense.\nNel 2011 il progetto Zune \u00e8 stato abbandonato."}
{"id": "523995", "revid": "122791195", "url": "https://it.wikipedia.org/wiki?curid=523995", "title": "Ludwig Fainberg", "text": "Appartenente alla mafia russo-statunitense, di famiglia ebrea, dedito alla tratta delle bianche, nonch\u00e9 al commercio delle armi. Divenne famoso per aver cercato di acquistare un sommergibile ex-sovietico per venderlo ai \"narcos\" colombiani come veicolo per il traffico internazionale di stupefacenti.\nBiografia.\nNel 1972 la sua famiglia, di ascendenza ebraica si trasferisce in Israele. Nella tarda adolescenza tende a compiere bravate come il lanciarsi urlando dal secondo o terzo piano degli edifici, ed \u00e8 da allora che viene soprannominato \"Tarzan\". Si arruola nei marines israeliani, ma non riesce a completare un corso di addestramento superiore, paragonabile a quello dei Navy SEALs americani.\nNel 1980 si trasferisce a Berlino Est dove si unisce alla banda di Efim Laskin e comincia la sua carriera di piccolo delinquente, dedito a truffe con carte di credito, ed a piccoli tentativi di estorsione, ma le sue maldestre azioni scateneranno la reazione della malavita locale, che dopo averlo malmenato a sangue lo costringe ad emigrare altrove.\nSi trasferisce negli Stati Uniti, nello Stato di New York, a Brighton Beach, vicino a Coney Island dove risiede una delle pi\u00f9 grandi comunit\u00e0 russofone del nordamerica. L\u00ec conosce e sposa una \"principessa\" della mafia russa locale, ex-moglie di un gangster noto come \"Psycho\", che si trovava in prigione in Germania. Lei \u00e8 una rampolla di una famiglia in \"attivit\u00e0\" da pi\u00f9 tre generazioni, cosa che gli garantisce un'ascesa istantanea nella \"carriera\", anche se lei si oppone a che il giovane marito venga coinvolto in attivit\u00e0 criminali, volendolo riabilitare verso attivit\u00e0 lecite.\nNonostante questo si unisce alla banda di Grecia Roizes, che traffica in droga per le famiglie mafiose italiane Colombo, Gambino e Genovese, servendosi della copertura fornita dal commercio e fabbricazione di mobili.\nNel 1990 si trasferisce a Miami dove apre il \"Porky's\", un locale di lap-dance e di spogliarello che serve anche come luogo di incontro con altri boss e con ex-agenti del KGB, per lo spaccio di droga, per procurarsi prostitute e per il riciclaggio del denaro sporco. Si comporta in modo estremamente violento e brutale con le donne, ad una di loro sbatte la testa contro il cofano di una Mercedes-Benz fino a ricoprirla di sangue, un'altra la punisce facendole ingoiare pietre.\nPresto diventa il leader della mafia russa nel sud della Florida, dove dispone di piantagioni di canapa indiana e di piccoli aeroporti nel bel mezzo del parco paludoso degli Everglades. Poco tempo dopo si associa ai trafficanti sud-americani della molto pi\u00f9 proficua e pericolosa cocaina.\nDopo la caduta del Muro di Berlino nel 1989 ed il crollo del regime comunista in Unione Sovietica nel maggio del 1991, il potere d'acquisto degli stipendi dei militari ex-sovietici crolla drasticamente. Gli arsenali ucraini, romeni, polacchi, russi sono pieni di armi, come ad esempio i carri armati T-62 e T-72 che si erano dimostrati del tutto inaffidabili ed obsoleti nella Guerra del Golfo del 1991. Comincia allora la svendita di questo materiale bellico a paesi del terzo mondo come Angola, Congo, Eritrea, Etiopia, Liberia, Ruanda, Somalia. E Ludwig Fainberg con la sua perfetta conoscenza del russo e dell'inglese fa da intermediario.\nSuccessivamente Fainberg entra in contatto con il trafficante di droga colombiano Juan Almeida, e nel 1993 gli vende sei elicotteri da trasporto Mil Mi-8 russi, per un totale di 6 milioni di dollari. Almeida vuole iniziare un traffico di stupefacenti per via sottomarina e nel 1995 convince Fainberg a comprare un sommergibile convenzionale diesel-elettrico in Russia per impiegarlo nel traffico di droga. Riescono ad accordarsi per un prezzo di 5,5 milioni di dollari, ma l'affare salta in aria per la presenza di un agente infiltrato dei servizi segreti americani.\nFainberg viene catturato ed estradato negli Stati Uniti d'America dove nel 1999 viene condannato a una pena detentiva, che viene comminata in seguito ad accuse contro di lui rilasciate dal pentito Grecia Roizes (il suo ex-boss). Condanna che per\u00f2 in seguito \u00e8 stata abbreviata a 33 mesi, dopo il patteggiamento della pena (da pentito confessa molti dei segreti della sua \"attivit\u00e0\") e la successiva estradizione in Israele, dove attualmente risiede come cittadino, senza diritto al passaporto ed all'espatrio."}
{"id": "523996", "revid": "33689", "url": "https://it.wikipedia.org/wiki?curid=523996", "title": "Tabella di contingenza", "text": "Le tabelle di contingenza sono un particolare tipo di tabelle a doppia entrata (cio\u00e8 tabelle con etichette di riga e di colonna), utilizzate in statistica per rappresentare e analizzare le relazioni tra due o pi\u00f9 variabili.\nIn esse si riportano le frequenze congiunte delle variabili.\nIl caso pi\u00f9 semplice \u00e8 quello delle tabelle \"tetracoriche\", in cui ciascuna delle due variabili assume solo due possibili valori, per esempio:\nin cui, tra le 100 persone esaminate, 30 hanno capelli biondi, 40 hanno occhi chiari, e 21 hanno capelli biondi e occhi chiari. Da questi dati \u00e8 possibile ricavare i dati restanti della tabella.\nUtilizzando le tabelle di contingenza e operando specifici calcoli su di esse, si pu\u00f2 arrivare a determinare la dipendenza o indipendenza tra le due variabili considerate, ad esempio in base al valore assunto dall'indice di contingenza quadratico formula_1 (di Pearson).\nLe due variabili considerate sono di tipo quantitativo discreto o qualitativo. Indicando tali variabili con formula_2 e formula_3, e rispettivamente con formula_4 e formula_5 le modalit\u00e0 rilevate per le due variabili, a ogni coppia formula_6 si fa corrispondere nella tabella la sua frequenza associata formula_7, cio\u00e8 il numero di elementi, tra gli formula_8 della popolazione, che possiedono contemporaneamente la modalit\u00e0 formula_9 di formula_2 e formula_11 di formula_3.\ndove\nSommando tutte le frequenze assolute presenti nella tabella, troveremo la numerosit\u00e0 formula_8 della popolazione:\nformula_18\nDalle frequenze assolute formula_7 si ottengono le frequenze relative formula_20 calcolando\nformula_21"}
{"id": "523997", "revid": "834", "url": "https://it.wikipedia.org/wiki?curid=523997", "title": "Rebecca - La prima moglie", "text": ""}
{"id": "524009", "revid": "585241", "url": "https://it.wikipedia.org/wiki?curid=524009", "title": "Dialetto biscaglino", "text": "Il dialetto biscaglino (basco: \"bizkaiera\") \u00e8 un dialetto della lingua basca. Poich\u00e9 \u00e8 parlato non solo in Biscaglia, ma anche in alcune zone limitrofe della Guip\u00fazcoa e della \u00c1lava, \u00e8 anche chiamato dialetto occidentale. \n\u00c8 il dialetto pi\u00f9 esteso e anche, assieme al suletino, il pi\u00f9 diverso dal basco standard (\"euskara batua\").\nCaratteristiche.\nDal punto di vista fonologico il biscaglino ha le seguenti caratteristiche:"}
{"id": "524013", "revid": "2028514", "url": "https://it.wikipedia.org/wiki?curid=524013", "title": "Ewok", "text": "Gli ewok sono personaggi immaginari appartenenti all'universo fantascientifico di \"Guerre stellari\". Sono gli abitanti della luna boscosa di Endor, e compaiono per la prima volta in \"Guerre stellari\" nel film \"Il ritorno dello Jedi\".\nLa Lucasfilm ha prodotto due film per ragazzi in cui i protagonisti sono degli ewok, entrambi per la TV: \"L'avventura degli Ewoks\" e \"Il ritorno degli Ewoks\". A seguito dei film \u00e8 stato prodotto un cartone animato, \"Ewoks\", della durata di due stagioni.\nCreazione.\nGeorge Lucas ha creato gli ewok partendo dal suo desiderio di volere una trib\u00f9 di creature primitive ad abbattere il tecnologico Impero Galattico. Inizialmente le scene si sarebbero dovute ambientare sul pianeta natale degli wookiee, ma Lucas progett\u00f2 una nuova specie e, dato che gli wookiee erano alti, ha reso gli ewok bassi. Gli ewok prendono il nome dai Miwok, una trib\u00f9 di nativi americani originaria della foresta di Redwood, dove le scene su Endor sono state girate.\nDescrizione.\nQueste creature alte circa 80 centimetri ricordano molto dei piccoli orsetti che per\u00f2 camminano sempre su due zampe. Sono interamente coperti da una folta pelliccia, e indossano abiti semplici, che hanno una funzione pi\u00f9 ornamentale che altro. Privi di tecnologia, gli ewok sono organizzati in trib\u00f9 e vivono in villaggi costruiti a decine di metri di altezza sugli enormi alberi che ricoprono tutte le terre emerse della luna boscosa di Endor.\nQuando l'Impero scelse la luna degli ewok per la costruzione della Morte Nera II, nessuno ritenne questi piccoli cacciatori una minaccia. Gli strateghi imperiali dovettero ricredersi quando costoro aiutarono il commando ribelle a distruggere il generatore del deflettore, permettendo cos\u00ec la distruzione della temuta stazione da battaglia imperiale.\nTra i guerrieri ewok pi\u00f9 valorosi della battaglia di Endor ricordiamo Wicket W. Warrick, un giovane cacciatore che aspirava, per\u00f2, a diventare stregone. Wicket, che poteva vantare anche un rudimentale uso della Forza, aiut\u00f2 Leila Organa a scappare dagli scout imperiali costringendola poi a seguirlo nel suo villaggio, il \"Villaggio dell'Albero Lucente\" (\"Bright Tree Village\").\nLingua.\nGli ewok parlano l'ewokese."}
{"id": "524020", "revid": "36426", "url": "https://it.wikipedia.org/wiki?curid=524020", "title": "Cimasa", "text": "La cimasa (o cima, sima, cimacio) \u00e8 una modanatura curva e sporgente, a forma di sguscio o di gola. \nNell'architettura greca o romana prendeva il nome di \"sima\" e costituiva la parte terminale della cornice (con una modanatura a \"gola diritta\"), spesso fornita di fori per lo scarico dell'acqua piovana dai tetti (gocciolatoi), generalmente decorati con teste di leone (a protome leonina). La sima \u00e8 talora ornata con palmette o altri elementi decorativi. \nNell'uso pi\u00f9 generale si intende quel complesso di modanature che serve a coronare un elemento architettonico, come una balaustra o una mensola, come sinonimo del termine \"coronamento\".\nNella pittura, la cimasa \u00e8 un elemento di coronamento di una tavola principale (scomparto di polittico, croce sagomata, ecc.)."}
{"id": "524022", "revid": "118031", "url": "https://it.wikipedia.org/wiki?curid=524022", "title": "Sciopero (film)", "text": ""}
{"id": "524023", "revid": "88740", "url": "https://it.wikipedia.org/wiki?curid=524023", "title": "Scudo deflettore", "text": "Lo scudo deflettore (o semplicemente deflettore o scudo) \u00e8 una tecnologia fantascientifica che genera un campo di forza costituito da energia o plasma e usato da astronavi, stazioni spaziali e in alcuni casi anche unit\u00e0 di terra per proteggersi da attacchi o intrusioni nemiche. \nIl concetto \u00e8 stato reso popolare dalla serie classica di \"Star Trek\" (vedi Scudo deflettore (Star Trek)) e compare in diverse opere letterarie e cinematografiche come nella saga di \"Guerre stellari\".\nStoria.\nIl concetto di campo di forza nella fantascienza compare gi\u00e0 negli anni venti nelle opere di E. E. Smith e altri autori; ne \"La terra dell'eterna notte\" di William Hope Hodgson, una fortezza con umani del futuro al suo interno \u00e8 protetta da qualcosa di molto simile a un campo di forza.\nNel \"Ciclo delle Fondazioni\" di Isaac Asimov, gli scudi personali sono stati sviluppati da scienziati specializzati nella miniaturizzazione degli scudi planetari. Poich\u00e9 sono utilizzati principalmente dai commercianti della Fondazione, la maggior parte degli altri abitanti dell'Impero Galattico non conosce questa tecnologia. Nel racconto \"Coltura microbica\", sempre di Asimov, gli scienziati stanno lavorando su un campo di forza in grado di proteggere la popolazione in caso di guerra nucleare. Il campo di forza in quel caso \u00e8 un emisfero solido, apparentemente opaco e riflettente da entrambi i lati. Asimov espone di nuovo il concetto di campo di forza nel racconto \"La faccia di Orloff\".\nIl concetto di campi di forza come misura difensiva dall'attacco nemico lo si ritrova regolarmente nei videogiochi moderni e nei film, come in \"La guerra dei mondi\" del 1953 e \"Independence Day\".\nLa capacit\u00e0 di creare un campo di forza \u00e8 un superpotere comune in molti personaggi dei fumetti. Mentre solo pochi personaggi hanno la capacit\u00e0 naturale di creare campi di forza (ad esempio, la Donna invisibile dei Fantastici Quattro e Violetta Parr de \"Gli Incredibili\"), altri personaggi hanno emulato i campi di forza attraverso altri poteri, come Lanterna Verde, Jean Grey e Magneto. I campi di forza sono anche uno dei temi nei libri del fisico teorico Michio Kaku, come ad esempio in \"Fisica dell'impossibile\".\nTipologie.\nNella fantascienza appaiono diversi tipi di campi di forza o scudi deflettori. \nIn molti scenari immaginari, come nell'universo di \"Star Trek\", lo scudo deflettore \u00e8 di sovente descritto come una campo di forza creato attorno a un'astronave per proteggersi dalle armi nemiche o da forze naturali dannose. Solitamente lo scudo deflettore attivo non consente il teletrasporto.\nUn tipo di scudo pu\u00f2 anche essere una barriera che protegge un determinato spazio dal vuoto esterno, e che tenendo confinata l'atmosfera al suo interno rende abitabile l'area in modo temporaneo o permanente. Talvolta gli scudi servono a isolare soggetti in quarantena perch\u00e9 non si diffondano, ad esempio, agenti chimici o biologici dannosi. In diversi casi un campo di forza serve anche per confinare prigionieri o esseri viventi pericolosi.\nRicerca scientifica.\nUn gruppo dell'Universit\u00e0 di Washington a Seattle ha studiato la possibilit\u00e0 di uno scudo costituito da una bolla di plasma carico, contenuta in una sottile rete di filo superconduttore, che circonderebbe un veicolo spaziale proteggendolo dai raggi cosmici e dalla radiazione solare senza bisogno di una pesante schermatura metallica. Ci\u00f2 renderebbe possibile lunghi viaggi con equipaggio; mentre gli astronauti in orbite basse attorno alla Terra sono infatti protetti dalle radiazioni dalle fasce di Van Allen, il problema di un viaggio verso Marte \u00e8 infatti la lunga esposizione alle dannose radiazioni provenienti dal Sole e dallo spazio esterno. \nAllo stesso modo, il Rutherford Appleton Laboratory sta tentando di progettare un vero satellite di prova, che orbiterebbe attorno alla Terra con un campo di plasma carico attorno ad esso.\nSono state eseguite ricerche per la creazione di una replica artificiale del campo magnetico terrestre attorno a un veicolo spaziale per la protezione dai raggi cosmici. Scienziati britannici e portoghesi hanno utilizzato una simulazione matematica per dimostrare che sarebbe possibile creare una \"mini-magnetosfera\" larga diverse centinaia di metri, probabilmente generata da una piccola nave senza equipaggio che potrebbe accompagnare una futura missione con equipaggio su Marte.\nNel 2015, Boeing ha presentato un brevetto per il progetto di un campo di forza per proteggere dalle onde d'urto generate dalle esplosioni. Il campo funziona presumibilmente creando un campo di plasma ad aria surriscaldato (ionizzato) che interrompe, o almeno attenua, l'onda d'urto."}
{"id": "524024", "revid": "33689", "url": "https://it.wikipedia.org/wiki?curid=524024", "title": "Francesco Molinari", "text": "\u00c8 il fratello minore di Edoardo Molinari.\nIl 22 luglio 2018 \u00e8 entrato nella storia del golf italiano diventando il primo italiano ad aver vinto un torneo \"major\" con la conquista del 147\u00ba British Open. Il 18 novembre 2018 vince la Race to Dubai e diventa il primo italiano nella storia del golf ad aggiudicarsi la palma di miglior giocatore europeo.\n\u00c8 entrato nella storia del golf mondiale durante la 42\u00aa edizione della Ryder Cup tenutasi in Francia nel 2018, diventando il primo giocatore a vincere 5 match su 5 portando altrettanti punti alla squadra europea, inoltre \u00e8 suo l'ultimo punto che ha regalato il trofeo ai padroni di casa, sconfiggendo in un incontro a senso unico il campione di fama mondiale Phil Mickelson. \nRester\u00e0 anche nella storia la sua collaborazione con il giocatore inglese Tommy Fleetwood, coppia di grande fama che \u00e8 rimasta imbattuta in tutti gli incontri disputati.\nBiografia.\nProveniente da una famiglia di giocatori professionisti, all'et\u00e0 di otto anni ha cominciato a giocare al Circolo Golf Torino. Dopo una brillante carriera da \"amateur\" \u00e8 passato al professionismo nel 2004. Si \u00e8 laureato in Economia e Commercio presso l'Universit\u00e0 degli Studi di Torino. \u00c8 sposato dal 2007 con l'avvocato Valentina Platini, fotografa reporter free-lance per giornali sportivi, nonch\u00e9 manager del marito per l'area Italia, che lo ha reso padre di Tommaso ed Emma.\nCarriera.\nNel 2006 ha vinto l'Open d'Italia, primo italiano dai tempi di Massimo Mannelli nel 1980. Nel 2009 vince, assieme al fratello Edoardo, la coppa del mondo di golf. \u00c8 la prima volta che una coppia italiana si aggiudica il trofeo.\nDal 1\u00ba al 4 ottobre 2010 ha fatto parte insieme con il fratello Edoardo del team europeo che ha conquistato la Ryder Cup al Celtic Manor Resort, in Galles. Da notare che non fu la prima volta che due fratelli partecipavano insieme alla manifestazione, ma fu la prima volta che il team a cui appartenevano i fratelli raggiunse la vittoria. Nel novembre 2010 si aggiudica l'HSBC Champions, il suo primo torneo World Golf Championships. Molinari si impone superando di una lunghezza l'allora numero uno del mondo Lee Westwood, dopo esser rimasto in testa per tutto il torneo. Per lui un incasso di 860.153\u20ac e la conquista del 14\u00ba posto del World Golf Ranking.\nDal 28 al 30 settembre 2012 ha fatto parte del team europeo che ha conquistato la Ryder Cup al Medinah Country Club vicino a Chicago. Il suo pareggio finale contro Tiger Woods ha permesso all'Europa di raggiungere i 14,5 punti e vincere la competizione. In caso Francesco avesse perso il match, la squadra europea avrebbe pareggiato ma avrebbe mantenuto lo stesso la coppa avendo vinto l'edizione precedente.\nCento anni dopo la sua prima edizione, proprio Francesco si aggiudica il Reale Seguros Open de Espa\u00f1a, rimontando nell'ultima giornata dalla 4\u00aa posizione con un giro in 65 (7 sotto il par), il migliore del torneo. Con questa vittoria diventa il secondo golfista italiano per numero di vittorie sullo European Tour a due lunghezze da Costantino Rocca a quota cinque.\nNel 2016 ha vinto l'Open d'Italia per la seconda volta. \nNel 2018 vince il BMW PGA Championship, il pi\u00f9 prestigioso torneo dello European Tour e la settimana dopo arriva secondo per un solo colpo all'Open d'Italia, risultato che gli consente di diventare provvisoriamente il numero 1 della Race to Dubai.\nA luglio dello stesso anno arriva anche il primo successo in un torneo del PGA Tour, primo italiano dal 1947 a trionfare in un torneo del circuito americano con il successo nel Quicken Loans National, che si disputa annualmente nel Maryland. Il giorno 22 dello stesso mese si laurea campione dell'Open Championship in Scozia sul circuito del Carnoustie Golf Links, diventando il primo golfista italiano a conquistare uno dei quattro tornei Majors.\nIl 30 settembre 2018 sul circuito Le Golf National di Guyancourt, nei pressi di Parigi, vince la sua terza Ryder Cup, contribuendo con cinque punti sui cinque incontri disputati, primo golfista europeo a riuscirci nella storia del prestigioso torneo.\nIl 10 marzo 2019 si laurea campione dell'Arnold Palmer Invitational.\nRisultati nei tornei major.\nLa lettera 'A' indica un evento disputato da Amateur. 'CUT' indica un'eliminazione al taglio. Una lettera 'p' di fianco alla posizione indica un pari merito con uno o pi\u00f9 giocatori."}
{"id": "524027", "revid": "729019", "url": "https://it.wikipedia.org/wiki?curid=524027", "title": "Douglas A-26 Invader", "text": "Il Douglas A-26 Invader, conosciuto anche come B-26 nel dopoguerra, fu un aereo da attacco al suolo bimotore, monoplano ad ala media, sviluppato dall'azienda aeronautica statunitense Douglas Aircraft Company nei primi anni quaranta, largamente utilizzato durante la seconda guerra mondiale e che trov\u00f2 successivamente impiego nella guerra di Corea e in quella del Vietnam.\nEra l'ultimo progetto di aereo d'attacco tra quelli entrati in servizio della seconda guerra mondiale ed aveva una chiara derivazione dall'A-20 della stessa ditta, ma introduceva una fusoliera pi\u00f9 aerodinamica, motori pi\u00f9 potenti ed un pesante armamento. La sua carriera venne inficiata dal ritardo con cui entr\u00f2 in servizio rispetto alle ostilit\u00e0 e dalla necessit\u00e0 di operare da campi di volo ragionevolmente attrezzati, dato che si trattava di un vero e proprio bombardiere medio, pi\u00f9 che leggero. Il dopoguerra lo vide in azione per decenni in guerre regionali combattute in vari continenti.\nStoria del progetto.\nSviluppo.\nDalla societ\u00e0 Douglas Aircraft Company di El Segundo (California) nacque un progetto per sostituire i Douglas A-20, i North American B-25 e i Marauder B-26, era la nascita del progetto del A-26. La realizzazione del progetto venne affidata all'ufficio tecnico di cui era a capo Ed Heinemann con la collaborazione dall'Ing. Robert Donovan nel gennaio 1941. Vennero costruiti i primi tre prototipi, nel giugno 1941, con ruoli come Bombardiere di attacco (XA-26-DE), caccia notturno (XA-26A-DE), e assaltatore (XA-26-B-DE).\nLe doti del velivolo per la potenza dei motori, la notevole capacit\u00e0 di carico in stiva e sub-alare, l'armamento difensivo (due torrette azionate elettricamente sopra e sotto la parte della fusoliera posteriore) e la possibilit\u00e0 di varie configurazioni adottabili nel muso furono subito molto apprezzate dall'USAAC. La prima commessa venne siglata il 31 ottobre 1941 per 500 aerei. Nel luglio del 1942, e precisamente il giorno 10, l'A-26 comp\u00ec il suo primo volo dall'aeroporto di Mines Field di Los Angeles, con un pi\u00f9 che positivo collaudo.\nInizialmente incontr\u00f2 anche alcuni difetti progettuali, come l'impianto di raffreddamento, che costrinse ad eliminare le ogive aerodinamiche sulle eliche e ad una revisione delle cappottature dei motori.\nEvoluzione.\nLa produzione dell'aereo venne distribuita negli stabilimenti di Long Beach per la versione A-26B, mentre la versione con il muso vetrato \"A-26C \"a Tulsa. La versione notturna da caccia non inizio nemmeno, dato che il Northrop P-61 Black Widow aveva caratteristiche migliori per questo ruolo. La prima produzione di serie dell'A-26B-1 venne realizzata dallo stabilimento di Long Beach nel settembre 1943.\nLa produzione part\u00ec dai tre prototipi presentati all'USAAF, e rispettivamente XA-26B (SN.41-19588), XA-26 (SN.41-19504) e il suo diretto derivato XA-26A. Il modello Xa-25B aveva installato nel muso un cannone da 75\u00a0mm. Il modello XA-26 montava due motori a stella P. &amp; W. R.2800-27 da 2000 CV; le torrette (a comando elettrico) erano dotate di due mitragliatrici binate da Browning M2 da12.7\u00a0mm, mentre due identiche erano installate nel muso vetrato; nella stiva potevano essere immagazzinati 1.360\u00a0kg di bombe e sotto le ali almeno 907\u00a0kg.\nIl terzo prototipo, l'XA-26B montava un radar AI a prua, quattro cannoncini da 20\u00a0mm erano installati in una gondola sotto la fusoliera; la torretta posteriore inferiore era stata abolita, mentre era stata mantenuta quella superiore, la capacit\u00e0 di carico bellico di questo modello era solo di 907\u00a0kg. Questo modello non venne per\u00f2 prodotto, come accennato prima nell'articolo, dato l'avvento del caccia notturno Northrop P-61 Blak Widow concepito appositamente per questo scopo.\nLa produzione inizi\u00f2 con il tipo A-26B-1 (SN.41-39100), con minime modifiche rispetto al prototipo; la caratteristica prua solida sostituibile venne mantenuta per molti modelli, infatti consentiva innumerevoli versioni di armamento, anche se la versione pi\u00f9 utilizzata all'A-26 si dimostr\u00f2 quella con sei mitragliatrici da 12,7\u00a0mm anteriori. Si potevano montare all'occorrenza anche gli \"Stubs\", che erano gondole sub-alari con all'interno due mitragliatrici sempre da Browning M2 da 12,7\u00a0mm. I miglioramenti riguardarono anche la capacit\u00e0 di carico di carburante da 3.975 a 6.056 l. e l'aumento del carico bombe fino ad un massimo di 2.720\u00a0kg; queste caratteristiche seguirono essenzialmente il modello A-26B-50, il quale montava sia i motori stellari R.2800-27 che i Ford R.2800-71.\nNella versione A-26B-45 si prov\u00f2 ad installare un motore R.2800-79 che con un particolare sistema di iniezione di acqua che port\u00f2 la potenza al livello di 2.370 CV. Nella versione A-26B-30, utilizzati principalmente nel Pacifico, eliminando la torretta inferiore si port\u00f2 la capacit\u00e0 di carburante a 7.700 l, consentendo un notevole aumento di autonomia che il teatro operazioni richiedeva. La fine della guerra vide realizzare un prototipo XA.26D con un motore Chevrolet R.2800-83 che portava la velocit\u00e0 fino a 650\u00a0km/h. La commessa per realizzare 750 esemplari non venne poi messa in produzione a causa della fine del conflitto.\nLo sviluppo dell'Invader non termin\u00f2 con la fine del conflitto mondiale, ma con varie modifiche, fu adattato anche per impieghi civili. In particolare l'azienda di ristrutturazioni aeree On Mark Engineering produsse diverse versioni per impieghi civili come la Marksmann A con motori R.2800-83AM3 da 2100\u00a0CV e la versione Marksmann B con motori R.2800-CB-16/17 AM3 da 2500 CV. La capacit\u00e0 di trasporto andava da 6 a 12 passeggeri, con cabine pressurizzate. Anche l'azienda Locked Air Service produsse una versione civile che poteva trasportare da 9 a13 passeggeri, con l'allungamento di circa 2,9\u00a0m della fusoliera; inoltre l'allestimento era dotato di scaletta e finestrini ingranditi panoramici.\nTecnica.\nCellula.\nLa fusoliera era del tipo semi-monoscocca, la struttura era con paratie e nervature con rinforzi in tubi longitudinali distanziati (da 30 a 60\u00a0cm), rinforzata nelle zone a pi\u00f9 forte sollecitazione con profilati. Nella fusoliera principale era ricavato il posto del pilota e vicino l'addetto al puntamento, mentre nella sezione di coda trovava posto l'armiere per le torrette dorsale e ventrale a comando elettrico.\nNella struttura erano presenti parecchie paratie amovibili per facilitare la riparazione e la manutenzione del velivolo. Il rivestimento era in Aclad con pannelli a strati per ottenere una notevole solidit\u00e0 strutturale.\nMotori.\nLa prima versione dell'A-26 montava due motori stellari P.&amp; W. R.2800-27 da 2000 CV. In alternativa era disponibile il motore Ford R.2800-71 che portava alcune migliorie meccaniche rispetto al P&amp;W. Dalla serie A-26B-45 si rese disponibile il modello R.2800-79 che, utilizzando un sistema di iniezione d'acqua, portava la potenza fino a 2.370 CV.\nNella versione A-26B-71 poteva anche essere installato un motore Chevrolet R.2800-83, con conseguente aumento di velocit\u00e0 da 520\u00a0km/h a 650\u00a0km/h. Fu testata anche una versione con turbogetto General Elettric J.31, posto nella fusoliera posteriore ma non port\u00f2 a significativi miglioramenti prestazionali e venne abbandonata. Verso la fine della carriera militare venne installato anche un motore da 2.500 CV, era il modello R.2800-52W.\nSistemi ed impianti.\nImpianto idraulico.\nIl sistema idraulico dell'A-26 azionava il carrello di atterraggio, freni, portelli del vano bombe. La quantit\u00e0 totale del liquido idraulico era di circa 8 galloni (301\u00a0l) di fluido. Due pompe idrauliche (ciascuna per ogni motore) fornivano la pressione di esercizio attorno alle da 850 a 1.000\u00a0Ib/m\u00b2 (4.150 a 4.890\u00a0kg/m\u00b2) per il sistema. Erano previsti anche solenoidi per il blocco di emergenza, in caso di incendio, nell'aereo trovava posto anche un sistema idraulico di emergenza alimentato da una pompa a mano installata al lato destro del basamento del pilota, per attivare la discesa del carrello e l'apertura del vano bombe.\nDistribuzione dell'alimentazione del carburante.\nIl sistema di alimentazione era costituito da serbatoi autosigillanti con pompe di spinta combustibile ad azionamento elettrico installate presso ciascun serbatoio. Due serbatoi principali con una capacit\u00e0 di 300 gal (1.364.lt) installati in ogni gondola motore. All'interno delle ali erano installati due serbatoi ausiliari (uno per ala) con una capacit\u00e0 di 100gal (380 lt) ciascuno. Installato nella parte superiore, prima del vano bombe si trovava un serbatoio supplementare con una capacit\u00e0 di 125gal (473 It).\nSistema di lubrificazione e raffreddamento.\nNell'aereo erano presenti due sistemi indipendenti per ogni gondola motore. In ognuna di queste era presente un serbatoio che conteneva 39gal (l48 Lt.) ed un altro serbatoio con una normale capacit\u00e0 di 30gal (l14Itr). La pompa oleodinamica era azionata dal motore montata sul lato posteriore. Il gruppo erogatore con relativo dispositivo di raffreddamento faceva capo ad un radiatore montato esterno al motore e riceveva l'aria di raffreddamento da un'apposita presa d'aria nell'ala.\nImpianto di sostentamento dell'ossigeno.\nSu alcuni A-26 pressurizzati, il sistema ad ossigeno era installato per fornire una capacit\u00e0 di tre ore-uomo per ogni membro dell'equipaggio a 15.000\u00a0ft (4.600\u00a0m). Per i modelli dotati di muso solido venivano installati serbatoi addizionali nel muso stesso. La pressione di esercizio dei serbatoi era di circa 425\u00a0lb/sq in (2.070\u00a0kg/\u00a0m\u00b2) di ossigeno.\nSistema di Riscaldamento e ventilazione.\nIl tipico sistema di riscaldamento e ventilazione di questo aereo, era costituito da due sistemi riscaldamento e ventilazione autonomi, gli stessi erano installati: uno per la sezione anteriore e uno per lo scompartimento del mitragliere. Entrambi utilizzavano due condizionatori Stewart Warner da 40.000\u00a0Btu che venivano alimentati da una miscela carburante - aria prelevata dal lato ad alta pressione di un compressore soffiante. L'aria calda era poi diffusa attraverso i sistemi di canalizzazione alle posizioni dell'equipaggio.\nPredisposizioni emergenza e antincendio.\nI freni erano stati forniti con un sistema ad aria alternativo a quello di esercizio idraulico, concepiti come per freno di emergenza. In caso di guasto del sistema idraulico, poteva essere attivato il sistema ad aria compressa. Il sistema di spegnimento incendio, uno per ciascun motore, era costituito da un elemento termico a fusibile che in caso di incendio liberava l'anidride carbonica di tre bombole da 2,3\u00a0kg poste nella fusoliera vicino alla stiva delle bombe, le quali erogavano l'estinguente in un apposito circuito verso i motori.\nApparati di Fotografia Aerea e Radio.\nL'A-26 \u00e8 stato dotato di diversi tipi di macchine fotografiche a comando elettrico e telecamere di ricognizione, sia del tipo Americano K - 24 o il Inglese F-24, le stesse potevano essere installate nella sezione di fusoliera di poppa in un apposito supporto per la macchina fotografica. I seguenti apparecchi radio erano normalmente installati sugli A-26: per le comunicazioni, il dispositivo radio SCR - 274 -N con tre trasmettitori e tre ricevitori. I tre trasmettitori, BC-457 -A, BC-458 -A e BC-696 -A, erano stati installati in una consolle sul lato sinistro della cabina di guida dietro il seggiolino del pilota.\nSuperfici Alari.\nLe caratteristiche alari di questo velivolo sono da ricercarsi nella sua ala media a profilo sottile per ridurre al massimo la resistenza aerodinamica. Nonostante il sottile profilo alare era possibile installare gondole sub-alari per armamenti (mitragliatrici, razzi, bombe) realizzando un notevole numero di configurazioni del carico offensivo sotto l'ala. Nell'ala stessa trovavano posto fino a 6 mitragliatrici Browning M2 da12.7\u00a0mm. Alcune versioni vennero dotati di serbatoi di carburante alla estremit\u00e0 delle ali per aumentarne l'autonomia. Il comitato per la Difesa Aerea nazionale Americano (NACA) raccomand\u00f2 l'uso della nuova lega di Alluminio 75s, la quale garantiva un notevole risparmio di peso, e nella realizzazione della struttura con metodo laminare una notevole resistenza alle sollecitazioni.\nPer gli A-26 venne utilizzato anche il duralluminio 24S lega Alclad. Il duralluminio 24S \u00e8 una lega composta da 4,5 per cento di rame, 1,5 per cento del magnesio, dello 0,6 per cento da manganese. Mentre la lega 75S, \u00e8 composta da 5,6 per cento di zinco, 2,5 per cento magnesio, rame 1,0 per cento, 0,3 per cento di cromo. I flap del tipo a doppia fessura erano azionati elettricamente, erano per l'epoca (1943) con un profilo futuristico che assicurava una portanza superiore al modello A-20 (circa il 30 %).\nArmamento.\nInizialmente l'XA-26 montava due torrette con mitragliatrici binate Browning M2 da 12,7\u00a0mm comandate elettricamente, erano presenti anche due mitragliatrici identiche nel muso trasparente. Per quanto riguarda il carico di bombardamento della stiva si raggiungeva i 1360\u00a0kg e 907\u00a0kg potevano essere fissate agli attacchi sub-alari. In alternativa nel vano di carico potevano essere montati due siluri.\nNella versione caccia notturno venivano montati quattro cannoni da 20\u00a0mm in un contenitore ventrale esterno, per una maggiore efficacia di fuoco. Il tutto a scapito del carico di caduta che scendeva a 907\u00a0kg. Alcune versioni montavano nel muso un cannone da 75\u00a0mm. La versatilit\u00e0 dell'armamento e delle configurazione dello stesso sono da ricercare come una delle maggiori peculiarit\u00e0 dell'aereo.\nVennero prodotte alcune configurazioni come: \nNella versione XA-26C si decise per quattro cannoni da 20\u00a0mm nel muso. Molto spesso negli \"stubs\" ovvero dei gondole sub-alari vennero montate armi di vario tipo aumentando la potenza di fuoco. Tra le dotazioni troviamo anche versioni con attacchi sub-alari con 14 razzi tipo HVAR. \nNel versatile muso si arriv\u00f2 a montare anche otto mitragliatrici Browning M2 da12.7\u00a0mm con una devastante potenza di fuoco per attacchi a terra. Nelle versioni recenti in impiego militare lo spazioso muso ospit\u00f2 anche un radar AI Mk.10.\nImpiego operativo.\nI primi aerei che furono inviati al fronte furono 4 apparecchi tipo A-26B, assegnati al 13th Bombardment Squadron del 3rd Bomb Group in Nuova Guinea. Per quel tipo di impiego non fu un felice esordio, problemi ai pod sub-alari, visibilit\u00e0 insufficiente per impiego a basse quote, e scarsa velocit\u00e0 inimicarono gli equipaggi e i comandi al suo utilizzo che continuarono le operazioni con i B-25 e gli A.20, parcheggiando il nuovo A-26.\nSul fronte europeo (impiego dal 6 settembre 1944) viceversa, fu molto apprezzato, , per la maggiore tangenza, la buona maneggevolezza in quota e la possibilit\u00e0 di un notevole carico offensivo. Inoltre pilotare un A-26 era molto meno faticoso che un A-20 oppure un B-26, visto anche i massacranti turni di impiego che l'offensiva europea in atto richiedeva. I primi 18 aerei furono assegnati al 553rd Bombardment Squadron del 385Th Bomb Group di base a Great Dunhow sul suolo inglese. Il 416th Bomb Group della 9th Air Force ricevette, nel novembre del 1944 il cambio completo dei velivoli A-20 Havoc con gli A-26, impiegandoli gi\u00e0 il 17 dello stesso mese sul territorio tedesco. Progressivamente le sostituzioni interessarono altri reparti di A-20 e di Martin Marauder come il 410, il 409, il 386 e il 391 Bomb Group.\nInoltre, le migliorie alla visibilit\u00e0 e all'autonomia (divenuta ad ampio raggio grazie all'eliminazione della torretta inferiore), resero l'apparecchio pi\u00f9 efficiente, a tal punto che pot\u00e9 essere ampiamente utilizzato sul fronte del Pacifico, in particolare in Cina e a Ryukyu. La fine del secondo conflitto mondiale ne decret\u00f2 la sospensione dell'utilizzo, ma non la fine della carriera, che riprese nella guerra di Corea (1950-1952), continuando nel Canale di Panama, nel conflitto del Vietnam (1966-1969) e nel conflitto Algerino (1959-1960) confermandone una eccezionale longevit\u00e0. Fu ritirato dal servizio USAF dal servizio nel 1972."}
{"id": "524028", "revid": "287204", "url": "https://it.wikipedia.org/wiki?curid=524028", "title": "Burgan", "text": "Burgan, situato in Kuwait, \u00e8 il secondo giacimento di petrolio convenzionale mondiale per grandezza, dopo Ghawar in Arabia saudita. \n\u00c8 stato scoperto nel 1938, e rappresenta la prima scoperta di petrolio nel paese. La produzione \u00e8 cominciata appena dopo la Seconda guerra mondiale, per arrivare a un Mbbls/g (un milione di barili al giorno) nel 1955, poi due nel 1968, e un picco a 2,41 nel 1972, quantit\u00e0 che non sar\u00e0 pi\u00f9 uguagliata. Si parla spesso della zona \"Great Burgan\", includendo anche i giacimenti di \"Al-Magwa\" e \"Al-Ahmadi\".\nSecondo un documento pubblicato a gennaio 2006 da \"Petroleum Intelligence Weekly\" (PIW), il giacimento possedeva 88\u00a0Gbbls di riserve prima dell'inizio dello sfruttamento. Di questo volume, \u00ab almeno \u00bb 26,5\u00a0Gbbls sono gi\u00e0 stati estratti (o bruciati durante la Guerra del Golfo del 1991), rimangono 15\u00a0Gbbls di riserve provate e 5,3 di riserve probabili. Ci\u00f2 corrisponde ad un tasso di recupero del 47 % minimo e 53 % massimo, tasso pi\u00f9 alto della media, ma normale per un giacimento di questo tipo (enormi riserve, petrolio molto fluido, riserva molto permeabile).\nSi arriverebbe dunque ad un tasso di produzione finale dai 41 ai 46\u00a0Gbbls, inferiore alla quantit\u00e0 di 60\u00a0Gbbls tradizionalmente data. La produzione attuale della zona (Great Burgan) \u00e8 di circa 1,6\u00a0Mbbls/g. Tra qualche anno, la KOC (compagnia nazionale) pensa di accrescerla fino a 2\u00a0Mbbls/g, ma un livello di 1,7 appare il massimo \u00absostenibile\u00bb. Secondo certe fonti, i principali pozzi del giacimento saranno riempiti d'acqua verso il 2010 e il tasso di recupero diminuir\u00e0 molto. "}
{"id": "524030", "revid": "729019", "url": "https://it.wikipedia.org/wiki?curid=524030", "title": "Martin B-26 Marauder", "text": "Il Martin B-26 Marauder (\"Predone\") era un bimotore statunitense da bombardamento della seconda guerra mondiale prodotto dalla \"Glenn L. Martin Company\".\nStoria.\nFu il primo bombardiere medio impiegato dagli USA nella guerra del Pacifico all'inizio del 1942. Oper\u00f2 anche sul Mediterraneo e sul fronte dell'Europa occidentale.\nSubito dopo la sua entrata in servizio si guadagn\u00f2 il soprannome di \u201cFabbrica di vedove\u201d a causa dell'alta percentuale di incidenti, soprattutto in decollo e in atterraggio.\nIl Marauder doveva essere pilotato rispettando accuratamente le velocit\u00e0 limite stabilite dal manuale di volo, soprattutto in avvicinamento alla pista e quando un motore era fuori uso. L'elevata velocit\u00e0 da mantenere subito prima dell'atterraggio (150 miglia all'ora - 241\u00a0km/h) intimidiva i piloti, abituati a velocit\u00e0 assai pi\u00f9 basse, ma se istintivamente rallentavano, l'aereo immediatamente stallava e perdeva l'assetto. Il Marauder divenne un aereo pi\u00f9 sicuro quando gli equipaggi vennero meglio addestrati al suo utilizzo e dopo modifiche aerodinamiche, quali l'incremento della superficie alare e dell'angolo di calettamento dell'ala, per ottenere migliori prestazioni in decollo, e superfici di coda pi\u00f9 ampie.\nIl Marauder sub\u00ec modifiche costanti, durante la sua vita operativa: tra i cambiamenti pi\u00f9 palesi, l'adozione dei nuovi motori Pratt &amp; Whitney R-2800. L'aereo pot\u00e9 cos\u00ec lasciarsi alle spalle la sua pessima reputazione iniziale per divenire, alla fine della Guerra, il bombardiere Americano con la pi\u00f9 bassa percentuale di perdite.\nNel 1962, quando venne cambiato il sistema di designazione statunitense, la sigla B-26 venne assegnata al Douglas Invader.\nSviluppo.\nSul finire degli anni trenta i bombardieri medi dell'aviazione statunitense erano macchine ormai obsolete (i Martin B-10 ed i Douglas B-18 Bolo) ed era evidente che sarebbe stato necessario rinnovare la composizione dei reparti con velivoli pi\u00f9 moderni.\nAll'inizio di gennaio del 1939 l'USAAC eman\u00f2 la richiesta per un nuovo aereo da bombardamento di medie dimensioni per il quale erano previste prestazioni elevate, soprattutto relativamente alla velocit\u00e0.\nLa Glenn L. Martin Co. (oggi Lockheed Martin) in meno di sei mesi fu in grado di presentare il proprio progetto (\"Model 179\") che, in ragione delle preoccupazioni che coinvolgevano gli Stati Uniti nella difficile situazione internazionale, fu approvato sulla carta e diede immediatamente origine al primo contratto di 1\u00a0100 velivoli.\nIl 25 novembre 1940 il primo esemplare spicc\u00f2 il volo nei cieli di Baltimora, dove aveva sede la casa costruttrice, e conferm\u00f2 concretamente di possedere le caratteristiche che venivano richieste, superando immediatamente la velocit\u00e0 di 500\u00a0km/h.\nA seguito delle prime consegne, che iniziarono del marzo del 1941, venne dato inizio al programma di addestramento degli equipaggi che si rivel\u00f2 piuttosto difficoltoso proprio in ragione delle caratteristiche della macchina.\nI primi impieghi in area operativa avvennero nel 1942 ed ebbero come teatro l'area dell'Oceano Pacifico.\nDescrizione tecnica.\n\"Struttura\".\nBimotore ad ala alta, era caratterizzato dalla fusoliera a sezione circolare e dalla cura aerodinamica alla ricerca delle massime prestazioni in velocit\u00e0; il carrello era di tipo triciclo anteriore.\nLa caratteristica principale, ed anche la meno consueta, risiedeva nell'elevato rapporto di carico alare che, all'epoca, era in assoluto il pi\u00f9 elevato mai fatto registrare da un aereo militare.\nDa questa peculiarit\u00e0 derivavano, logicamente, elevate velocit\u00e0 di decollo ed atterraggio che furono le ragioni principali dei lunghi periodi necessari per l'addestramento nonch\u00e9 le cause di diversi incidenti.\nOvviamente tutto ci\u00f2 contribu\u00ec ad attribuire una cattiva fama al velivolo che, poco amato dagli equipaggi, si vide conferire appellativi non propriamente affettuosi: \"fabbricante di vedove\", \"bara bimotore\", \"puttana volante\", \"prostituta di Baltimora\" (dal luogo in cui aveva volato per la prima volta), fino alla storpiatura del nome, che divenne \"Martin Murderer\" (\"Omicida della Martin\").\nIl numero degli incidenti occorsi durante l'addestramento determin\u00f2 l'istituzione di una apposita commissione valutativa e la temporanea sospensione dei programmi produttivi; i risultati delle verifiche condotte portarono all'ampliamento delle dimensioni delle ali e degli impennaggi (a partire dalla versione \"B\").\nAll'atto pratico, tuttavia, la riduzione del carico alare che ne sarebbe dovuta derivare venne azzerata dall'aumento di peso prodotto mediante l'installazione dell'armamento potenziato.\n\"Motore\".\nIl Marauder ebbe come unica motorizzazione, nelle varie versioni prodotte, quella costituita da una coppia di Pratt &amp; Whitney R-2800 Double Wasp.\nIl motore, un radiale 18 a cilindri dalla cilindrata di 45\u00a0950\u00a0cm\u00b3 (corrispondenti a 2\u00a0804 in\u00b3, da cui il codice numerico della definizione), erogava una potenza nell'ordine dei 2\u00a0000 hp (1\u00a0491 kW) che rimase pressoch\u00e9 inalterata per tutte le versioni impiegate sul B-26.\n\"Armamento\".\nL'armamento difensivo della prima versione era costituito da 7 mitragliatrici Browning M2 da 7,62\u00a0mm, che con il progredire delle versioni divennero 11, tutte maggiorate al calibro di 12,7\u00a0mm.\nL'armamento offensivo, stivato in un vano all'interno della fusoliera, era inizialmente costituito da un massimo 3\u00a0000\u00a0lb di esplosivo (pari a 1\u00a0360\u00a0kg) che aument\u00f2 fino 4\u00a0000\u00a0lb (1\u00a0815\u00a0kg) per le varianti F e G.\nLa versione A venne adattata al trasporto di un siluro, esternamente alla fusoliera; non risulta che tale adattamento sia stato replicato nelle versioni successive.\nImpiego operativo.\nDopo le difficolt\u00e0 incontrate inizialmente, il Marauder prest\u00f2 servizio in tutti i teatri operativi del secondo conflitto.\nNel Pacifico il B-26 vide l'inizio della propria esperienza di silurante, per la quale tuttavia non si possono annoverare successi di rilievo.\nA partire dagli ultimi mesi del 1942 il Marauder fece la propria comparsa nel teatro operativo mediterraneo dove agli esemplari dell'USAAC si affiancarono quelli consegnati alla RAF ed alla Royal South African Air Force.\nL'ultima consegna ebbe luogo il 30 marzo del 1945.\nVersioni.\nVarianti per l'esportazione.\nNell'ambito del Lend-Lease Act del 1941 gli USA fornirono diversi esemplari del velivolo al Regno Unito; queste macchine conservarono il nome Marauder ma vennero denominate secondo lo standard inglese:\nVarianti sperimentali.\nDati tratti da \"L'Aviazione\"\nCuriosit\u00e0.\nA mitigare la fama di aereo difficile, \u00e8 doveroso rilevare che il Marauder si dimostr\u00f2 una creatura estremamente valida e, per certi versi, pi\u00f9 sicura di molti altri aerei contemporanei.\nTra le imprese leggendarie giunte fino ai nostri tempi, si annovera la storia del B-26B della 9th Air Force battezzato Flak Bait (Esca per la Contraerea): impiegato a partire dal 16 agosto 1943 fino al termine del conflitto nei cieli europei, fu il primo tra i bombardieri alleati a raggiungere la soglia delle 200 operazioni di bombardamento. Sulle sue ali e sulla fusoliera vennero applicati oltre 300 \"rattoppi\" per ricoprire, si narra, oltre 1\u00a0000 fori di proiettili della contraerea e schegge varie.\nEra soprannominato dai suoi equipaggi, \"Flying Prostitute\" (Prostituta volante)."}
{"id": "524031", "revid": "2039709", "url": "https://it.wikipedia.org/wiki?curid=524031", "title": "Bristol Bombay", "text": "Il Bristol Bombay era un bimotore ad ala alta prodotto dall'azienda britannica Bristol Aeroplane Company tra la fine degli anni trenta e l'inizio degli quaranta ed utilizzato nei ruoli di bombardiere medio ed aereo da trasporto dalla Royal Air Force durante la seconda guerra mondiale.\nSviluppo.\nIl progetto del Bombay si deve alla specifica C.26/31 emanata dall'Air Ministry britannico che prevedeva la fornitura di un velivolo monoplano capace di trasportare un carico di bombe o 24 militari. L'azienda, che aveva avuto delle esperienze negative con i propri monoplani, un prototipo da competizione del 1922 ed il caccia Bagshot del 1929, per ovviare alle carenze tecnico-progettuali che afflissero i precedenti velivoli decise di realizzare un'ala dotata di almeno 7 longheroni in acciaio ad alta resistenza, una soluzione che aumentava di molto il peso a vuoto del velivolo.\nIl prototipo denominato Type 130 venne portato in volo per la prima volta il 23 giugno 1935 ed essendo valutato idoneo alle specifiche richieste ne venne ordinato un lotto di 80 esemplari assegnandogli la denominazione ufficiale di Bombay. Dato che lo stabilimento di Filton era occupato dalla costruzione dei pi\u00f9 urgenti Bristol Blenheim, la produzione venne spostata alla Short &amp; Harland di Belfast, in Irlanda. Tuttavia, data la complessit\u00e0 tecnica di realizzazione dell'ala, la produzione non inizi\u00f2 prima del 1939 con la conseguenza della riduzione dell'ordine originale a soli 50 esemplari.\nLe eliche a passo variabile Hele-Shaw utilizzate nel Bombay e prodotte dalla Rotol fu il primo esempio di joint venture tra la Bristol e la Rolls-Royce, collaborazione che ebbe un ottimo successo commerciale e che port\u00f2 alla fornitura di un gran numero di eliche utilizzate nei caccia di produzione britannica.\nStoria operativa.\nBench\u00e9 il suo progetto integrasse soluzioni allora tecnologicamente avanzate, come la configurazione monoplana e la costruzione interamente metallica, il Bombay conserv\u00f2 nel progetto un oramai sorpassato carrello d'atterraggio fisso. Bench\u00e9 non ritenuto idoneo al teatro bellico europeo venne utilizzato nel 1940 per trasportare il Corpo di Spedizione Britannico in Francia. Nel giugno del 1940 il pilota francese Jean-Francois Demozay si appropri\u00f2 di un Bombay abbandonato caricando 15 soldati e dirigendosi verso nord attravers\u00f2 il canale della Manica posandosi in sicurezza sul suolo britannico. Successivamente divenne un asso nelle file della RAF.\nIl Bombay, che venne utilizzato principalmente nel teatro bellico vicino-orientale sostituendo il pari ruolo Vickers Type 264 Valentia, aveva una capacit\u00e0 di 8 bombe da 250\u00a0lb (900\u00a0kg totali) agganciate ad alloggiamenti esterni e venne utilizzato anche per lanciare mine antiuomo da 20\u00a0lb (9\u00a0kg) che venivano armate e gettate a mano attraverso il portellone di carico. In questa veste effettu\u00f2 diverse sortite in Abissinia, Somalia italiana, Iraq e Bengasi. Giudicato obsoleto come bombardiere per lo standard europeo, in quel teatro venne impiegato principalmente come aereo da trasporto, sia di soldati che di merci, e per evacuare i feriti. Un equipaggio venne accreditato di ben 6\u00a0000 militari feriti trasportati. Il 2 maggio 1941 fu impiegato un Bombay del No. 216 Squadron RAF per trasportare la Famiglia reale greca da Creta all'Egitto.\nI Bombay, 5 esemplari in configurazione bombardiere, vennero utilizzati dalla neonata forza speciale SAS nella loro prima operazione ufficiale nel Vicino Oriente, un raid su 5 aeroporti tedeschi.\nIl Lieutenant-General (Tenente Generale) William \"Strafer\" Gott, il pi\u00f9 alto ufficiale britannico ucciso durante la guerra, trov\u00f2 la morte quando il Bombay sul quale stava rientrando al Cairo dalla zona d'operazioni venne abbattuto, il 7 agosto 1942, dal Messerschmitt Bf 109G dell'asso tedesco Emil Clade nella parte nord-orientale del Deserto del Sahara. Gott stava per assumere il comando su ordine del generale Claude Auchinleck e come conseguenza della sua morte l'incarico venne assunto dal generale Bernard Law Montgomery."}
{"id": "524032", "revid": "125324284", "url": "https://it.wikipedia.org/wiki?curid=524032", "title": "Aconitum napellus", "text": "Aconitum napellus , comunemente noto come aconito napello, \u00e8 una pianta erbacea appartenente alla famiglia delle Ranunculaceae, originaria della Gran Bretagna, anche se le varie sottospecie presentano areali differenti. \u00c8 una delle piante pi\u00f9 tossiche della flora italiana diffusa nelle zone montagnose delle Alpi.\nEtimologia.\nIl nome del genere (\u201cAconitum\u201d) deriva dal greco \"ak\u00f2niton\" (= pianta velenosa). La pianta infatti risulta conosciuta per la sua alta tossicit\u00e0 fin dai tempi dell'antichit\u00e0 omerica. Con questo nome probabilmente veniva indicata una pianta velenosa endemica il cui habitat frequente era tra le rocce ripide di alcune zone della Grecia. Due sono le radici linguistiche che vengono attribuite al nome: (1) \"ak\u00f2ne\" (= pietra) in riferimento al suo habitat; (2) \"kon\u00e9\" (= uccidere), facendo ovviamente riferimento alla sua tossicit\u00e0. Questo nome veniva anche usato come simbolo negativo (maleficio o di vendetta) nella mitologia dei popoli mediterranei.\nIl nome del genere sembra derivare anche dall'uso che se ne faceva in guerra: dardi e giavellotti con punte avvelenate.\nPlinio ci dice invece che il nome deriva da \"Aconae\", una localit\u00e0 legata alla discesa di Ercole agli inferi (probabilmente vicino a Eraclea).\nLa pronuncia di questo nome dovrebbe essere (sulle orme di quella latina) , ma si trova spesso adoperata la pronuncia \"alla greca\" (confronta, per esempio, D'Annunzio, \"Undulna\" (vv.125-128): \u00ab\"Azzurre son l'ombre sul mare/come sparti fiori d'ac\u00f2nito./Il lor tremolio fa tremare/l'Infinito al mio sguardo attonito\"\u00bb).\nLa pericolosit\u00e0 della pianta era ben presente agli antichi se ancora Plinio la cita come \"arsenico vegetale\". Si racconta anche che nell'isola di Ceo, gli anziani ormai inutili venivano soppressi con tale veleno. Nel Medioevo l'aconito venne chiamato con diversi nomi: \"Cappuccio di monaco\" o \"Elmo di Giove\" o \"Elmo blu\", sempre in riferimento alla sommit\u00e0 del fiore. Nel Cinquecento era conosciuto per la sua presunta efficacia contro la puntura di scorpione (\"Herbal or General History of Plants\" - Londra 1597).\nIl nome della specie (\"napellus\") deriva dal latino per \"rapa\" in riferimento alla particolare forma del rizoma.\nIl nome comune \"Strozzalupo\" deriva dal fatto che alcuni popoli antichi la usavano per avvelenare i lupi e le volpi.\nIl binomio scientifico attualmente accettato (\"Aconitum napellus\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nSono piante erbacee, perenni la cui altezza pu\u00f2 arrivare da 50 fino a 200\u00a0cm. La forma biologica \u00e8 definita come geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei come rizomi, un fusto sotterraneo dal quale, ogni anno, si dipartono radici e fusti aerei. La pianta nella parte alta \u00e8 glandulosa.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 un racemo terminale simile ad una spiga; alla base \u00e8 pi\u00f9 densa. Alla diramazione dei rami sono presenti delle foglie di tipo bratteale. I fiori sono peduncolati e il peduncolo \u00e8 pi\u00f9 lungo dell'elmo, mentre le brattee sono minori del peduncolo. L'asse dell'infiorescenza si presenta con peli semplici lievemente ricurvi, ma a volte pu\u00f2 essere anche glabro. Altezza dell'infiorescenza: 10 \u2013 30\u00a0cm.\nFiore.\nQuesti fiori sono considerati fiori arcaici, o perlomeno derivati da fiori pi\u00f9 arcaici dalla struttura aciclica. Il perianzio \u00e8 formato da due verticilli: gli elementi esterni hanno una funzione di protezione e sono chiamati tepali o sepali (la distinzione dei due termini in questo caso \u00e8 ambigua e quindi soggettiva); quelli interni sono dei nettari (in questo fiore la corolla \u00e8 praticamente assente). I fiori sono pentameri (a cinque elementi) a simmetria zigomorfa (o bilaterale). Il colore del perianzio \u00e8 blu intenso \u2013 violetto cupo. La forma complessiva \u00e8 quella di un fiore protetto e chiuso, ma adatto ad attirare le api. I fiori non sono profumati come del resto la maggioranza dei fiori delle specie della famiglia delle Ranunculaceae. Dimensione dei fiori: 20 \u2013 30\u00a0mm.\nFrutti.\nIl frutto \u00e8 costituito da un aggregato di 3 (raramente 5) capsule o follicoli glabri, sessili e polispermi (frutto secco sviluppato longitudinalmente con delle fessure per la fuoriuscita dei semi). Ogni follicolo termina con un becco diritto. All'interno del follicolo sono contenuti dei piccoli semi tetraedrici, ma piatti di colore bruno lucido e dalla superficie rugosa. Dimensione dei follicoli: larghezza 5\u00a0mm: lunghezza 15 \u2013 20\u00a0mm. Dimensione dei semi: 4\u00a0mm.\nSistematica.\nIl genere \"Aconitum\" comprende 250 specie (una dozzina delle quali sono spontanee dei territori italiani) distribuite soprattutto nelle regioni temperate. La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti).\nDa un punto di vista sistematico (e pratico) le specie di questo genere vengono classificate in base al colore e alla forma del fiore. In questo caso il fiore \u201cAconitum napellus\u201d appartiene al gruppo delle piante vellutate con cappuccio pi\u00f9 o meno largo quanto alto e fiori blu.\nL'assetto tassonomico di questo aconito ha subito pi\u00f9 di una revisione e modifica in questi ultimi decenni. Sandro Pignatti nella \u201cFlora d'Italia\u201d descrive ad esempio quattro sottospecie (\"vulgare\" \u2013 \"neomontanum\" \u2013 \"corsicum\" \u2013 \"tauricum\"). Attualmente i testi pi\u00f9 aggiornati tendono a raccogliere le molte variet\u00e0 individuate per questa pianta in un unico taxon con la seguente denominazione: \"Aconitum napellus\" (mentre assegnano ad una specie autonoma la subsp. \"tauricum\").\nL\"Aconitum napellus\" inoltre \u00e8 a capo del Gruppo di A. napellus la cui descrizione generale (\"Aconitum napellus\" s.l.) \u00e8 data nel paragrafo \u201cDescrizione\u201d. Si tratta di un gruppo polimorfo con un assetto tetraploide dei cromosomi e quindi variabile. La variabilit\u00e0 di questa specie si manifesta soprattutto nella forma delle foglie e nelle dimensioni e forma dell'elmo (elementi comunque che non permettono l'individuazione sicura dei vari taxa). Frequentemente si formano gruppi con caratteri intermedi probabilmente di origine ibridogena, ma possono presentarsi anche forme strettamente localizzate geograficamente. La difficolt\u00e0 maggiore da un punto di vista sistematico si ha in quanto i limiti tra specie e specie (o anche tra sottospecie e sottospecie) sono a volte molto esigui e comunque variabili.\nIl numero cromosomico di \"A. napellus\" \u00e8: 2n = 24, 32.\nVariabilit\u00e0.\nNell'elenco che segue sono indicate alcune sottospecie, variet\u00e0 e forme (quelle presenti nella flora spontanea italiana sono descritte pi\u00f9 avanti). L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nSottospecie:\nVariet\u00e0:\nForme:\nDescrizione sottospecie italiane.\nTenendo presente le osservazioni esposte sopra (nel paragrafo \u201cSistematica\u201d), qui vengono descritte sommariamente le due sottospecie presenti in Italia allo stato spontaneo:\nIbridi.\nLa pianta di questa voce pu\u00f2 facilmente ibridarsi con altri aconiti. Nell'elenco seguente sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nGli aconiti sono fiori di facile identificazione rispetto ad altri generi; pi\u00f9 difficile \u00e8 distinguere tra di loro le varie specie di aconito specialmente quelle di colore blu-violetto. Il casco (o elmo) insieme all'infiorescenza sono le parti pi\u00f9 utili per distinguere le varie specie.\nUsi.\nFarmacia.\nL'intera pianta (foglia, pianta erbacea, radice e tubero) \u00e8 nell'elenco degli ingredienti vietati negli integratori alimentari del Ministero della Salute e non deve pertanto essere utilizzata. Si consiglia di non toccare la pianta a mani nude in quanto \u00e8 tossica anche per contatto con la pelle e sono stati segnalati casi mortali.\nTossicit\u00e0.\nL'ingestione accidentale di aconito provoca numerosi disturbi anche gravi: senso di angoscia, perdita di sensibilit\u00e0, rallentamento della respirazione, indebolimento cardiaco, formicol\u00eco al viso, sensazione che la pelle del viso si ritiri, ronzio alle orecchie, disturbi della vista, contrazione della gola che pu\u00f2 provocare la morte per asfissia. Sono sufficienti quantit\u00e0 di aconitina anche inferiori a 6\u00a0mg per causare la morte di un uomo adulto.\nL'azione dell'aconitina si localizza immediatamente al midollo, aumentando in un primo momento la motilit\u00e0 ma determinando, in maniera improvvisa e spesso letale, la paralisi dei nervi motori, sensitivi e secretori.\nPer questo motivo questa pianta era spesso usata, specialmente dai Galli e dai Germani, per motivi militari. Infatti avvelenavano con essa le punte di frecce e lance prima del combattimento.\nSono stati segnalati fenomeni irritativi locali (con principio di intossicazione) solo tenendo un mazzo di questa pianta nelle mani in quanto attraverso la pelle possono essere assorbiti i principi attivi velenosi della aconitina. \u00c8 comunque da rilevare che la velenosit\u00e0 delle foglie \u00e8 inferiore a quella dei tubercoli.\nGiardinaggio.\nQueste piante vengono soprattutto coltivate come fiori ornamentali grazie all'elegante contrasto tra i fiori e il ricco e decorativo fogliame. Sono piante rustiche (di facile impianto e mantenimento) e si adattano a qualsiasi tipo di terreno. Superano facilmente i rigori dell'inverno.\nCuriosit\u00e0.\nNelle credenze popolari l'aconito, al pari dell'aglio, pu\u00f2 essere usato per tenere lontani i vampiri (come nel film Dracula) e i lupi mannari, non a caso viene spesso nominato nella serie tv Teen Wolf.\nSecondo uno studio dello storico tedesco Christoph Sch\u00e4fer del 2006 sarebbe stato un cocktail di droghe a base di aconito la vera causa della morte della regina Cleopatra, e non il morso di un aspide come i documenti romani hanno tramandato.\nSecondo Ovidio l'aconito nacque dalla bava di Cerbero, infuriato perch\u00e9 incatenato e trascinato fuori dall'Ade da Eracle (l'ultima delle sue imprese). Medea utilizza l'aconito quando, insieme al marito Egeo, tenta di avvelenare Teseo, inizialmente non riconosciuto dal padre.\n\u00c8 al centro delle vicende de Il cappuccio del monaco, giallo medievale di Ellis Peters.\nCitata molto spesso nella serie The Vampire Diaries dalla terza stagione in quanto secondo una leggenda (fondata) servirebbe ad indebolire i licantropi inserita anche nei libri omonimi.\nNella serie TV Teen Wolf viene nominata in tutte le stagioni e viene usata dai Cacciatori di Licantropi (Argent-Calavera) per uccidere appunto i licantropi.\nNella serie di Dexter il personaggio di Hanna lo utilizza per compiere diversi omicidi.\nHarry Potter non conosceva la differenza fra aconito e luparia durante la sua prima lezione di pozioni con Piton.\nNel volume 67 del manga Bleach, il personaggio Askin Nakk Le Varr dice che occorrono 0,1\u00a0mg/kg di aconitina per uccidere un uomo.\nNei film horror Licantropia Evolution e Licantropia Apocalypse, la protagonista si inietta estratto di aconito per arrestare o ritardare la mutazione in licantropo.\nNel videogioco Ghost of Tsushima lo \"Strozzalupo\" \u00e8 utilizzato per produrre dei dardi avvelenati, utilizzati contro i nemici dal protagonista.\nNella terza stagione della serie You, Love Quinn utilizza l'aconito per uccidere Joe Goldberg, che sopravvive grazie a un antidoto. Sar\u00e0 poi lui stesso ad utilizzare l'estratto di Luparia per uccidere la moglie."}
{"id": "524034", "revid": "729019", "url": "https://it.wikipedia.org/wiki?curid=524034", "title": "Polikarpov I-5", "text": "Il Polikarpov I-5 (in caratteri cirillici \u041f\u043e\u043b\u0438\u043a\u0430\u0440\u043f\u043e\u0432 \u0418-5) era un caccia monomotore biplano realizzato dall'OKB 84 diretto da Nikolaj Nikolaevi\u010d Polikarpov insieme con Dmitrij Pavlovi\u010d Grigorovi\u010d e sviluppato in Unione Sovietica negli anni trenta.\nPrincipale caccia in dotazione alla Sovetskie Voenno-vozdu\u0161nye sily (VVS), l'aeronautica militare sovietica, dalla sua introduzione nel 1931 fino al 1936, venne in seguito tolto dalla prima linea e, nel nuovo ruolo di addestratore, assegnato ai reparti di formazione dei piloti.\nA seguito dell'inizio dell'Operazione Barbarossa, che distrusse gran parte della flotta aerea militare sovietica, gli I-5 ancora in condizioni di volo vennero equipaggiati con quattro mitragliatrici e rastrelliere per bombe, quindi messi in servizio come aereo da attacco al suolo leggeri ed impiegati anche come bombardiere notturno nel 1941. Vennero ritirati all'inizio del 1942, quando l'industria aeronautica sovietica inizi\u00f2 a produrre nuovi modelli in quel ruolo e si resero disponibili velivoli di concezione moderna come l'Ilyushin Il-2 \u0160turmovik.\nStoria del progetto.\nNell'ambito del piano quinquennale per lo sviluppo economico dell'Unione Sovietica, nel 1928 venne ordinato all'ufficio di progettazione (OKB) nr. 156 diretto da Andrej Nikolaevi\u010d Tupolev di sviluppare un nuovo caccia biplano con costruzione a tecnica mista (metallo e legno/compensato) equipaggiato con un motore radiale Bristol Jupiter VII con l'obbligo di presentare il prototipo entro il 1\u00ba settembre 1929. Il nuovo modello, al quale internamente era stata assegnata la sigla ANT-12, assunse la designazione ufficiale I-5 (da \"Istrebitel\", caccia). Parallelamente, l'OKB 84 diretto da Nikolaj Nikolaevi\u010d Polikarpov venne incaricato di creare un caccia convenzionale di costruzione lignea, che assunse la designazione Polikarpov I-6, per soddisfare la stessa specifica. Il progetto I-5, iniziato da Pavel Osipovi\u010d Suchoj sotto la supervisione di Tupolev, si ritrov\u00f2 in ritardo a causa della maggiore attenzione rivolta dall'OKB nello sviluppo di bombardieri di grandi dimensioni. Come conseguenza i lavori di sviluppo degli I-5 ed I-6 vennero unificati nel 1929 sotto la direzione di Polikarpov, anche se nessuno dei due progetti riusc\u00ec ad essere completato nella data richiesta.\nNikolaj Polikarpov, in seguito ai risultati dei suoi progetti ritenuti insoddisfacenti dal governo, venne arrestato dal Direttorato politico dello Stato (OGPU), la polizia segreta sovietica, nel settembre 1929 con l'accusa di sabotaggio industriale e per questo condannato a morte, sentenza in seguito permutata in dieci anni di reclusione in un campo di lavoro. Nel dicembre 1929 l'OGPU riun\u00ec un certo numero di ingegneri aeronautici presso il carcere di Butyrka, compreso Polikarpov, istituendo il \"Konstruktorskoye Byuro Vnutrenniya Tyurma\" (KB VT) e la cui direzione venne assegnata a Dmitrij Pavlovi\u010d Grigorovi\u010d. Nei primi mesi del 1930, il KB VT venne in seguito trasferito sotto la direzione dello stabilimento (\"Zavod\") Nr. 30 situato nell'area dell'aeroporto centrale M.V. Frunze, struttura ora scomparsa nella zona Hodynka, a nord-ovest del centro di Mosca. Poco tempo dopo, alla direzione del gruppo di progettazione Grigorovich venne sostituito da Polkarpov quando il progetto dell'I-5 venne approvato dal OGPU. Il mock-up, realizzato in scala 1:1, venne approvato il 28 marzo 1930 ed il primo prototipo, indicato VT-11 (\"Vnutrenniya Tyurma\"), \u00e8 stato completato il mese successivo.\nIl VT-11 venne portato in volo per la prima volta il 30 aprile 1930 equipaggiato con un radiale Jupiter VII originale britannico da 450 hp, dipinto in argento con una linea rossa ed una scritta \"VT\" rossa sovrapposta alla stella rossa sul timone. Il secondo prototipo, designato VT-12 e motorizzato con uno Jupiter VI, vol\u00f2 il successivo 22 maggio, battezzato con il nome \"Kliment Voro\u0161ilov\". I due prototipi inoltre differivano in alcuni dettagli secondari, come un diverso disegno della coda e nella costruzione del carrello d'atterraggio. Questo determinava una leggera differenza di peso e nelle prestazioni tra i due prototipi, con il secondo leggermente pi\u00f9 pesante e pi\u00f9 veloce, mentre il primo aveva un leggero vantaggio nell'autonomia e una tangenza di servizio pi\u00f9 elevata. Il terzo prototipo, designato VT-13 e che sfoggiava dipinto il motto \"Un dono per il XVI Congresso del Partito\", venne equipaggiato con un motore radiale di costruzione sovietica, il Bessonov M-15 capace di erogare 600 CV e racchiuso in una cappottatura NACA, ma questo si rivel\u00f2 inaffidabile e non venne avviato alla produzione.\nIl secondo prototipo venne sottoposto alle prove dell'organizzazione ufficiale di stato per le valutazioni (NII) il 13 agosto 1931 ottenendo l'autorizzazione alla produzione in serie che venne iniziata nel mese successivo, il 13 settembre. Uno dei problemi rilevati durante le prove era la tendenza, fase di atterraggio, a ruotare senza controllo di 180\u00b0 in presenza di vento leggero. Per ovviare al problema venne quindi introdotta una modifica del carrello riducendone l'altezza di 15\u00a0cm ed arretrandolo di 12\u00a0cm e l'ingegnere che sugger\u00ec il cambiamento venne per questo insignito dell'Ordine della Stella Rossa per il suo ingegno. Venne quindi gi\u00e0 emesso un ordine di fornitura per dieci esemplari di preproduzione, i quali vennero costruiti fra agosto ed ottobre. Tutti erano dotati di motori di importazione ma introducevano una serie di piccoli miglioramenti che avrebbero poi riguardato i velivoli di produzione e che comprendevano sfoghi d'aria per il raffreddamento del basamento, l'introduzione di un tubo di Pitot e di uno sfogo per pressione statica sull'ala superiore, un poggiatesta sagomato per il pilota ed un'elica metallica con passo variabile regolabile a terra.\nVarianti.\nL'I-5 venne inoltre utilizzato nell'ambito del progetto Zveno atto a valutare la possibilit\u00e0 di trasportare tre esemplari su un bombardiere pesante Tupolev TB-3 [nel ruolo di caccia parassita, posizionandoli uno per lato sopra le ali ed il terzo sopra la fusoliera. L'operazione risultava difficoltosa in quanto i primi due erano issati nella loro posizione con l'ausilio di rampe ma il terzo doveva essere appoggiato sul dorso del velivolo completamente a mano. Questa combinazione risultava cos\u00ec ingombrante che generalmente erano utilizzati esclusivamente come motopropulsore supplementare per il TB-3 nella parte finale del programma. Gli esemplari utilizzati in questi test erano equipaggiato con un diverso carrello d'atterraggio, pi\u00f9 lungo e dotato di pneumatici pi\u00f9 piccoli come quelli utilizzati nei prototipi.\nUna conversione biposto da addestramento, designata I-5UTI (\"Uchebno-Trenirovochnyy Istrebitel\"' \u2014 addestratore caccia), venne costruita, si ritiene in una ventina di esemplari, in uno dei due stabilimenti di produzione. Caratteristica della versione era la presenza di due abitacoli separati in tandem, con quello originale spostato indietro ed il secondo posizionato di fronte ad esso.\nTecnica.\nLa macchina era un biplano tradizionale con motore radiale Shvetsov M-22 standard per i progetti sovietici dell'epoca, con progenitore originale nel britannico Bristol Jupiter. La struttura era mista, essendo in acciaio saldato per la fusoliera, legno per la struttura alare e il tutto rivestito in tela verniciata.\nEssendo molto leggero, meno di 1\u00a0000\u00a0kg a vuoto, aveva buone qualit\u00e0 di salita ed un'elevata quota operativa. L'armamento era molto consistente, con una dotazione di 4 mitragliatrici da 7,62 (contro le due normali dell'epoca), che assieme all'ottima maneggevolezza costituivano il maggior pregio del velivolo.\nImpiego operativo.\nAl 1\u00ba ottobre 1931 risultavano gi\u00e0 54 gli I-5 consegnati ai reparti della VVS, diventati 66 alla fine dell'anno. Tutti questi esemplari provenivano dalla Zavod Nr. 1 di Khodinka, ma la Zavod Nr. 21 di Gor'kij inizi\u00f2 la produzione l'anno successivo con dieci esemplari consegnati nel 1932, 321 nel 1933 e 330 nel 1934. La Zavod Nr. 1 ne costru\u00ec altri 76 nel 1932 prima di iniziare la produzione dell'Heinkel HD 37 ridesignato I-7. L'I-5 venne inizialmente fornito alle unit\u00e0 del Distretto militare di Leningrado, Ucraina e Zabajkal'skij, composto da 20% dei reparti da caccia della VVS, il entro la fine del 1932. Nel corso del 1933 vennero iniziate le consegne di unit\u00e0 nei Distretti militari dell'estremo oriente, della Bielorussia e in quello moscovita, che comprendevano il 40% dei reparti da caccia, entro la fine dell'anno. Dalla fine del 1934 la maggior parte dei Polikarpov I-3 e dei Tupolev I-4 era stato sostituito ed iniziarono le consegne all'Aviacija Voenno-Morskogo Flota, l'aviazione di marina della Rabo\u010de-Krest'janskij Krasnyj Flot (Flotta Rossa degli operai e dei contadini). L'I-5 cominci\u00f2 ad essere sostituito dal pi\u00f9 recente Polikarpov I-15 nel 1936, e da questo completamente rimpiazzato nel servizio di prima linea dalla fine del 1937, continuando comunque ad essere impiegato come aereo da addestramento avanzato.\nCon l'avanzata della Wehrmacht del giugno 1941 in territorio sovietico a seguito dell'inizio dell'Operazione Barbarossa, le consistenti perdite di velivoli di prima linea nella VVS e l'interruzione della produzione determin\u00f2 il trasferimento degli I-5 dai reparti di addestramento che vennero utilizzati in operazioni belliche nel nuovo ruolo di aereo da attacco al suolo o di bombardiere notturno fino ai primi mesi del 1942. Alcuni vennero assegnati al 605\u00ba e 606\u00ba reggimento caccia (\"Istrebitel'nyye Aviatsionyye Polki\" (IAP)) durante la difesa di Mosca, utilizzati come bombardieri notturni fino alla reintegrazione del loro parco velivoli nel mese di febbraio 1942. Il 2\u00ba reggimento da attacco al suolo (\"Shturmovoy Aviatsionyye Polki\" (ShAP)) venne istituito nel settembre 1941 e formato attingendo forze dai riservisti e dalla scuola di volo Kachin. Dal 10 ottobre erano trentadue gli I-5 a disposizione anche se le dure condizioni ne avevano ridotto il numero a solo sedici in condizioni di combattere. Al 18 ottobre risultavano ridotti ad una dozzina ed il reparto continu\u00f2 ad utilizzarli fino al 1\u00ba febbraio 1942 quando il reggimento venne ritirato per la conversione al Ilyushin Il-2 e ridesignato 766\u00ba ShAP. L'11\u00ba ShAP venne formato dal personale dell'aviazione di marina della Flotta del Mar Nero il 22 settembre 1941. Il 18 ottobre risulta avesse a disposizione trentatr\u00e9 I-5, diciotto dei quali in condizioni di combattere, che per\u00f2 si ridussero velocemente ad undici operativi pi\u00f9 otto inutilizzabili gi\u00e0 al 7 novembre. restarono in servizio fino al 1\u00ba febbraio 1942, data nella quale il reggimento venne riorganizzato."}
{"id": "524035", "revid": "3535", "url": "https://it.wikipedia.org/wiki?curid=524035", "title": "Napello", "text": ""}
{"id": "524036", "revid": "486946", "url": "https://it.wikipedia.org/wiki?curid=524036", "title": "Piedi puliti", "text": ""}
{"id": "524037", "revid": "486946", "url": "https://it.wikipedia.org/wiki?curid=524037", "title": "Piedi Puliti", "text": ""}
{"id": "524038", "revid": "486946", "url": "https://it.wikipedia.org/wiki?curid=524038", "title": "Moggiopoli", "text": ""}
{"id": "524040", "revid": "486946", "url": "https://it.wikipedia.org/wiki?curid=524040", "title": "Sistema Moggi", "text": ""}
{"id": "524042", "revid": "729019", "url": "https://it.wikipedia.org/wiki?curid=524042", "title": "Bell P-59 Airacomet", "text": "Il Bell-59 Airacomet fu un aereo da caccia a reazione ad ala media sviluppato dall'azienda aeronautica statunitense Bell Aircraft Co. nei primi anni quaranta\nPrimo aereo statunitense ad essere dotato di un motore a reazione venne realizzato durante la seconda guerra mondiale e destinato ad equipaggiare gli Squadron da caccia della United States Army Air Forces (USAAF), tuttavia rivelatosi avere prestazioni simili a quelle del P-63 Kingcobra a pistoni annull\u00f2 il contratto quando meno della met\u00e0 dei velivoli ordinati erano stati prodotti.\nBench\u00e9 il P-59 non fosse mai stato impiegato in combattimento, l'esperienza acquisita venne riutilizzata dagli statunitensi per sviluppare la successiva generazione di velivoli a getto, inoltre risulta essere il primo caccia turbogetto ad integrare il motore e le prese d'aria dinamiche nella fusoliera.\nStoria del progetto.\nNel 1941, l'\"intelligence\" apprese, con un certo ritardo, che in Germania si stavano compiendo esperimenti concreti su aeroplani con propulsione a razzo e ne inform\u00f2 il Major general Henry (Hap) Arnold, capo di stato maggiore della componente aerea dell'United States Army il quale, a sua volta, ne parl\u00f2 con il Dr. Vannevar Bush, direttore del National Advisory Committee for Aeronautics (NACA) (la futura NASA). Di conseguenza, gi\u00e0 il 25 febbraio l'ente per le ricerche aeronautiche costitu\u00ec lo Special Committee for Jet Propulsion, sotto la direzione del Dr. Durand; questo comitato cominci\u00f2 a lavorare in contatto con ricercatori e tecnici dell'Allis-Chalmers, della General Electric e della Westinghouse. Intanto, a seguito dell'accordo di mutua informazione tra Stati Uniti e Regno Unito in fatto di tecnologie per la difesa, il Generale Arnold fu invitato in Inghilterra presso la Power Jets e la Gloster Aircraft Company, per rendersi conto di persona dello stadio di avanzamento dell'attivit\u00e0 sul primo aereo a reazione britannico. Il 25 luglio 1941 furono mostrati a una commissione americana i progetti del Gloster F.9/40 (il futuro Meteor) con due motori Rover W.2B. Arnold e le commissioni tecniche dell'United States Army Air Forces furono impressionati dalle promesse del nuovo sistema di propulsione, cos\u00ec, il 4 settembre 1941, fu chiesta la licenza di produzione del turboreattore centrifugo Power Jets (Rover) W.2B, cui fece seguito la richiesta alla General Electric, scelta in base alla sua maggiore esperienza nel campo delle turbine, di 15 motori dello stesso tipo.\nNasce l'XP-59A.\nA questo punto, occorreva scegliere la cellula su cui montare i motori a getto. Trattandosi di un programma ad alta priorit\u00e0 e segretezza, si evit\u00f2 l'appalto e a Wright Field, dove aveva sede lo stato maggiore dell'USAAF, si opt\u00f2 per la Bell Aircraft Corp. Il 5 settembre, Lawrence Bell e il suo direttore tecnico Harland Poyer accettarono con entusiasmo l'incarico. Bell, Poyer, Robert Woods, E.P. Rhodes e Ray Whitman, assieme ad altri 5 ingegneri alle loro dipendenze, gi\u00e0 il 30 settembre poterono sottoporre agli organi tecnici dell'USAAF un progetto di massima che fu approvato, con l'assegnazione di un contratto del valore di 1.644.431$ per coprire le prove in galleria del vento e la costruzione di tre prototipi. Per ragioni di sicurezza, al progetto fu assegnata una designazione fittizia, XP-59A, che potesse far pensare a una versione di un precedente XP-59.\nLa costruzione dei prototipi ebbe inizio nel gennaio 1942, mentre il primo motore General Electric I-A prodotto negli Stati Uniti sotto la direzione di Donald Warner sulla base del W.2B, tra non poche difficolt\u00e0 tecniche, fu provato il 18 marzo 1942; sulla carta avrebbe dovuto fornire 800\u00a0kg di spinta, ma il miglior risultato raggiunto al banco dinamometrico fu di 708\u00a0kgf: una volta installato, il motore non ne forniva pi\u00f9 di 545 (davvero poco per un jet!). Data l'esigenza di stringere i tempi, gi\u00e0 il 26 marzo 1942 l'USAAF ordin\u00f2 13 aerei di preserie YP-59A e una cellula destinata alle prove statiche, per un ammontare di 2.670.377,16$. Pur con gli ostacoli frapposti dalle precauzioni per la segretezza, il primo XP-59A fu completato il 12 settembre 1942 in un ex stabilimento automobilistico della Ford di Buffalo, quindi fu smontato e trasferito, con un lungo viaggio via terra, a Muroc Field. Il 26 settembre, i motori furono fatti girare per la prima volta sull'aeroplano completo e il 1\u00ba ottobre il collaudatore Robert Stanley pot\u00e9 iniziare i rullaggi veloci, durante i quali l'XP-59A si stacc\u00f2 dalla pista per quattro volte.\nIl primo volo avvenne il 2 ottobre, quando Stanley comp\u00ec un primo volo e il Brigadiere Generale Laurence Craigie ne effettu\u00f2 un secondo. Il prototipo, nel frattempo o subito dopo, era stato ufficialmente battezzato Airacomet: cometa, col prefisso \"Aira\" che fino ad allora era stato un marchio di fabbrica della Bell. Il personale a terra, per\u00f2, lo ribattezz\u00f2 Miss Fire (la cui pronuncia \u00e8 uguale a \"misfire\", mancata accensione), per il comportamento a volte capriccioso dei suoi motori. All'inizio del 1943, furono pronti gli altri due prototipi, mentre sul primo veniva praticato un abitacolo anteriore di fortuna scoperto, per un osservatore che doveva registrare i parametri del volo, lasciando il pilota libero di concentrarsi sui comandi. Quando il secondo prototipo aveva gi\u00e0 iniziato i voli, il 15 febbraio 1943, sul Rogers Dry Lake cadde un'insolita quantit\u00e0 di pioggia e per proseguire l'attivit\u00e0 il secondo XP-59A fu rimorchiato sullo Hawes Field, pista alternativa del George Field di Victorville; per non dare indizi sulla sua vera natura, il velivolo fu parzialmente coperto da un telone e fornito di un'elica quadripala finta. A Muroc Field in seguito giunsero i primi due aerei di pre-serie e il secondo il 18 agosto 1943 comp\u00ec il primo volo, ancora con i motori I-A, poi sostituiti dagli I-14B e infine dagli I-16 da 750\u00a0kg/s, ridesignati J31-GE-3.\nGli XP-59A, nonostante uno sviluppo relativamente rapido, dimostrarono i problemi comuni a tutti gli aviogetti di prima generazione: motori di spinta nettamente insufficiente, dalla vita utile irrisoria, e una certa instabilit\u00e0 laterale. La velocit\u00e0 massima risult\u00f2 di 563\u00a0km/h a livello del mare e 628\u00a0km/h a 9150 m, quindi insufficiente per potersi confrontare con le pi\u00f9 recenti realizzazioni a propulsione a elica.\nImpiego operativo.\nSe \u00e8 vero che il P-59 fu un caccia fallito, \u00e8 altrettanto vero che come programma non fu affatto un fallimento, in quanto, pur trattandosi di un progetto cos\u00ec innovatore, l'Airacomet fu costruito senza incontrare gravi problemi e anche la sua attivit\u00e0 di volo, sia pure limitata, non fu segnata da troppi incidenti, e quasi mai con la perdita della cellula.\nLa Bell aveva sperato in una serie di 300 esemplari ma, anche se l'aeroplano fosse stato adeguato ad affrontare un combattimento, la General Electric non avrebbe avuto la capacit\u00e0 di produrre con lo stesso ritmo i propulsori. Per questo motivo il contratto per il P-59A-1 fu formalizzato per 100 esemplari, al prezzo unitario di 123.477 $. Visti i risultati delle valutazioni, l'USAAF avrebbe voluto ridurre il quantitativo totale a 39 aeroplani, ma alla fine fu trovato un compromesso tra risparmi e costi di cancellazione del contratto e si arriv\u00f2 alla richiesta finale di 50 macchine.\nA sancire definitivamente l'inidoneit\u00e0 all'assegnazione ai reparti, era stato un ciclo di valutazione durante il quale lo YP-59A era stato confrontato con un P-38J-15 Lightning e un P-47D-20 Thunderbolt, dimostrandosi inferiore sotto quasi tutti i punti di vista. L'unica situazione di vantaggio fu nella \"prova dei cerchi\", quando l'YP-59A dimostr\u00f2 di poter compiere la virata di 360\u00b0 in uno spazio inferiore a quello richiesto dal Lightning. Gli Airacomet entrarono in servizio in diversi reparti sperimentali e nel 412th Fighter Group della 4th Air Force, costituito il 30 novembre 1943 sugli Squadrons 29, 31, 361 e 445, presso i quali i giovani piloti cominciarono a prendere contatto con il sistema di propulsione a getto. Questo permise all'USAAF di famigliarizzare con l'utilizzo di un aereo a getto in attesa dei nuovi e pi\u00f9 avanzati modelli che sarebbero stati introdotti di l\u00ec a poco.\nNel luglio 1946, l'attivit\u00e0 addestrativa fu sospesa e i P-59 dell'USAAF furono avviati alla demolizione, tranne uno; i P-59B dell'US Navy, invece, sopravvissero un po' pi\u00f9 a lungo e l'ultimo fu demolito alla fine del 1949.\nVersioni.\nComplessivamente, gli esemplari sicuramente completati, inclusi i prototipi, sono stati 61."}
{"id": "524047", "revid": "115197", "url": "https://it.wikipedia.org/wiki?curid=524047", "title": "Horten Ho-229", "text": ""}
{"id": "524049", "revid": "729019", "url": "https://it.wikipedia.org/wiki?curid=524049", "title": "Giuseppe Galliano", "text": "Carriera militare.\nFiglio di un ufficiale che nel 1821 fu compagno di Santorre di Santarosa nei moti costituzionali in Piemonte, entrato nel Collegio Militare di Asti il 24 ottobre 1854, Giuseppe pass\u00f2 nel 1864 alla Scuola Militare, dalla quale due anni dopo veniva dimesso col grado di sottotenente nell'arma di fanteria, ed assegnato al 24\u00ba Reggimento fanteria \"Como\" col quale partecip\u00f2 alla guerra contro l'Austria del 1866. Nel 1870 fu promosso luogotenente e nel 1873 ottenne di essere trasferito nel corpo degli Alpini costituito l'anno prima; vi rimase fino al 19 luglio 1883 quando, con la promozione a capitano, venne destinato al 58\u00ba Reggimento fanteria \"Abruzzi\". Nel 1884 pass\u00f2 all'82\u00ba Reggimento fanteria \"Torino\" ed il 6 novembre 1887 part\u00ec per l'Eritrea col Corpo di Rinforzo comandato dal generale Alessandro Asinari di San Marzano, con l'intento di vendicare l'eccidio di Dogali, ma, essendosi gli abissini \u00ab\"dileguati qual nebbia al sole\"\u00bb dinanzi alle imponenti forze italiane, il Corpo, nella primavera dell'anno dopo, venne sciolto e rimpatriato. Il 10 marzo 1888 il capitano Galliano faceva ritorno all'82\u00ba Reggimento Fanteria di Torino per rimanervi soltanto due anni, in quanto nel 1890, in seguito a sue ripetute domande, ottenne di essere nuovamente inviato in Eritrea.\nLa campagna d'Africa.\nBattaglia di Agordat.\nNella battaglia di Agordat del 1893 il capitano Giuseppe Galliano comandava un Battaglione indigeni, nonch\u00e9 una batteria di artiglieria da montagna indigeni servita da sudanesi. Dapprima le sorti della battaglia furono favorevoli alle truppe di Galliano ma, successivamente, i Dervisci, rincuorati ed infervorati dai loro capi militari e religiosi, le incalzarono tentando di aggirarle. Vani furono gli sforzi di Galliano per arginare la loro offensiva sicch\u00e9 fu costretto ad ordinare la ritirata abbandonando i pezzi, poich\u00e9 tutti i muletti erano rimasti uccisi. Nel ripiegamento per scaglioni Galliano mantenne la disciplina e l'ordine, infondendo fiducia nei suoi fedeli \u00e0scari. Successivamente ordin\u00f2 un violento contrattacco alla baionetta, che guid\u00f2 egli stesso a cavallo in primissima linea. In breve i Dervisci furono scompaginati e volti in fuga disordinata e i pezzi poterono essere ripresi. Il bottino in armi, munizioni ed insegne di quella battaglia si trova oggi presso il Museo di Artiglieria di Torino e comprende il celebre stendardo verde, che per i Dervisci fu una delle pi\u00f9 avvilenti perdite.\nAlla notizia che il Re Umberto I gli aveva assegnata la Medaglia d'Oro al Valor Militare, il capitano Galliano scrisse al fratello: \u00ab\"una sola cosa disturba la mia gioia per tanta onorificenza, ed \u00e8 che si discosta troppo da quella data ai miei ufficiali che me l'hanno guadagnata e per i quali il Ministero non fu largo come per me\"\u00bb. Galliano si distinse soprattutto per la sua abilit\u00e0 nell'istruire e costituire in saldi ed omogenei reparti gli indigeni. A lui si deve l'aver dotato quel III Battaglione indigeni di tradizioni guerriere tanto da essere ricordato in Eritrea col nome di \"Eroico Comandante\" pi\u00f9 che con quello di cremisi, datogli per il colore della fascia sulla vita e del fiocco del tarbush dei suoi ascari.\nBattaglia di Coatit.\nIl 13 gennaio del 1895 inizi\u00f2 la battaglia di Coatit tra le truppe italiane e quelle guidate dal Ras Mangasci\u00e0, governatore del Tigrai, il quale venne sconfitto e fu costretto a rifugiarsi presso Senaf\u00e8, dove per\u00f2 venne raggiunto dalle truppe italiane; un proiettile percorse la sua tenda e, in preda al panico, inizi\u00f2 a fuggire. Gran parte del merito in questa operazione la ebbe Giuseppe Galliano, promosso maggiore per meriti di guerra dopo Agordat.\nL'azione gli fece guadagnare una Medaglia d'Argento al Valor Militare con la seguente motivazione: \u00ab\"Inviato con tre delle sue compagnie ad arrestare l'urto della colonna aggirante nemica, riusc\u00ec, nonostante la superiorit\u00e0 numerica dei tigrini, le difficolt\u00e0 del terreno e le gravi perdite subite, a coprire le strade per cui doveva sfilare il corpo operante, rendendo cos\u00ec possibile di occupare saldamente la posizione di Coatit e di respingere il nemico su tutta la fronte. Nel pomeriggio del 13 e per tutto il 14 gennaio concorse a difendere il centro e la destra delle nostre truppe, respingendo sempre gli incessanti attacchi del nemico\"\u00bb. Sempre per tale sua valorosa azione ebbe in premio anche la Croce di Cavaliere dell'Ordine dei Santi Maurizio e Lazzaro per \"motu proprio\" del Sovrano.\nDifesa del forte di Macall\u00e9.\nNell'autunno 1895 tutta la regione del Tigrai poteva dirsi occupata, cos\u00ec il governatore della Colonia eritrea, il generale Oreste Baratieri poteva ritornare a Massaua. Tuttavia, trascorse poche settimane, fu lo stesso Negus Menelik II a mettersi sul piede di guerra denunciando l'indebita occupazione italiana del Tigrai, territorio che il Trattato di Uccialli assegnava all'Etiopia. Fatte ingenti provviste di viveri, bestiame, armi e munizioni, Menelik II mise insieme una forza immensa per marciare contro la colonna italiana. Ai primi di dicembre l'esercito abissino poteva vantare 100.000 uomini, mentre le forze italiane, inferiori in numero, erano state a loro volta suddivise in due contingenti: 5.000 uomini erano di stanza ad Adigrat ed altrettanti a Macall\u00e8, guidati dal generale Giuseppe Arimondi. Quest'ultimo avrebbe voluto avanzare in sostegno del maggiore Pietro Toselli che si trovava isolato con la sua compagnia sull'altipiano dell'Amba Alagi nella posizione pi\u00f9 avanzata e che per primo, perci\u00f2, sarebbe giunto a contatto col nemico. Tuttavia il governatore Baratieri telegraf\u00f2 che fosse mantenuto il presidio su Macall\u00e8 e viet\u00f2 al generale Arimondi di muoversi, permettendo agli abissini un facile eccidio nei confronti dei circa 2000 soldati ai comandi del maggiore Toselli che morirono tutti il 7 dicembre. Arimondi, che era avanzato sino ad Ader\u00e0, a 20\u00a0km dall'Amba Alagi, non pot\u00e9 fare altro che raccogliere i pochi superstiti per ripiegare su Adigrat, lasciando nel Forte Enda Yesus (Chiesa del Ges\u00f9) presso Macall\u00e8 il maggiore Giuseppe Galliano con 1.300 uomini. L'esercito del Negus iniziava l'assedio del forte.\nGalliano resistette per oltre due mesi ai continui attacchi degli armati abissini. Il presidio di circa 1500 uomini non si arrese malgrado le gravissime perdite subite, soprattutto per le malattie. Contemporaneamente all'assedio procedevano le trattative di pace che culminarono il 17 gennaio 1896 quando Menelik II offr\u00ec la cessazione delle ostilit\u00e0 chiedendo come contropartita la cancellazione del Trattato di Uccialli. In cambio egli prometteva di liberare dall'assedio gli italiani rinchiusi nel forte di Macall\u00e9. Ma il governo italiano, pur esigendo la liberazione degli assediati di Macall\u00e9, rimase fermo nella richiesta del rinnovo del Trattato di Uccialli. Galliano, sul punto di sacrificarsi per mancanza di munizioni, di viveri e di acqua facendo saltare in aria il forte per mezzo di una mina, desistette da tale proponimento dato che l'assedio venne sciolto grazie alla diplomazia messa in atto dal governatore Baratieri.\nGalliano lasci\u00f2 il forte con le sue truppe e fece ritorno tra le forze italiane che andavano ammassandosi al confine eritreo col Tigr\u00e8. Per l'eroica difesa del forte di Enda Yesus (poi denominato in suo onore \"Forte Galliano\"), ebbe un'altra Medaglia d'Argento al Valor Militare e la promozione per merito di guerra a tenente colonnello, che avvenne nel gennaio del 1896.\nLa battaglia di Adua.\nNegli ultimi giorni di febbraio, per l'esercito italiano le vettovaglie erano talmente ridotte da non poter bastare che per pochi giorni. Le opzioni erano due: ritirarsi oppure tentare, con un'avanzata su Adua, di aprirsi la via pi\u00f9 breve di rifornimento per i magazzini di Adi Ugri e di Asmara. Baratieri era pi\u00f9 favorevole alla ritirata ma, sentito nella sera tra il 28 e 29 febbraio il parere degli altri generali che all'unanimit\u00e0 propendevano per l'attacco, decise di affrontare il nemico coi suoi 15.000 uomini contro gli oltre 120.000 di Menelik II.\nNella notte tra il 29 febbraio e il 1\u00ba marzo il generale Baratieri decise di avanzare. L'idea era quella di attirare l'esercito di Menelik, o almeno la sua retroguardia, in uno strenuo combattimento che l'avrebbe visto capitolare. A seguito del telegramma che il Capo del Governo Francesco Crispi gli aveva inviato in data 25 febbraio: \u00ab\"Cotesta \u00e8 una tisi militare, non una guerra\"\u00bb, fu costretto ad ingaggiare battaglia. Alle ore 21.00 del 29 febbraio l'esercito si mosse su tre colonne: alla destra marciava la colonna guidata dal generale Vittorio Dabormida (2.500 uomini), al centro quella del generale Giuseppe Arimondi (2.500 uomini anch'essa), alla quale fu assegnato anche il tenente colonnello Galliano, e alla sinistra quella del generale Matteo Albertone (4.000 uomini).\nGalliano si ritrov\u00f2 a combattere sul Monte Rajo, dove, cercando strenuamente di proteggere l'ala sinistra della brigata di Arimondi sbarrando il campo agli abissini, cadde combattendo fino all'ultimo con la quasi totalit\u00e0 dei suoi \u00e0scari che lo idolatravano e che non lo vollero abbandonato in quel suo supremo sacrificio. Per la sua condotta eroica durante la battaglia di Adua fu conferita postuma a Galliano una seconda Medaglia d'Oro al Valor Militare. Galliano, primo alpino decorato col massimo riconoscimento per i militari, \u00e8 stato anche il primo ufficiale decorato di due Medaglie d'Oro al Valor Militare.\nEredit\u00e0 culturale.\nIn memoria di Galliano furono intitolate strade, piazze e monumenti in tutta Italia. A Ceva, dove risiedeva nei periodi di licenza, oltre ad un monumento, una scuola elementare e una piazza dedicate al valoroso militare italiano si trova anche un museo, dove sono conservati alcuni suoi oggetti personali.\nIl liquore Galliano.\nIl nome di Giuseppe Galliano \u00e8 legato al Liquore Galliano ideato dal livornese Arturo Vaccari. Titolare e fondatore nel 1872 dell'omonima distilleria, nel 1896, anno della morte di Galliano, volendo celebrare le eroiche gesta del militare, dovendo dare il nome ad un suo nuovo liquore, gli dette il nome del suo eroe preferito. Anche se la Distilleria Arturo Vaccari non esiste pi\u00f9, la propriet\u00e0 del marchio \u00e8 della Bols di Amsterdam ed il liquore \u00e8 ancora oggi in produzione."}
{"id": "524050", "revid": "8660", "url": "https://it.wikipedia.org/wiki?curid=524050", "title": "European Football League 2006", "text": "L'Eurobowl 2006, la XX edizione dell'Eurobowl, \u00e8 stato conquistato dai Vikings Vienna. La stagione regolare si \u00e8 svolta tra il 25 marzo e il 22 maggio 2006. Sono seguiti i play-off, composti di semifinali e finale.\nPlay-off.\nFinale.\nVienna, Hohe Warte Stadion"}
{"id": "524051", "revid": "729019", "url": "https://it.wikipedia.org/wiki?curid=524051", "title": "Messerschmitt Me 163", "text": "Il Messerschmitt Me 163 \"Komet\" era un caccia intercettore con motore a razzo prodotto dall'azienda tedesca Messerschmitt AG negli anni quaranta, l'unico operativo ad adottare questa soluzione propulsiva durante la seconda guerra mondiale. Ottenne prestazioni impareggiabili per l'epoca (il pilota collaudatore Rudy Opitz, nel 1944 raggiunse i 1123 km/h). Costruito in circa 300 esemplari, riusc\u00ec a distruggere una decina di aerei alleati.\nIl Komet era un'ala volante con un motore a razzo a propellente liquido che usava due componenti estremamente volatili, il T-Stoff (perossido di idrogeno ad alta concentrazione) ed il C-Stoff (metanolo ed idrazina), molto pericolosi da maneggiare e suscettibili di esplodere al primo incidente, trattandosi di propellenti ipergolici, magari per un atterraggio un po' brusco. Oltretutto il motore poteva generare fiammate se la potenza veniva variata. Il T-Stoff era talmente corrosivo che, in caso di schianto dell'aereo, poteva letteralmente dissolvere il corpo del pilota. I Me 163 provocarono la morte di 16 piloti complessivamente.\nStoria del progetto.\nAntefatti.\nPrima dello scoppio della seconda guerra mondiale, Hellmuth Walter inizi\u00f2 a sperimentare diversi progetti di motori a razzo con perossido di idrogeno come propellente. Il perossido di idrogeno \u00e8 particolarmente efficace come propellente per motori a razzo detti \"monopropellente\", data la sua reattivit\u00e0 semplicemente al passare attraverso un catalizzatore metallico. Questo in pratica significa che un motore pu\u00f2 essere costituito da niente pi\u00f9 che una pompa e un tubo con un rivestimento a maglia metallica (uso del perossido come propellente). Alternativamente pu\u00f2 anche essere utilizzato come comburente in combinazione con un combustibile, come per un motore a razzo convenzionale.\nAll'epoca le instabilit\u00e0 nella camera di combustione rendevano difficile la scalabilit\u00e0 della potenza motrice, piuttosto utile per un aereo. Sebbene alcuni missili e sistemi RATO fossero costruiti utilizzando questa tecnologia, ogni aereo che l'avesse utilizzata per il propulsore principale avrebbe dovuto avere un peso molto contenuto. Allo stesso tempo, il consumo di carburante era tale che l'aereo avrebbe dovuto avere dei grandi serbatoi per contenerlo. Queste erano caratteristiche contrastanti: aumentando la capacit\u00e0 dei serbatoi, sarebbero aumentate proporzionalmente il peso e l'inerzia dell'aereo.\nAlexander Lippisch stava lavorando da molti anni ad alcuni progetti di alianti senza coda, che pi\u00f9 tardi avrebbe proposto di utilizzare con i motori Walter. Sebbene Lippisch non avesse ancora concepito un aliante con propulsione a razzo, intu\u00ec che un aereo senza piani di coda avrebbe permesso la realizzazione di serbatoi interni con un ampio volume mantenendo la stessa inerzia di un velivolo convenzionale. La combinazione del motore a getto Walter con un grande aliante Lippish sembr\u00f2 offrire il potenziale per creare un potente intercettore a breve raggio con propulsione a razzo.\nIl progetto.\nIl lavoro sul progetto inizi\u00f2 sotto il patrocinio del \"Deutsche Forschungsanstalt f\u00fcr Segelflug\" (DFS) \u2014 l'istituto tedesco per lo studio del volo a vela. La prima fase fu la conversione del terzo prototipo della serie Delta IV, il Delta IVc noto come DFS 39 ed usato puramente come banco di prova senza motore per la fusoliera.\nPoi il lavoro pass\u00f2 ad una variante di proseguimento con un piccolo motore a elica, nota col nome di DFS 194. Questa versione utilizzava i timoni montati sui bordi esterni delle ali, che Lippisch sapeva avrebbero causato problemi alle alte velocit\u00e0, e quindi pi\u00f9 tardi ridisegn\u00f2 perch\u00e9 fossero montati in un convenzionale stabilizzatore sul retro dell'aereo. Il disegno includeva alcune caratteristiche ereditate dalla sua natura di aliante, delle quali la maggiore era la slitta usata per gli atterraggi, che poteva essere retratta nella fusoliera durante il volo. Per il decollo, era necessario un carrello con ruote per sostenere il peso del velivolo coi serbatoi pieni, ma questo veniva rilasciato poco dopo la partenza. Fu pianificato di sostituire il propulsore col motore Walter R-1-203 da 300 kg di spinta quando fosse stato disponibile.\nAnche la Heinkel stava lavorando con i motori a getto Walter, montandoli sull'He 112 per varie prove e pi\u00f9 tardi sul primo aereo a razzo disegnato per essere operativo, l'He 176. Heinkel fu anche scelto per produrre la fusoliera del DFS 194 quando entr\u00f2 in produzione, non appena fu stabilito che il propellente, altamente volatile, sarebbe stato pericoloso su una fusoliera in legno, con la quale poteva reagire. Il lavoro continu\u00f2 con il nome in codice di Progetto X.\nLa ripartizione dei lavori tra DFS ed Heinkel port\u00f2 qualche problema, tra cui il fatto, notevole, che la DFS sembrava incapace di costruire anche solo una fusoliera del prototipo. Lippisch alla fine richiese di lasciare la DFS e di passare alla Messerschmitt. Il 2 gennaio 1939, si spost\u00f2 con il suo team e con il DFS 194 parzialmente completato al centro Messerschmitt di Augsburg (Augusta).\nI ritardi dovuti a questo spostamento permisero al motore di raggiungere un maggiore sviluppo, tanto che in un primo momento alla Messerschmitt fu presa la decisione di saltare la versione con motore a elica e passare direttamente a quella con motore a getto. I lavori furono terminati ad Augsburg, e l'aereo venne spedito a Peenem\u00fcnde Ovest all'inizio del 1940 per dotarlo di propulsore. Sebbene il motore dimostrasse di essere estremamente inaffidabile, l'aereo fece segnare delle prestazioni eccellenti, raggiungendo in un test una velocit\u00e0 di 550\u00a0km/h.\nImpiego operativo.\nL'impiego operativo inizi\u00f2 nel 1944. Occorsero pi\u00f9 di tre anni al Major Wolfgang Sp\u00e4te per poter costituire la prima unit\u00e0 di ME-163, lo Jagdgeschwader 400, a Brandis, vicino a Lipsia. Il suo obiettivo era fornire ulteriore protezione agli stabilimenti per la produzione di carburante sintetico a Leuna, che, alla fine del 1944, venivano attaccati pesantemente e di frequente. Un altro gruppo era di base a Stargard, vicino a Stettino per proteggere il grande impianto di prodotti sintetici di P\u00f6litz. Ulteriori sbarramenti difensivi forniti di formazioni di aerei-razzo erano previsti per Berlino, la Ruhr e il \"Deutsche Bucht\", il grande golfo (che comprende quello di Helgoland) tra Paesi Bassi, Germania e Danimarca.\nCome previsto, l'aereo dimostr\u00f2 di essere estremamente veloce. Ai piloti venne ordinato di salire alla massima potenza e alla velocit\u00e0 di salita di 5000 metri al minuto finch\u00e9 non fosse finito il carburante, dopo circa due minuti e mezzo, quindi il caccia avrebbe planato contro i bombardieri nemici. Dopo averli attaccati dovevano rientrare, sempre planando, alla base, dove spesso per\u00f2 li aspettavano i caccia alleati che a quel punto potevano abbatterli senza difficolt\u00e0. Poich\u00e9 il decollo avveniva con carrelli da lancio, i piloti dovevano essere esperti negli atterraggi ad alta velocit\u00e0 su pattini. A tal scopo, venivano addestrati su versioni appositamente modificate dell'aliante acrobatico DFS Habicht, a suo tempo progettato da Hans Jacobs, dotate di armamento e di ali molto accorciate, queste ultime denominate \"Stummel Habicht\" (falco monco).\nPer un certo periodo i caccia alleati non avevano idea di come comportarsi con l'Me 163. Il Komet spesso saliva sopra i bombardieri pi\u00f9 velocemente di quanto potessero tuffarsi i caccia avversari nel tentativo di intercettarlo. La tattica tipica dei Me 163 era di volare attraverso la formazione di bombardieri a 9000\u00a0m, salire poi a 10\u00a0700-12\u00a0000\u00a0m, e quindi tuffarsi di nuovo attraverso la formazione nemica. Con un po' di fortuna, questo poteva permettere al pilota di avere due possibilit\u00e0 per sparare qualche colpo dai suoi cannoni prima di dover ritornare alla base in volo a vela.\nSiccome l'abitacolo non era pressurizzato, la tangenza operativa venne limitata a una in cui il pilota poteva resistere per alcuni minuti, respirando ossigeno da una maschera senza perdere conoscenza. I piloti furono sottoposti ad allenamento per aumentare la loro capacit\u00e0 operativa alle difficili condizioni della stratosfera senza una tuta di pressurizzazione. Particolare curioso, potevano ottenere delle vacanze per andare a sciare con il pretesto di allenarsi alle alte quote.\nUna squadriglia da caccia, lo Jagdgeschwader 400 (JG 400), fu equipaggiata con due gruppi di aerei, con lo scopo di difendere le installazioni di gasolio nel maggio 1944. \u00c8 poco noto ma l'Me 163 probabilmente esegu\u00ec la prima tentata intercettazione aerea compiuta da un velivolo a reazione nella storia: il 13 maggio 1944 un Me 163 decollato da Bad Zwischenahn, a comandi del Major Wolfgang Sp\u00e4te, intercett\u00f2 due P-47 Thunderbolt statunitensi. Durante l'avvicinamento rapido si manifest\u00f2 l'improvviso spegnimento del motore, evento che costrinse il pilota ad una frustrante procedura di riavvio in volo. Successivamente il velivolo, giunto comunque senza essere scorto quasi alla distanza utile di tiro, ebbe un grave cedimento strutturale all'ala sinistra, costringendo il pilota all'eiezione. Le prime missioni operative iniziarono alla fine di luglio, quando le squadriglie attaccarono due B-17 dell'USAAF senza per\u00f2 ottenere delle vittorie ufficiali, e continuarono a combattere fino alla primavera del 1945. In questo periodo, ottennero 9 vittorie ufficiali, accusando per\u00f2 14 perdite.\nI piloti alleati si accorsero presto della breve autonomia del motore attivato, quindi impararono ad aspettare l'esaurimento del propellente per poi lanciarsi all'attacco dei Komet. Presto riuscirono anche ad identificare gli aeroporti da cui gli Me 163 decollavano e atterravano. La maggior parte degli aerei furono persi prima ancora che i piloti potessero essere addestrati su di essi, e sembr\u00f2 chiaro che il piano originale di creare una grande rete di difesa con gli Me 163 non avrebbe potuto essere realizzato.\nDal punto di vista operativo, il Komet fu un fallimento, subendo pi\u00f9 perdite (perlopi\u00f9 dovute a incidenti in atterraggio) che vittorie, ufficialmente solo 16. La bassa cadenza di tiro dei suoi cannoni permetteva di colpire con pochi proiettili i bombardieri nemici, data anche l'estrema differenza di velocit\u00e0 con l'obiettivo.\nAllo stesso tempo il Komet fu un progetto futuribile, molto in anticipo sui tempi. Fu uno dei primi segni che indicarono la fine dell'era degli aerei ad elica, e ispir\u00f2 i progetti di altri aerei innovativi, come il Bachem Ba 349 Natter e il Convair XF-92.\nVersioni.\nMe 163 A.\nLa produzione di una serie di prototipi inizi\u00f2 nel primo 1941, con il nome di Me 163. La segretezza su quel numero, il 163, fu tale che in realt\u00e0 il nome Bf 163 era quello dato a un progetto per produrre un piccolo aereo per due passeggeri, che aveva gareggiato contro il Fieseler Fi 156 Storch per un contratto di produzione. In questo modo si pensava che i servizi segreti stranieri avrebbero concluso che ogni riferimento fosse relativo a quel precedente progetto. L'Me 163 A V1 fu inviato a Peenem\u00fcnde per ricevere un motore aggiornato, e il 2 ottobre 1941, un modello successivo, l'Me 163 A V3 segn\u00f2 il nuovo record del mondo di velocit\u00e0 con 1004,5\u00a0km/h. Questo non sarebbe stato ufficialmente eguagliato che nel dopoguerra, con i primi voli dei nuovi caccia jet di Gran Bretagna e Stati Uniti, e fu superato la prima volta solo il 20 agosto 1947, dal Douglas Skystreak, un aereo di ricerca americano con turboreattore. Furono costruiti cinque prototipi Me 163 V, in aggiunta al primo DFS 194, seguiti dai primi esemplari di produzione chiamati Me 163 A-0.\nDurante i test numerosi problemi furono causati al momento del decollo dal carrello sganciabile perch\u00e9 quando il pilota lo rilasciava, questo rimbalzava e danneggiava la struttura dell'aereo. All'atterraggio, alcuni malfunzionamenti agli estensori idraulici dello slittino potevano causare gravi danni alla schiena dell'aviatore. Lo stesso aereo era difficilmente controllabile durante l'atterraggio, impedendo al pilota di evitare eventuali ostacoli. Inoltre, lo slittino di atterraggio costringeva l'aereo a rimanere immobile sulla pista di atterraggio, formando un ostacolo per gli altri aerei della Luftwaffe ed un possibile bersaglio per il nemico.\nTuttavia le prestazioni del Komet erano straordinarie e si pianific\u00f2 di piazzare squadroni di Me 163 in modo che coprissero tutto spazio aereo della Germania in circoli di 40\u00a0km. Venne data la massima priorit\u00e0 allo sviluppo di una versione operativa.\nMe 163 B.\nNel frattempo la Walter aveva iniziato il lavoro sul nuovo HWK 109-509, usando una nuova formula, che aggiungeva una miscela di idrazina e metanolo (chiamato \"C-Stoff\") al perossido di idrogeno concentrato (\"T-Stoff\"), usato come ossidante, per ottenere una spinta maggiore. Questo port\u00f2 a un Me 163 B fortemente modificato, nel tardo 1941.\nA causa della richiesta del RLM che pretendeva la possibilit\u00e0 di regolare la spinta del motore, il nuovo propulsore crebbe pi\u00f9 complesso del primo, e perse in affidabilit\u00e0. Ci vollero altri due anni prima che i modelli B fossero pronti per i test, dai quali si chiar\u00ec che il controllo della potenza era una necessit\u00e0, senza di questo l'aereo accelerava talmente in fretta da portare dei seri problemi di compressione al pilota e alla struttura, e diveniva impossibile da controllare.\nI due prototipi vennero seguiti da trenta Me 163 B-0, armati con due cannoni MG 151/20 e da circa 400 Me 163 B-1 armati con due cannoni MK 108. Nella letteratura su questo aereo si incontrano occasionalmente dei riferimenti alle sottoserie B-1a o Ba-1, ma il significato di queste designazioni \u00e8 ancora oscuro. All'inizio della guerra la lettera a era aggiunta alle varianti da esportare (B-1a) o alle varianti costruite all'estero (Ba-1), ma non esistevano n\u00e9 versioni da esportare, n\u00e9 versioni costruite all'estero. Pi\u00f9 tardi la lettera a fu usata per aerei con tipi diversi di motore (ad esempio, l'Me 262 A-1 con i motori Jumo, l'A-1b con i motori BMW). Siccome fu pianificato di dotare il Me 163 con il motore a razzo BMW P3330A, \u00e8 abbastanza probabile che la lettera \"a\" fosse utilizzata per identificare queste differenti motorizzazioni. Solo un Me 163, il V10, venne testato con il motore BMW, cos\u00ec questo suffisso alla designazione venne presto abbandonato.\nLe prestazioni dell'Me 163 superavano di gran lunga quelle di tutti i caccia a pistoni contemporanei. Dopo il decollo avrebbe viaggiato a pi\u00f9 di 320\u00a0km/h alla fine della corsa di decollo, e a questo punto sarebbe salito con un angolo di 80\u00b0 fino alla quota dei bombardieri nemici. In caso di necessit\u00e0, avrebbe potuto raggiungere quote ancora pi\u00f9 elevate, fino a toccare i 12\u00a0000\u00a0m di altezza in soli tre minuti. Una volta in quota avrebbe dovuto scendere in volo livellato e accelerare a velocit\u00e0 di almeno 880\u00a0km/h, che lo avrebbero reso virtualmente inattaccabile da qualsiasi aereo alleato.\nMa in questo periodo gli sforzi della Messerschmitt erano completamente occupati nella produzione dei Bf 109 e dai tentativi di portare il Me 210 in servizio. La produzione venne assegnata in una dispersiva rete centrata a Klemm, ma i problemi ai controlli di qualit\u00e0 erano tali da spostare successivamente il lavoro alla Junkers, che al momento non aveva particolari impegni produttivi.\nVenne pianificata l'introduzione dell'Me 163 S al ruolo di addestratore; era privo di motore a razzo e aveva un secondo sedile dietro il pilota per l'istruttore. Il 163 S sarebbe stato utilizzato per addestramento all'atterraggio veleggiato, che dimostr\u00f2 essere un serio problema per i piloti. Sembra che tutti i 163 S furono convertiti dalla prima serie di prototipi per i 163 A.\nLa bassa cadenza dei cannoni MK 108 sembr\u00f2 essere un grave problema in servizio. Il Komet viaggiava a velocit\u00e0 talmente alta che gli era quasi impossibile colpire un bombardiere con i tre colpi necessari per distruggerlo. Vennero tentate alcune soluzioni innovative, la pi\u00f9 promettente delle quali sembr\u00f2 essere l'introduzione di un'arma chiamata Sonderger\u00e4t 500 J\u00e4gerfaust. Questa consisteva in una serie di cannoni da 50 mm a canna corta e a colpo singolo sparanti verso l'alto. Ne vennero montate cinque per ogni radice alare dell'aereo. Il grilletto era azionato da una fotocellula posta sulla superficie superiore della fusoliera, e quando il Komet volava sotto un bombardiere, il cambio di luminosit\u00e0 dovuto all'ombra dell'aereo poteva causare la detonazione dei colpi. Non appena veniva sparato un colpo, il relativo cannone veniva espulso all'indietro, per evitare il rinculo dell'arma. Sembra che questo sistema sia stato utilizzato in combattimento una volta sola, causando la distruzione di un bombardiere Halifax.\nVarianti successive.\nUn altro grave problema del progetto era il brevissimo tempo di volo, che non raggiunse mai le aspettative di Walter. Con solo 8 minuti di volo a getto, l'aereo non era altro che un intercettore di punto. Per risolvere questo problema, si inizi\u00f2 a lavorare su un motore con due camere di combustione separate, una utilizzata per la grande potenza utile per il decollo e la salita, e l'altra per un volo di crociera a bassa potenza. Questo motore, l'HWK 109-509.C avrebbe aumentato l'autonomia almeno del 50%. Due 163 B, il V6 e il V18, vennero equipaggiati sperimentalmente con il nuovo motore, e testati nel 1944.\nWaldemar Voigt, degli uffici della Messerschmitt Oberammergau, riprogett\u00f2 il 163 perch\u00e9 accogliesse il nuovo motore, oltre che per eliminare alcuni altri problemi. Il risultante Me 163 C aveva un'ala pi\u00f9 larga a causa di un inserto nella radice alare, una fusoliera pi\u00f9 lunga con un serbatoio pi\u00f9 grande ottenuto grazie all'aggiunta di un inserto dietro l'ala, un nuovo abitacolo pressurizzato con una cappottina a goccia che aument\u00f2 drasticamente la visibilit\u00e0. Il serbatoio pi\u00f9 grande e la cabina pressurizzata permisero di aumentare la tangenza operativa a 15\u00a0800\u00a0m. Aument\u00f2 pure l'autonomia del motore a 12 minuti, raddoppiando il tempo di combattimento da 5 a 9 minuti. Vennero pianificati tre prototipi, ma sembra che solo uno abbia volato effettivamente, e senza motore.\nNel frattempo stava prendendo forma un'altra modifica con il nome Me 163 D, che riprendeva il disegno del 163 B, ma aveva la fusoliera pi\u00f9 lunga per consentire la stiva di pi\u00f9 propellente e un nuovo carrello triciclo retrattile. Il lavoro su questa versione fu inviato alla Focke-Achgelis, che produsse un solo prototipo nel tardo 1944 o nel primo 1945.\nMa a questo punto sembra che Willy Messerschmitt si fosse stancato dell'intero progetto, e spost\u00f2 tutto il lavoro ai modelli avanzati della Junkers. Qui prese forma un nuovo disegno sotto la direzione di Heinrich Hertel, che a Dessau tent\u00f2 di unire le funzioni avanzate del 163 C con il carrello di atterraggio retrattile del 163D. Il risultante Junkers Ju 248 era costruito con una fusoliera in tre sezioni per semplificare la costruzione. Il prototipo V1 venne completato per i test nell'agosto 1944, e fu valutato in volo veleggiato, trainato da uno Junkers Ju 188. A quanto pare il motore Walter 109-509.C venne montato in settembre, ma non \u00e8 chiaro se fu poi effettivamente testato. A questo punto la RLM riassegn\u00f2 il progetto alla Messerschmitt, e prese il nome di Me 263. Tuttavia questa fu solo una formalit\u00e0, in quanto il lavoro venne effettivamente continuato dalla Junkers.\nNel momento in cui il progetto era pronto per essere mandato in produzione, dopo alcuni ritardi, l'impianto nel quale doveva essere costruito fu conquistato dalle forze sovietiche. Questa variante non raggiunse mai lo stato operativo, ma il lavoro su di essa continu\u00f2 ancora per qualche tempo ad opera della russa Mikoyan-Gurevich (MiG), dove prese il nome di Mikoyan Gurevich I-270.\nVarianti giapponesi.\nCome parte della loro alleanza, la Germania forn\u00ec all'Impero Giapponese i progetti e un esemplare del Me 163. Le versioni nipponiche vennero designate come aerei da addestramento, caccia, e intercettori. Le differenze tra le varianti erano molto poche. Il Mitsubishi J8M \"Shusui\" (o Ki-200) (\"Shu\" in giapponese significa \"autunno\", \"sui\" significa \"acqua\") era l'equivalente del 163 B, armato con due cannoni Ho 155-II da 30\u00a0mm. La versione per la marina, il Mitsubishi J8M1 \"Shusui\", semplicemente montava un cannone Type 5 da 30\u00a0mm al posto dell'Ho 155.\nLa Mitsubishi pianific\u00f2 anche di produrre una versione del 163 C per la marina, nota come J8M2 \"Shusui\" Modello 21. Una versione del 163 D/263 era nota come J8M3 \"Shusui\" per la marina, con un cannone Tipo 5, e il Ki-202 \"Shusui-kai\" (\"kai\" in Giappone identificava i modelli modificati) con il Ho 155-II per l'esercito.\nVennero progettati degli addestratori, che erano grezzamente l'equivalente dell'Me 163 A-0/S. Questi erano conosciuti come Yokoi Ku-13 \"Akigusa\" (\"Aki\" in giapponese significa \"autunno\" e \"gusa\" (\"kusa\") significa \"erba\") o come Ki-200 \"Syusui\", aliante per addestramento agli intercettori a razzo.\nAltre varianti degli addestratori includevano:\nEsemplari attualmente esistenti.\nLa gran parte degli Me 163 ancora esistenti facevano parte dello squadrone JG400 e vennero catturati dai britannici a Husum, la base dello squadrone nel momento in cui la Germania si arrese nel 1945."}
{"id": "524053", "revid": "17351", "url": "https://it.wikipedia.org/wiki?curid=524053", "title": "Douglas C-47 Dakota", "text": ""}
{"id": "524056", "revid": "77358", "url": "https://it.wikipedia.org/wiki?curid=524056", "title": "Locomotiva RA 34", "text": ""}
{"id": "524059", "revid": "1591878", "url": "https://it.wikipedia.org/wiki?curid=524059", "title": "Zecca di Asti", "text": "Il documento attestante la nascita della zecca di Asti \u00e8 dell'anno 1141, quando l'imperatore Corrado III concesse ad Asti il diritto di battere moneta. Il diploma di concessione \u00e8 riportato nel Codex Astensis. Prima di questa concessione, Asti usufruiva di moneta imperiale coniata nella zecca di Pavia.\nEcco che gi\u00e0 in documenti del 1143, troviamo pagamenti con \"\u201clibras bonorum astensis\u201d\" a segno che la zecca astigiana aveva cominciato subito a battere moneta.\nMonetazione comunale (1141-1366).\nSecondo una suddivisione storicamente accettata la monetazione comunale di Asti pu\u00f2 essere suddivisa in tre periodi.\nTale suddivisione \u00e8 stata per\u00f2 superata da studi pi\u00f9 recenti. \nPrimo periodo (1141-1220).\nDenaro e obolo\nIl peso in grammi solitamente varia da 0,80 - 0,60.\nEra anche detto minuto o imperiale, valeva il quarto del Grosso, cio\u00e8 un dodicesimo di un Soldo.\nValeva la met\u00e0 del denaro.\nRecano tutte e due al dritto la scritta \"CVNRADVS II\", nel campo \"REX\", con lettere disposte a triangolo. Al rovescio la croce patente con la legenda \"ASTENSIS\".\nSecondo periodo (1220-1275).\nMantenendo la battitura dell'obolo e del denaro, appare il Grosso.\nL'immagine \u00e8 uguale alle monete precedenti.\nTre \"grossi\" facevano un \"soldo\", che rimase sempre una moneta teorica, per questo motivo il grosso venne anche chiamato terzarolo.\nTerzo periodo (1275-1356).\nContinuando le precedenti battiture, si aggiungono:\nAl diritto, due giri di legenda, nel \"+AVE MARIA GRA PLENA DOMINVS TECVM\", nel secondo giro, il pi\u00f9 interno, \"CVNRADVS II\", nel campo \"REX\", con lettere disposte a triangolo.\nAl rovescio, due giri di legenda: nel primo \"ASTE NITET MVNDO SCO CVSTODE SECVNDO\", nel secondo crocetta e \"ASTENSIS\", croce patente nel campo.\nIl Grosso tornese, era l'imitazione della moneta francese, il gros tournois, pi\u00f9 reputata in Europa.\nL'immagine della moneta \u00e8 uguale alle monete del primo e secondo periodo.\nRiepilogo.\nLe monete del periodo comunale sono:\nGiovanni II Paleologo, Marchese del Monferrato, Signore di Asti dal 1356-1372.\nNel 1338, il Marchese del Monferrato, appoggiando la fazione Ghibellina, occup\u00f2 Asti, tenendola per circa un trentennio.\nAl diritto crocetta e scritta \"MARCHO MONTISF\", scudo a triangolo del Monferrato.\nAl rovescio crocetta e \"SANTVS SECONDVS\", o \"SECONDOS\", croce patente.\nAl dritto crocetta e scritta \"SANCTI SECONDI\" testa di San Secondo, al rovescio crocetta e scritta \"MARCHO MONTISF\".\nSecondotto Paleologo, Marchese del Monferrato, Signore di Asti dal 1372 al 1377.\nFiglio di Giovanni II, succedette al padre non ancora maggiorenne, resse la citt\u00e0 sotto la tutela dello zio Ottone di Brunswich.\nMor\u00ec il 16 dicembre 1378.\nAl dritto crocetta e \"SECUNDUS OTTO MARCHO MOTISF\", scudo con elmo, corona e cimiero.\nAl rovescio, crocetta e \"DOMINUS CIVITATE ASTENSIS\".\nRiepilogo.\nLe monete emesse nel periodo Aleramico sono:\nCarlo duca D'Orleans, signore di Asti dal 1407-1422 e 1447-1465.\nFiglio di Luigi d'Orleans e Valentina Visconti, fu fatto prigioniero nella battaglia di Angicourt (1414), liberato nel 1441, riottenne la Signoria nel 1447 fino alla morte sopraggiunta nel 1465.\nLa monetazione del periodo ricalca quella di Francia.\nPrimo periodo.\nUn documento del 1411 ci tramanda per la prima volta i nomi degli \"zecchieri\": essi sono Giovanni Rezzetto di Moncalieri e Ruffino Stantero ed Enrico Garretto orefici di Asti.\nDi questa moneta ve ne furono tre variet\u00e0: le prime due in mistura e la seconda recante il ritratto di San Secondo, la terza in argento.\nSecondo periodo.\nAl verso croce fogliata.\nLudovico II d'Orleans, Signore di Asti tra il 1465-1498.\nNel 1465 succedette al padre Carlo d'Orleans e succedette nel 1498 a Carlo VIII sul trono di Francia col nome di Luigi XII.\nMor\u00ec nel 1515.\nSignore di Asti (secondo periodo).\nCon legende in caratteri latini.\nLe monete presentano al dritto l'immagine del Duca di profilo con berretto, al verso lo scudo inquartato Milano-Orleans.\nRiepilogo.\nLe monete emesse nel periodo Orleanese sono:\nLuigi XII Re di Francia (1498-1515).\nMonete con al diritto ritratto del re di profilo, coronato, al verso scudo di Francia coronato.\nDopo il 1508, Ludovico XII volle che le monete d'oro fossero tagliate sul peso del marco di Troyes, mentre quello d'argento e di mistura dovevano essere tagliate sul marco di Milano.\nIl doppio ducato in oro \u00e8 30\u00a0mm di diametro e pesa 6,89 grammi, il testone in argento \u00e8 30\u00a0mm di diametro con peso di 9,50 grammi.\nRiepilogo.\nLe monete emesse nel periodo sotto la corona di Francia sono:\nGuglielmo II Paleologo, Marchese del Monferrato, Signore di Asti dal 1512 al 1513.\nDopo la battaglia di Ravenna (1512), Asti pass\u00f2 nuovamente sotto il controllo dei Paleologhi.\nTennero la reggenza circa per un anno, a giugno del 1513 la citt\u00e0 fu occupata da Massimiliano Sforza.\nFrancesco I Re di Francia (1515-1529).\nFrancesco I, dopo la vittoria ottenuta a Marignano si assicur\u00f2 anche la reggenza su Asti, ma tra il 1516 ed il 1526, la citt\u00e0 cambi\u00f2 reggenza diverse volte, fino a che le truppe francesi nel 1526 la rioccuparono e la tennero fino al 1529.\nIl Promis sostiene che la monetazione di Francesco I inizi dopo il 1526, poich\u00e9 manca la dicitura \"DVX MEDIOLANI\" ed essendo in quella data investito Francesco II Sforza come Duca di Milano.\nCarlo V Imperatore (1530- 1531).\nCon il trattato di Cambrai (1526), la citt\u00e0 ritorn\u00f2 sotto il diretto dominio di Carlo V, con lettere patenti del 22 novembre 1530 venne nominato zecchiere Guido de Baretti.\nIl testone presenta al verso due colonne con le lettere \"AST\", il mezzo testone l'aquila bicipite, al diritto e busto di San Secondo di profilo.\nRiepilogo.\nLe monete emesse nel periodo sono:\nEmanuele Filiberto di Savoia, Conte di Asti (1538-1559).\nLa Contea di Asti era stata donata a Beatrice di Portogallo, nel 1538.\nAlla sua morte, le succedette il figlio Emanuele Filiberto detto \"testa di ferro\".\nNel 1559 venne sostituita sulle monete la lettera \"A\" da sempre distintiva della Zecca di Asti con una stella, per evitare confusioni con la Zecca di Aosta.\nRecava al dritto lo stemma sabaudo coronato ed al retro croce Mauriziana ornata con foglie.\nGian Secondo de Canis, afferma che il duca di Savoia nel momento che divenne signore della Contea di Asti, stipul\u00f2 a Vercelli, il 20 maggio 1545, con i delegati del comune di Asti una convenzione che garantiva alla citt\u00e0 alcune antiche \"consuetudini\".\nTra queste vi era quella della disputa della secolare Corsa del Palio, in onore del patrono san Secondo, in cui il duca si impegnava a fornire i premi per la corsa (tra cui il palio) ed a coprire le spese della festa.\nA conferma di ci\u00f2, il duca fece coniare il cavallotto del 1555, che sul retro ha incisa la legenda: EMANUEL PHILIBERTVS DUX SABAUDIAE.\nRiepilogo.\nMonetazione Sabauda:\nLa Zecca di Asti fu definitivamente chiusa verso il 1590 dal duca Carlo Emanuele I di Savoia.\nUnica Zecca operante nei domini Sabaudi di qua delle alpi rimase quella di Torino."}
{"id": "524060", "revid": "916580", "url": "https://it.wikipedia.org/wiki?curid=524060", "title": "Maerua crassifolia", "text": "Maerua crassifolia \u00e8 una pianta arborea della famiglia delle Capparacee.\nHa delle foglie che possono essere consumate dagli animali e dei frutti che possono entrare nell'alimentazione umana.\nIn Nordafrica essa \u00e8 chiamata \"atil\" o \"agar\" (tuareg). In Arabia \"sarh\".\nDistribuzione e habitat.\nLa specie \u00e8 diffusa nelle zone semiaride e aride dell'Africa, del Medio Oriente e della penisola Arabica, spingendosi ad est sino all'Iran e al Pakistan.\nUsi.\nUsi alimentari.\nLe foglie di quest'albero forniscono un alimento per il bestiame: cammelli e capre sono soliti brucarne le estremit\u00e0 verdi, col risultato che nei luoghi pi\u00f9 frequentati \u00e8 raro vedere la pianta in pieno sviluppo, mentre rimangono solo dei piccoli arbusti ridotti a monconi.\nI frutti (\"ibalak\u00e4n\") entrano occasionalmente anche nell'alimentazione umana: vengono consumati freschi; le foglie invece vengono consumate (dopo bollitura) solo in periodi di carestia.\nUsi medicinali.\nLa pianta viene usata per curare diverse malattie del bestiame.\nNei bovini, ovini e caprini, la dermatite digitale (\"m\u00e4klaz\"), frequente in inverno per il contatto con l'erba umida, produce danni agli zoccoli, e anche alla lingua dell'animale che si lecca lo zoccolo malato (la malattia \u00e8 detta anche \"dagg-iles\", letteralmente \"quella della lingua\"). Per combattere le conseguenze sulla lingua, vi si passa della polvere ottenuta triturando i frutti di Maerua crassifolia.\nInoltre, le foglie di \"agar\" (triturate ed eventualmente insieme a del miglio) vengono somministrate come purgante per i cavalli che soffrono di stipsi (\"tawaqot\"), o per liberarli da parassiti intestinali (\"iralalaman\").\nAltri usi.\nUno dei metodi tradizionali per procurarsi il fuoco presso i Tuareg consiste nello sfregamento di un bastoncino di legno duro di \"Maerua crassifolia\" su di un pezzo di legno tenero di \"tirza\" (\"Calotropis procera\"). A questa pratica allude un indovinello:\nCredenze.\nTra i Tuareg \u00e8 credenza diffusa che la pianta di \"agar\" sia una delle sedi preferite dai geni (\"kel \u00e4suf\", \"quelli del deserto\"), sempre pericolosi e temuti. In proposito si racconta un aneddoto molto istruttivo. Firhun, amenukal degli Iullemmeden Kel Ataram, che condusse una grande rivolta antifrancese intorno al 1916, sosteneva di essere protetto da potenti amuleti collocati negli zoccoli della sua cavalla, che avrebbero reso lui e la sua cavalcatura invincibili in quanto invulnerabili ai colpi del nemico. E quando venne sconfitto e poi ucciso, si sparse la voce che il proiettile che lo aveva colpito era in realt\u00e0 stato ricavato dal legno di questa pianta. Spesso dei rametti di \"agar\" venivano introdotti nella canna del fucile per avere ragione di eventuali talismani portato dal nemico.\nPresso i Tuareg del Nord, a questa pianta ricorrono le donne divorziate per abbreviare il periodo di tre mesi durante il quale dovrebbero astenersi dall'incontrare nuovi uomini. Per liberarsi da quest'obbligo, le donne sono solite appendere ai rami di \"agar\" un sacchetto di tela contenente antimonio o qualche profumo (Foucauld 1951-52, I : 477-478)."}
{"id": "524062", "revid": "1305772", "url": "https://it.wikipedia.org/wiki?curid=524062", "title": "Jan Saudek", "text": "Biografia.\nFiglio di un direttore di banca, di origine ebraica e di madre non-ebrea, Jan Saudek nasce a Praga nel 1935. Con l'occupazione tedesca del marzo 1939 si trova a vivere la difficile esperienza dei bambini dell'Olocausto. Suo padre e diversi dei suoi fratelli maggiori sono deportati nel Campo di concentramento di Terez\u00edn, mentre Jan e il gemello Karel sono inviati in un centro per bambini di matrimonio misto vicino al confine con la Polonia.\nDopo la guerra comincia a dipingere e disegnare. Nel 1950 viene assunto presso una tipografia e dal 1954 al 1956 viene chiamato ad assolvere gli obblighi di leva. Nel 1958 sposa Marie, dalla quale avr\u00e0 due figli: Samuel e David. Nel 1959 Marie gli regala la prima vera macchina fotografica, una Flexaret 6 x 6.\nNel 1963, ispirato dai lavori di Edward Steichen e dal catalogo della sua famosa esposizione a New York intitolata \"The Family of Man\", decide di diventare un fotografo professionista.\nNel 1969 si reca per la prima volta negli USA, dove il curatore Hugh Edwards lo incoraggia a continuare nella sua professione di fotografo e all'universit\u00e0 di Bloomington nell'Indiana inaugura la sua prima mostra personale.\nTornato a Praga, \u00e8 costretto a lavorare in uno scantinato per evitare il controllo della polizia. Le sue prime fotografie erano stampate in bianco e nero o virate seppia. Verso la met\u00e0 degli anni settanta, su pressione dei suoi clienti, prende la decisione di colorare ad acquerello le sue stampe in bianco e nero, dando vita ad uno stile particolare e riconoscibile.\nI suoi temi principali sono l'erotismo e il corpo femminile, che Saudek carica di simboli religiosi e politici di corruzione e innocenza. Spesso raffigura scene oniriche, dipinte a mano, in cui figure nude o seminude vengono ritratte sullo sfondo di una parete dall'intonaco scrostato, che altro non \u00e8 che la parete del suo scantinato. Altro tema ricorrente della fotografia di Saudek \u00e8 l'evocazione dell'infanzia. Spesso Saudek ritrae lo stesso soggetto, nella stessa posa, a distanza di anni per descrivere il trascorrere del tempo.\nNel 1970 Saudek si separa dalla moglie Marie. La sua reputazione internazionale cresce sempre di pi\u00f9 e molte sono le collaborazioni di prestigio e le esposizioni dei suoi lavori, ad Anversa, Bruxelles, Bonn, Losanna, Parigi, Chicago. Nel 1983 viene pubblicata la prima monografia su Saudek, \"Il mondo di Jan Saudek\", in lingua inglese, tedesca e francese.\nNel 1984, dopo anni di lavoro in una fabbrica, il governo comunista gli concede un permesso cos\u00ec che, libero dal vincolo del salario settimanale, dedica tutte le sue capacit\u00e0 e il suo tempo alla fotografia artistica.\nSaudek vive e lavora tuttora a Praga. Suo fratello gemello Karel, in arte K\u00e1ja Saudek, (1935-2015) \u00e8 stato un prestigioso fumettista e illustratore.\nAlcuni lavori di Saudek sono entrati nella cultura popolare occidentale, riprodotti su poster e copertine di dischi."}
{"id": "524064", "revid": "6923", "url": "https://it.wikipedia.org/wiki?curid=524064", "title": "Voivodato di Legnica", "text": "Il voivodato di Legnica (in polacco: wojew\u00f3dztwo legnickie) \u00e8 stata un'unit\u00e0 di divisione amministrativa e governo locale della Polonia dal 1975 al 1998. Nel 1999 \u00e8 stato sostituito dal voivodato della Bassa Slesia.\nLa capitale era Legnica."}
{"id": "524065", "revid": "110157", "url": "https://it.wikipedia.org/wiki?curid=524065", "title": "Grandvaux (Bourg-en-Lavaux)", "text": "Grandvaux (toponimo francese) \u00e8 una frazione di 1\u00a0985 abitanti del comune svizzero di Bourg-en-Lavaux, nel Canton Vaud (distretto di Lavaux-Oron).\nGeografia fisica.\nGrandvaux si affaccia sul lago di Ginevra.\nStoria.\nGi\u00e0 comune autonomo istituito nel 1824 per scorporo da quello di Villette, si estendeva per 2,95\u00a0km\u00b2 e comprendeva anche la frazione di Curson. Nel 2011 \u00e8 stato accorpato agli altri comuni soppressi di Cully, Epesses, Riex e Villette per formare il nuovo comune di Bourg-en-Lavaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nInfrastrutture e trasporti.\nGrandvaux \u00e8 servito dall'omonima stazione, sulla ferrovia Losanna-Berna."}
{"id": "524066", "revid": "2014155", "url": "https://it.wikipedia.org/wiki?curid=524066", "title": "Guglielmo I di Scozia", "text": "Biografia.\nEra figlio di Enrico di Scozia e quindi nipote di Davide I. Il suo fu il secondo regno pi\u00f9 lungo nella storia scozzese prima dell'unione con l'Inghilterra del 1707; quello di Giacomo VI fu il pi\u00f9 lungo, dal 1567 al 1625\nGuglielmo il Leone divenne re dopo la morte del fratello Malcolm IV il 9 dicembre 1165, fu incoronato il 24 dicembre 1165.\nAll'opposto del fratello, debole e profondamente religioso, Guglielmo era di costituzione possente. Il suo regno fu segnato dagli sfortunati tentativi di recuperare il controllo della Northumbria dagli inglesi.\nFond\u00f2 l'Abbazia di Arbroath, dove sar\u00e0 emanata la cosiddetta \"Dichiarazione di Arbroath\" che riconosceva la sovranit\u00e0 della Scozia.\nMentre era in vita non ebbe il soprannome di Leone, che peraltro non aveva alcuna connessione con il suo tenace carattere o con la sua prodezza militare. Il soprannome gli sar\u00e0 dato a causa del suo stemma rappresentato da un leone rampante di colore rosso, con la coda biforcuta, su campo giallo.\nIl Leone rampante racchiuso in una doppia cornice divenne la \"Royal standard of Scotland\" ossia il vessillo storicamente usato dai re di Scozia.\nI monarchi britannici quando sono in Scozia onorano il \"Royal standard of Scotland\" a causa di un comune avo scozzese, che tuttavia non \u00e8 Guglielmo il Leone ma Malcolm III noto come \"Canmore\", Testa Grossa, marito della regina Santa Margherita e bisnonno di Enrico II d'Inghilterra.\nGuglielmo eredit\u00f2 nel 1152 il titolo di conte di Northumbria che tuttavia dovette cedere ad Enrico II nel 1157. Dopo essere diventato re Guglielmo tent\u00f2 di recuperare la Northumbria e nel periodo 1173-1174 fu uno dei protagonisti chiave della rivolta contro Enrico II.\nDurante una cavalcata, in aiuto della rivolta, caric\u00f2 le truppe inglese gridando:\nNella Battaglia di Alnwick, Guglielmo fu disarcionato e catturato dalle truppe inglesi, si arrese all\"High Sheriff\" di Westmorland, Ranulf de Glanvill, fu portato in catene a Northampton e quindi in Normandia a Falaise; Enrico II invi\u00f2 l'esercito in Scozia e l'occup\u00f2.\nGuglielmo per potere recuperare il suo regno dovette riconoscere Enrico II come suo superiore feudale, pagare il costo dell'occupazione inglese della Scozia tassando gli scozzesi. Solo dopo avere sottoscritto il relativo trattato di Falaise gli fu consentito di ritornare in Scozia.\nIl trattato di Falaise rimase in vigore per quindici anni alla fine dei quali il nuovo re d'Inghilterra Riccardo Cuor di Leone gli concesse di superarlo dietro il pagamento di 10.000 marchi d'argento, somma di cui Riccardo aveva bisogno per potere prendere parte alla III Crociata.\nSecondo le condizioni del trattato Enrico II aveva il diritto di scegliere la moglie di Guglielmo, che cos\u00ec fu sposato con Ermengarda de Beaumont, nipote del re Enrico I d'Inghilterra a Woodstock Palace nel 1186; il Castello di Edimburgo fu la sua dote.\nDall'unione di Guglielmo e Ermengarda nacquero:\nGuglielmo il Leone mor\u00ec a Stirling nel 1214 e fu sepolto nell'abbazia di Arbroath.\nSuo figlio Alessandro gli successe come re."}
{"id": "524069", "revid": "104458", "url": "https://it.wikipedia.org/wiki?curid=524069", "title": "Grandvaux (disambigua)", "text": ""}
{"id": "524073", "revid": "53669", "url": "https://it.wikipedia.org/wiki?curid=524073", "title": "Hung wen tin san po pai lien chiao", "text": ""}
{"id": "524074", "revid": "110157", "url": "https://it.wikipedia.org/wiki?curid=524074", "title": "Polkowice", "text": "Polkowice (in slesiano \"Polkowicy\", in tedesco \"Polkwitz\") \u00e8 una citt\u00e0 della Polonia sud-occidentale con 21.700 abitanti nel 2004.\nGeografia fisica.\nPolkowice si trova nel voivodato della Bassa Slesia dal 1999, mentre dal 1975 al 1998 ha fatto parte del voivodato di Legnica. La citt\u00e0 \u00e8 tra le pi\u00f9 ricche della Polonia ed \u00e8 stata designata come la citt\u00e0 meglio amministrata di tutto lo stato. Il successo della citt\u00e0 \u00e8 anche legato al fatto che Polkowice si trova nella zona industriale delle miniere, con numerosi impianti funzionanti nella citt\u00e0."}
{"id": "524075", "revid": "25152", "url": "https://it.wikipedia.org/wiki?curid=524075", "title": "Guglielmo il Leone", "text": ""}
{"id": "524076", "revid": "3945866", "url": "https://it.wikipedia.org/wiki?curid=524076", "title": "Castello di Pergine", "text": ""}
{"id": "524080", "revid": "125651753", "url": "https://it.wikipedia.org/wiki?curid=524080", "title": "S\u00e1ndor Puhl", "text": "Carriera.\nTra le principali partite arbitrate la finale di andata della Coppa UEFA 1992-1993 tra Borussia Dortmund e Juventus, la finale del Campionato mondiale di calcio 1994 Brasile-Italia a Pasadena, la semifinale del campionato europeo di calcio 1996 a Wembley Germania-Inghilterra e la finale della Coppa dei Campioni 1996-1997 Borussia Dortmund-Juventus a Monaco di Baviera, vinta dai tedeschi per 3-1: in tale incontro fu contestato dai bianconeri che sostenevano di essersi visti negare due calci di rigore. S\u00e1ndor Puhl arbitr\u00f2 anche il quarto di finale del Mondiale americano Italia-Spagna, non vedendo una gomitata del difensore azzurro Mauro Tassotti all'allora centrocampista del Real Madrid Luis Enrique (sarebbe stato rigore per la Spagna ed espulsione del difensore \"azzurro\"). Precedentemente, era stato designato anche per i mondiali under 20 in Portogallo del 1991 e per gli europei di calcio in Svezia nel 1992, dove diresse una sola partita. Per quattro anni consecutivi, dal 1994 al 1997, \u00e8 stato premiato dalla IFFHS come il miglior arbitro dell'anno. Nel 1997, dopo la partita di Coppa dei Campioni 1997-1998 Feyenoord-Manchester United, venne sospeso dalla UEFA per un anno, per non aver sanzionato n\u00e9 menzionato nel proprio rapporto di gara un gesto violento commesso dal giocatore olandese Paul Bosvelt ai danni dell'irlandese Denis Irwin: questa punizione gli imped\u00ec di essere selezionato per il campionato mondiale di calcio 1998. Vanta anche la direzione in due semifinali di Champions League (1995 e 1996) ed in una semifinale di Coppa UEFA (1997). Diresse la sua ultima partita a livello internazionale a Torino nel 2000, in occasione dell'amichevole tra Italia e Inghilterra. Puhl \u00e8 morto il 20 maggio 2021, vittima del COVID-19."}
{"id": "524081", "revid": "1543377", "url": "https://it.wikipedia.org/wiki?curid=524081", "title": "Ferrovie della Georgia", "text": "Le Ferrovie della Georgia (in russo: \u0413\u0440\u0443\u0437\u0438\u043d\u0441\u043a\u0430\u044f \u0436\u0435\u043b\u0435\u0437\u043d\u0430\u044f \u0434\u043e\u0440\u043e\u0433\u0430) sono le ferrovie, un tempo appartenenti alla rete di Stato dell'URSS, che ricadono nel territorio della repubblica ex-sovietica di Georgia.\nStoria.\nLa nascita della prima ferrovia in Georgia risale al tempo degli Zar, nel 1865. Nel 1871 era possibile viaggiare tra Poti e Kvirila (oggi Zestaponi). Il 10 ottobre 1872 il primo treno passeggeri collegava Poti alla citt\u00e0 di Tbilisi.\nLa rete continu\u00f2 ad espandersi da questo primo asse ferroviario centrale: Rioni fu collegato a Kutaisi nel 1877, a Tkibuli nel 1887, Zestaponi con Chiatura nel 1895. Nel 1883 divenne operativo il collegamento Tbilisi-Baku per il trasporto del petrolio dell'Azerbaijan al porto di Batumi. Infine nel 1899 era divenuto operativo il collegamento tra Georgia ed Armenia. A causa dell'orografia difficile della Georgia, gli ingegneri ferroviari si sono dovuti confrontare spesso con problemi difficili da risolvere; nel 1890 venne costruito il tunnel a doppia canna di Tsipa che rese possibile un transito pi\u00f9 breve tra est e ovest. Da Khashuri a Borjomi l'esercizio ferroviario inizi\u00f2 nel 1894, con la tratta successiva Borjomi-Bakuriani che collegava le zone di alta quota e i campi di sci, a scartamento ridotto operativa a partire dal 1902. il tronco di Kakheti entr\u00f2 in funzione nel 1915.\nIl secondo momento di sviluppo delle ferrovie in Georgia coincise con la necessit\u00e0 della rapida industrializzazione e allo scopo di accelerare la distribuzione dei prodotti agricoli come t\u00e8, limoni e vino. Di tale fase sono la ferrovia Natanebi-Ozurgeti (1924); la Brotseula-Tskaltubo (1934), la Senaki-Ingiri-Gali (1930), la Gali-Ochamchire-Sokhumi (1938) e la Gori-Tskhinvali (1940). La costruzione della tratta Sokhumi-Adler per la connessione alla rete Russa inizi\u00f2 durante la seconda guerra mondiale, e divenne operativa nel 1949. Nel 1932 il primo treno sovietico a trazione elettrica attravers\u00f2 il passo di Surami. Le prime 8 locomotive elettriche, classe \"S\", furono fornite dalla General Electric Company seguite da ulteriori 21, Classe \"Ss\", costruite in Russia dalle fabbriche Kolomna e Dinamo tra il 1932 e il 1934. Dal novembre 1967 tutte le ferrovie georgiane erano elettrificate inclusa la Borjomi-Bakuriani a scartamento ridotto.\nDal 1946 in poi gli ingegneri militari sovietici procedettero all'automatizzazione e all'installazione dei sistemi di Blocco automatico. Entro il 1949 erano stati installati anche sistemi di comunicazione via radio sui treni.\nLa nuova tratta ferroviaria Marabda-Akhalkalaki venne aperta il 31 dicembre, 1986.\nIl presente.\nA partire dalla dissoluzione dell'USSR, il governo georgiano ha preso il controllo delle istituzioni vitali del paese, iniziando un'aggressiva politica di privatizzazione. L'assetto delle ferrovie della Georgia venne posto al 100% sotto il controllo della compagnia Ferrovie della Georgia LLC che opera sotto la supervisione dell'Agenzia di sorveglianza delle imprese, sezione del Ministero dello Sviluppo economico. Nell'intento di giungere alla privatizzazione delle ferrovie il governo nel gennaio 2007 ha costituito una partnership mista pubblico/privato con la compagnia privata britannica Parkfield.\nInfrastrutture.\nLe ferrovie georgiane rappresentano un vitale collegamento tra Mar Nero e Mar Caspio, e il percorso pi\u00f9 breve tra Europa e Asia Centrale. Costruita a scartamento largo russo ed elettrificata al presente la linea ferroviaria principale delle ferrovie Georgiane raggiunge 1323.9\u00a0km di lunghezza, con 1422 ponti, 32 tunnel, con 22 stazioni passeggeri e 114 merci.\nNel 2003 la rete era costituita da:\nLa flotta GR \u00e8 costituita da 218 locomotive elettriche (serie 4E1, 4E10, VL10, VL11, VL22), 175 locomotive diesel (serie TE3, 2TE10, TEM2) tutte di fabbricazione sovietica, svariate elettromotrici delle classi SR3, ER2, ER2m e quelle di nuova costruzione per le ferrovie georgiane ES.\nLe ferrovie della Georgia servono i due importanti porti di Batumi e Poti.\nLe linee da Nikozi a Tskhinvali (5\u00a0km) e da Ochamchira al fiume Inguri sono dismesse."}
{"id": "524083", "revid": "1993636", "url": "https://it.wikipedia.org/wiki?curid=524083", "title": "Kirkuk (giacimento)", "text": "Kirkuk \u00e8 un giacimento petrolifero iracheno.\nScoperto nel 1927 quando l'Iraq era sotto occupazione britannica, Kirkuk \u00e8 il pi\u00f9 grande giacimento di petrolio del paese e uno dei pi\u00f9 grandi al mondo. Ha un'importanza storica considerevole.\nVicino alla citt\u00e0 con lo stesso nome, questo giacimento modell\u00f2 l'industria petrolifera del paese e ha influenzato notevolmente la sua storia. L'Iraq Petroleum Company, in gran parte in mano agli interessi britannici, fu creata per sfruttarlo. \nNegli anni Trenta, il giacimento di Kirkuk costituiva un punto importante della politica globale di Londra, non solo per l'enorme rilevanza economica che rappresentava, ma anche per essere la principale fonte di petrolio conosciuta all'epoca, che alimentava l'esercito e la flotta britannica.\nA partire dal 1934, il suo petrolio fu dirottato verso il Mediterraneo grazie a degli oleodotti che terminavano a Tripoli (Libano) e Haifa (futuro Israele), tutti e due chiusi successivamente. Kirkuk rappresent\u00f2 l'intera produzione del paese fino agli anni Cinquanta.\nFu nazionalizzato, come tutto il petrolio iracheno, nel 1971. Circa la met\u00e0 del petrolio prodotto fino ad ora in Iraq \u00e8 arrivato da questo giacimento.\nDurante il regime di Saddam Hussein, il giacimento \u00e8 stato supersfruttato, per desiderio di massimizzare la produzione e far rientrare le valute straniere, sia per mancanza di equipaggiamento e di certi prodotti (da iniettare nel giacimento). Queste cattive pratiche potrebbero aver danneggiato irreversibilmente la riserva e diminuito le sue riserve.\nAttualmente, il giacimento produce 600 kb/g, che ne fa il secondo produttore del paese dopo Rumaila. L'ultima stima disponibile pone le riserve restanti a 8.7 miliardi di barili - sapendo che pi\u00f9 di 15 Gb sono gi\u00e0 stati estratti, \u00e8 dunque un giacimento ampiamente sfruttato e depauperato."}
{"id": "524085", "revid": "486946", "url": "https://it.wikipedia.org/wiki?curid=524085", "title": "Canis Maior", "text": ""}
{"id": "524088", "revid": "486946", "url": "https://it.wikipedia.org/wiki?curid=524088", "title": "Canis maior", "text": ""}
{"id": "524089", "revid": "47767", "url": "https://it.wikipedia.org/wiki?curid=524089", "title": "Nysa Luzycka", "text": ""}
{"id": "524090", "revid": "486946", "url": "https://it.wikipedia.org/wiki?curid=524090", "title": "Canis major", "text": ""}
{"id": "524095", "revid": "110157", "url": "https://it.wikipedia.org/wiki?curid=524095", "title": "Chexbres", "text": "Chexbres (, toponimo francese) \u00e8 un comune svizzero di 2\u00a0253 abitanti del Canton Vaud, nel distretto di Lavaux-Oron.\nStoria.\nChexbres divenne comune autonomo nel 1808 per scorporo da quello di Saint-Saphorin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nChexbres \u00e8 servito dall'omonima stazione sulla ferrovia Losanna-Berna, capolinea della ferrovia Vevey-Chexbres (linea S7 della rete celere del Vaud).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524097", "revid": "767487", "url": "https://it.wikipedia.org/wiki?curid=524097", "title": "Mahlberg", "text": "Mahlberg \u00e8 una citt\u00e0 tedesca situata nel circondario dell'Ortenaukreis, nell'ovest del Baden-W\u00fcrttemberg.\nGeografia fisica.\n\u00c8 situata fra le pendici della Foresta Nera e la fossa Renana circa 8\u00a0km a sud-ovest di Lahr con la quale confina a nord."}
{"id": "524100", "revid": "1745361", "url": "https://it.wikipedia.org/wiki?curid=524100", "title": "Eurisace", "text": "Eurisace (in greco \u0395\u1f50\u03c1\u03c5\u03c3\u03ac\u03ba\u03b7\u03c2, \"Eur\u00fcs\u00e0k\u0113s\") \u00e8 un personaggio della mitologia greca, figlio di Aiace e di Tecmessa, figlia del re frigio Teulante.\nIl mito.\nAiace, prima di suicidarsi, manifest\u00f2 il desiderio che il figlio Eurisace, ancora bambino, fosse affidato a Teucro. Teucro era il fratellastro di Aiace.\nFinita la guerra Eurisace e Teucro ritornarono a Salamina, ma Teucro ne fu subito esiliato da Telamone, nonno di Eurisace, per aver lasciato indifeso il nipote durante il viaggio. Teucro infatti era tornato su una nave diversa da quella di Eurisace. Teucro torn\u00f2 in seguito nell'isola di Salamina, una volta morto Telamone, per prenderne il posto e governare, ma fu respinto da Eurisace, che nel frattempo era succeduto al nonno, ascendendo al trono. Successivamente Fileo, figlio di Eurisace, avrebbe consegnato l'isola agli Ateniesi quando questi lo fecero cittadino di Atene.\nPer Erodoto e Plutarco, Fileo non era figlio di Eurisace, ma suo fratello. Pausania riferisce poi che ai suoi tempi ad Atene ancora sopravviveva il culto di Aiace ed Eurisace.\nEtimologia.\nEurisace prende nome dallo scudo di suo padre, Aiace; significa infatti \"dal vasto scudo\", da \u03b5\u1f50\u03c1\u03cd\u03c2 \"eur\u00f9s\", \"ampio\" e \u03c3\u03ac\u03ba\u03bf\u03c2 \"s\u00e0kos\", \"scudo\".\nDiscendenza.\nMolti uomini famosi si dicevano discendenti di Eurisace; Pausania cita Milziade, che comand\u00f2 gli Ateniesi a Maratona, e Plutarco riferisce che la famiglia paterna di Alcibiade risaliva a Eurisace, figlio di Aiace."}
{"id": "524102", "revid": "110157", "url": "https://it.wikipedia.org/wiki?curid=524102", "title": "Puidoux", "text": "Puidoux (toponimo francese) \u00e8 un comune svizzero di 2\u00a0863 abitanti del Canton Vaud, nel distretto di Lavaux-Oron.\nGeografia fisica.\nPuidoux si affaccia sul lago di Ginevra e comprende il lago di Bret.\nStoria.\nIl comune di Puidoux \u00e8 stato istituito nel 1810 per scorporo da quello di Saint-Saphorin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPuidoux \u00e8 servito dalla stazione di Puidoux-Chexbres sulla ferrovia Losanna-Berna, capolinea della ferrovia Vevey-Chexbres (linea S7 della rete celere del Vaud), e da quella di Moreillon.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524103", "revid": "35813", "url": "https://it.wikipedia.org/wiki?curid=524103", "title": "I distruttori dello Shaolin", "text": ""}
{"id": "524104", "revid": "4106", "url": "https://it.wikipedia.org/wiki?curid=524104", "title": "Aconito", "text": ""}
{"id": "524105", "revid": "767487", "url": "https://it.wikipedia.org/wiki?curid=524105", "title": "I distruttori del tempio Shaolin", "text": "I distruttori del tempio Shaolin (\"Hung Hsi-Kuan\") \u00e8 un film del 1977, diretto da Chia-Liang Liu e mai uscito nelle sale cinematografiche italiane.\nIl film ebbe anche un sequel - che per lo pi\u00f9 viene definito come \"un remake pi\u00f9 acrobatico\" - intitolato \"Il clan del Loto Bianco\". A differenza de \"Il clan del Loto Bianco\", il film presenta dei combattimenti molto meno acrobatici - cosa invece su cui puntava Lo - e dei temi molto pi\u00f9 sviluppati, come ad esempio la famiglia, l'amore e la voglia di riscatto. Il regista Chia-Liang Liu us\u00f2 molti dei suoi \"marchi di fabbrica\" in questo film, che rappresenta infatti il suo capolavoro ed entr\u00f2 nella top ten dei film pi\u00f9 visti di Hong Kong nel 1977.\nTrama.\nIl monastero Shaolin viene raso al suolo dal perfido monaco Pai Mei, chiamato anche \"sopracciglio bianco\". Alcuni dei discepoli del tempio - travestitisi da attori - riescono a fuggire dal luogo e si rifugiano nelle campagne: qualche tempo dopo il leader dei profughi Hung Hsi Kuan - esperto dello stile Tigre - incontra e s'innamora di Wan Yung-chun - lei esperta dello stile Gru. Hsi Kuan, determinato a uccidere Pai Mei per vendicare il maestro e i discepoli uccisi nel massacro, viene invece fermato dalla moglie. Nel tempo nasce Wen-ding, allenato sin dalla nascita dalla madre nello stile Gru. Dopo dieci anni di allenamento, Hsi Kuan si reca ad affrontare Pai Mei, ma si salva in extremis grazie a Hsiao Hu - che si sacrifica. Hsi Kuan torna a casa con un'importante informazione (quella cio\u00e8 che Pai Mei si pu\u00f2 uccidere solo tra l'una e le tre del pomeriggio) e si allena per altri sette anni. Al termine di questi, si reca ancora una volta a combattere contro Pai Mei, ma muore ucciso dal perfido monaco. Intanto il figlio Hung Wen-Ding diviene un combattente provetto nello stile Gru e in un solo anno apprende lo stile del padre, il Tigre. In pi\u00f9 rispetto al suo antenato, Wen-Ding possiede la conoscenza del Gru, stile prettamente femminile che la madre gli aveva insegnato. Creato lo stile \"Tigre - Gru\" (stile tra l'altro realmente esistente tra le arti marziali) Wen-Ding si reca a uccidere Pai Mei."}
{"id": "524106", "revid": "35813", "url": "https://it.wikipedia.org/wiki?curid=524106", "title": "Hung Hsi-Kuan", "text": ""}
{"id": "524107", "revid": "35813", "url": "https://it.wikipedia.org/wiki?curid=524107", "title": "Gli esecutori dello Shaolin", "text": ""}
{"id": "524110", "revid": "438678", "url": "https://it.wikipedia.org/wiki?curid=524110", "title": "La strana legge del dott. Menga", "text": "La strana legge del dott. Menga \u00e8 un film del 1971 del regista Fernando Merino.\nIn Italia il film \u00e8 uscito nel 1972. Si tratta di un film nel filone del \"landismo\" (dal nome dell'attore spagnolo Alfredo Landa, che ne ha interpretati numerosi), dove venivano rappresentati personaggi di uomini spagnoli sessualmente repressi, machisti e spesso omofobi.\nTrama.\nDue pubblicitari, Pietro e Mario, sono cos\u00ec presi dal loro lavoro da trascurare le mogli, Susanna e Ines.\nLe due donne si accordano per cercare di riconquistare i mariti. Susanna, che desidera un figlio, organizza una cena, ma \u00e8 lei stessa a rovinare l'atmosfera guardando insistentemente la tv. Ines prova a sedurre Mario con uno spettacolo da \"soubrette\", ma la cosa spinge l'uomo a nuove idee per una pubblicit\u00e0.\nLe due donne allora cercano di tradire i mariti, ma senza miglior fortuna: Ines incappa in un pugile troppo preso dagli allenamenti, Susanna in un teorico dell'amore platonico.\nAlla fine, dopo varie peripezie, Mario e Pietro si renderanno conto del rischio corso di perdere le compagne."}
{"id": "524111", "revid": "16758", "url": "https://it.wikipedia.org/wiki?curid=524111", "title": "La strana legge del dr. Menga", "text": ""}
{"id": "524114", "revid": "110157", "url": "https://it.wikipedia.org/wiki?curid=524114", "title": "Diez", "text": "Diez \u00e8 una citt\u00e0 di abitanti della Renania-Palatinato, in Germania. Amministrativamente appartiene al Circondario del Reno-Lahn ed \u00e8 capoluogo della comunit\u00e0 amministrativa Verbandsgemeinde Diez.\nGeografia fisica.\nDiez \u00e8 situata a nord della catena montuosa del Taunus, sulle rive del Lahn. La citt\u00e0 \u00e8 dominata dal castello che nel medioevo fu dei conti di Diez e che fu poi dimora dei conti di Nassau-Diez. Nei dintorni sorge il castello di Oranienstein."}
{"id": "524115", "revid": "2104733", "url": "https://it.wikipedia.org/wiki?curid=524115", "title": "Diamanda Gal\u00e1s", "text": "Appartiene ad un ambito molto particolare della ricerca vocale contemporanea e della \"performance art\".\nAnalogamente a Demetrio Stratos, performer e studioso della voce negli anni settanta, che usava la sua voce come un sintetizzatore in grado di controllare con precisione le onde sonore, la Gal\u00e1s coglie questa visione della voce come strumento e lo arricchisce intrecciando il discorso tecnico con quello espressivo.\nBiografia.\nL'inizio della sua carriera avviene nei manicomi in cui la Gal\u00e1s viene chiamata ad esibirsi dal \"Living Theatre\" intorno alla met\u00e0 degli anni '70. Successivamente, inizia a pubblicare dischi estremi per sola voce ed elettronica, dove la freddezza dei filtri e degli effetti bilancia la profonda sofferenza espressa dalla voce (\"The Litanies of Satan\" - 1982, \"Diamanda Gal\u00e1s\" - 1984). Dopo la morte del fratello, il poeta Philip-Dimitri Gal\u00e1s per AIDS il suo interesse diventa quello di indagare le piaghe che colpiscono l'umanit\u00e0. Concepisce la trilogia \"Masque of the Red Death\" (1989), \"Plague Mass\" (1990), messa profana per un'umanit\u00e0 condannata, e \"Vena Cava\" (1992), ritratto dell'isolamento e della crescente disperazione di un individuo sieropositivo. \nNegli ultimi anni alterna una produzione di cover blues (riletture di standard per piano e voce) a progetti compositivi pi\u00f9 complessi come l'ultimo \"Defixiones Will and Testament\", che tratta del genocidio delle popolazioni armene, greche ed elleniche da parte dei Turchi, durante la prima guerra mondiale, raccogliendo testi e ispirazioni musicali disparate. L'elettronica cede il passo al pianoforte.\nNel 2005 ritira in Italia il \"Premio Internazionale Demetrio Stratos\" per la ricerca vocale, che rappresenta un importante riconoscimento alla sua carriera.\nNel 2010 ha collaborato con il gruppo black metal greco dei Rotting Christ alla cover della sua canzone \"Orders from the dead\" cantata in inglese e greco.\nNel 2011 ha collaborato con l'artista italo-russo dissidente nell'epoca sovietica Vladislav Shabalin per l'installazione sonora \"Aquarium\", progetto ispirato al disastro ecologico del Golfo del Messico. L'evento si \u00e8 svolto alla Leonhardskirche di Basilea (Svizzera) dal 12 al 19 giugno.\nNel 2013 Diamanda Gal\u00e1s e Vladislav Shabalin presentano l'installazione sonora \"Aquarium\" dal 9 al 12 maggio nella chiesa di San Francesco a Udine (Italia), al festival \"Vicino/Lontano\". http://diamandagalas.com/tour/aquarium-installation-by-vladislav-shabalin-sound-by-diamanda-galas/"}
{"id": "524117", "revid": "30610", "url": "https://it.wikipedia.org/wiki?curid=524117", "title": "Saint-Saphorin", "text": "Saint-Saphorin (ufficialmente Saint-Saphorin (Lavaux), toponimo francese) \u00e8 un comune svizzero di 393 abitanti del Canton Vaud, nel distretto di Lavaux-Oron.\nGeografia fisica.\nSaint-Saphorin \u00e8 affacciato sul lago di Ginevra.\nStoria.\nDal suo territorio nel 1808 fu scorporata la localit\u00e0 di Chexbres e nel 1810 quelle di Puidoux e Rivaz, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSaint-Saphorin \u00e8 servito dall'omonima stazione sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524120", "revid": "339392", "url": "https://it.wikipedia.org/wiki?curid=524120", "title": "The Original Sheik", "text": ""}
{"id": "524124", "revid": "30753", "url": "https://it.wikipedia.org/wiki?curid=524124", "title": "Hardcore Wrestling", "text": ""}
{"id": "524125", "revid": "2180138", "url": "https://it.wikipedia.org/wiki?curid=524125", "title": "Erzincan", "text": "Erzincan ( ) o Arzinga (; ) \u00e8 una citt\u00e0 della Turchia, capoluogo della provincia omonima.\nSituata nell'Anatolia orientale, la popolazione attuale \u00e8 di circa persone.\nLa citt\u00e0 fu governata nel XII e XIII secolo dalla dinastia turca dei Mengugekidi.\nIl paese \u00e8 particolarmente noto per un formaggio, chiamato in turco \"Tulum Peyniri\".\nLa notte tra il 28 e il 29 dicembre 1939 fu l'epicentro del pi\u00f9 grave terremoto occorso in Turchia nel XX secolo, che provoc\u00f2, secondo le stime del tempo, circa morti."}
{"id": "524126", "revid": "78273", "url": "https://it.wikipedia.org/wiki?curid=524126", "title": "Internazionale democristiana", "text": ""}
{"id": "524127", "revid": "78273", "url": "https://it.wikipedia.org/wiki?curid=524127", "title": "Internazionale democratico cristiana", "text": ""}
{"id": "524128", "revid": "78273", "url": "https://it.wikipedia.org/wiki?curid=524128", "title": "Internazionale democratico-cristiana", "text": ""}
{"id": "524131", "revid": "339392", "url": "https://it.wikipedia.org/wiki?curid=524131", "title": "Verbandsgemeinde", "text": ""}
{"id": "524132", "revid": "3946482", "url": "https://it.wikipedia.org/wiki?curid=524132", "title": "Casato degli Schleswig-Holstein-Sonderburg-Gl\u00fccksburg", "text": ""}
{"id": "524134", "revid": "327773", "url": "https://it.wikipedia.org/wiki?curid=524134", "title": "Croaghaun", "text": "Croaghaun (\"Cruach\u00e1n\" in gaelico irlandese) \u00e8 un monte dell'Irlanda situato sulla parte settentrionale di Achill Island, nel Mayo. Con 688 metri di altezza massima, \u00e8 la cima pi\u00f9 alta dell'isola.\nScogliere.\nL'aspetto pi\u00f9 rilevante di questo rilievo riguarda il suo versante nord, adiacente al mare: mentre, infatti, il vicino Slievemore ha una forma molto arrotondata e cade in mare ad altitudine pressoch\u00e9 nulle, Croaghaun precipita nella sua pendice settentrionale direttamente nell'Oceano formando le scogliere marine pi\u00f9 alte delle Isole Britanniche e della Repubblica d'Irlanda. In Europa, Croaghaun \u00e8 superata soltanto dall'Hornelen in Norvegia e da Capo Enniberg sulle Isole F\u00e6r \u00d8er, pi\u00f9 alti entrambi di ben 100 metri. Paradossalmente, le relativamente pi\u00f9 note e connazionali Slieve League (601 m), in Donegal, vengono talvolta indicate come le scogliere pi\u00f9 alte d'Europa, nonostante siano pi\u00f9 basse di Croaghaun di 66 metri. Questo \u00e8 dovuto principalmente alla natura selvaggia di Croaghaun, che lo rende di accesso veramente difficoltoso e sconosciuto ai pi\u00f9, oltre che al poco scarto di altezza tra i due monti.\nLe scogliere di Croaghaun possono essere viste, oltre che ovviamente dal mare, soltanto scalando le pareti intorno alla montagna, perch\u00e9 non esiste alcuna strada che porti nelle vicinanze. L'unica via d'accesso \u00e8 la strada che porta alla baia di Keem, antistante la parete meridionale del monte. Proprio dalla baia di Keem parte una serie di enormi masse rocciose che la circondano formando Achill Head, promontorio formato comunque da scogliere impervie e impressionanti, fino ad innalzarsi nella montagna e creando un paesaggio selvaggio e completamente disabitato da ovest fino a Saddle Head, fino a ridiscendere allo Slievemore. I precipizi sono piuttosto frequenti, mentre le viste sono uniche ed eccezionali. L'area \u00e8 apprezzata dagli scalatori anche per la presenza di \"corries\" inusuali e tipi di roccia piuttosto rara. La quarzite predominante forma spesso gemme grezze visibili lungo il cammino.\nFauna.\nLe scogliere di Croaghaun ospitano due famiglie di falco pellegrino (\"RT\u00c9\", 2008). I migliori periodi per gli avvistamenti sono settembre ed ottobre, che corrispondono al momento in cui gli esemplari insegnano alle nidiate a volare. Nelle acque antistanti sono frequenti delfini dal naso a bottiglia, squali elefanti e focene (\"BBC\", 2009). Pi\u00f9 rare orche, megattere e altre specie di balena."}
{"id": "524138", "revid": "2178", "url": "https://it.wikipedia.org/wiki?curid=524138", "title": "Croaughan", "text": ""}
{"id": "524139", "revid": "13648", "url": "https://it.wikipedia.org/wiki?curid=524139", "title": "Superfici toriche", "text": ""}
{"id": "524142", "revid": "108708512", "url": "https://it.wikipedia.org/wiki?curid=524142", "title": "Superficie torica", "text": "Una superficie torica \"K\", in geometria descrittiva, viene ottenuta dal movimento rotatorio di una conica non degenere \"g\", detta generatrice, lungo una direttrice conica, anch'essa, non degenere \"d\", detta direttrice.\nClassificazione delle superfici toriche.\nEsistono due criteri per poter classificare, in modo sufficiente, una superficie torica \"K\".\nUn primo criterio fa riferimento al tipo di trasformazione geometrica che subisce la generatrice \"g\", per cui un toro pu\u00f2 essere chiamato, rispettivamente:\nL'altro criterio fa riferimento al tipo di direttrice conica che pu\u00f2 assumere una superficie torica, per cui un toro pu\u00f2 essere chiamato, rispettivamente:\nPer esempio, nella figura posta di lato vi \u00e8 una rappresentazione di un tipo di toro che chiameremo, secondo i sopradetti criteri, \"Toro ellittico a generatrice circolare variabile\"."}
{"id": "524143", "revid": "117339749", "url": "https://it.wikipedia.org/wiki?curid=524143", "title": "Thunderbirds", "text": "Thunderbirds \u00e8 una serie televisiva britannica di fantascienza ideata nel 1964 da Gerry Anderson e da Sylvia Anderson, prodotta nel biennio 1965-1966 dalla loro casa di produzione, la AP Films, e trasmessa originariamente nel Regno Unito tra il 1965 e il 1966 dal network britannico Independent Television (ITV). Si tratta della quarta serie per ragazzi prodotta da Gerry Anderson e interpretata da marionette, frutto di una tecnologia chiamata Supermarionation.\nLa serie \u00e8 composta da due stagioni per un totale di 32 episodi di 50 minuti ciascuna ed \u00e8 stata distribuita anche fuori dal Regno Unito e replicata varie volte; ha ispirato diverse altre serie televisive e film. Da essa \u00e8 tratto il film live action \"Thunderbirds\" del 2004.\nIl 4 aprile 2015 ITV ha cominciato a trasmettere la nuova versione della serie, realizzata rimpiazzando le marionette con personaggi creati in CGI (computer grafica) ma che si muovono su set e miniature reali, realizzati in Nuova Zelanda dal Weta Workshop di Richard Taylor che \u00e8 anche uno dei produttori esecutivi.\nTrama.\nNel 2026 la \"International Rescue\" \u00e8 un'organizzazione creata dall'ex astronauta Jeff Tracy per dare soccorso a chi si trova in grave pericolo. Utilizza mezzi tecnologicamente avanzati, i Thunderbirds, pilotati dai suoi cinque figli: Scott (\"Thunderbird 1\"), Virgil (\"Thunderbird 2\"), Alan (\"Thunderbird 3\"), Gordon (\"Thunderbird 4\") e John (\"Thunderbird 5\"). I nomi Scott, Virgil, Alan, Gordon e John sono un omaggio agli astronauti Scott Carpenter, Virgil Grissom, Alan Shepard, Gordon Cooper e John Glenn. L'organizzazione, nata dopo che Tracy perse la moglie Lucille in un tragico incidente, ha sede in un'imprecisata isola del Pacifico del sud; ad aiutare l'ex astronauta ad approntare i mezzi di soccorso c'\u00e8 Brains, genio dell'elettronica. Bench\u00e9 International Rescue presti soccorso alle vittime di disastri naturali, spesso l'organizzazione si trova a che fare con incidenti causati da sabotaggio. Un nemico dell'organizzazione, innominato nella serie ma noto come \"The Hood\", di tanto in tanto provoca incidenti allo scopo di far venire allo scoperto i Thunderbirds e spiarli o, addirittura, rubarli.\nA dar la caccia a The Hood e ad altri nemici dell'organizzazione, c'\u00e8 l'agente di International Rescue a Londra, lady Penelope Creighton-Ward, regina del jet-set internazionale (la cui voce originale \u00e8 di Sylvia Anderson), e il suo autista maggiordomo Aloysius \u201cNosey\u201d (\u201cficcanaso\u201d) Parker: essi vanno in giro su una Rolls Royce rosa shocking chiamata \"FAB 1\", equipaggiata con gadget in stile James Bond (la Rolls-Royce diede effettivamente l'autorizzazione a riprodurre la griglia del radiatore nei primi piani dell'automobile) e, nei casi in cui ci si sposti via mare, su uno yacht chiamato \"FAB 2\".\nProgrammazione e distribuzione.\nLa serie \u00e8 stata trasmessa nel Regno Unito tra il 1964 e il 1965, mentre nel resto d'Europa fu trasmessa negli anni settanta (in Italia a partire dal 1975 dalla RAI).\nLe repliche della serie sono state trasmesse dalla BBC nel Regno Unito e da RT\u00c9 Two in Irlanda. \"Thunderbirds\" \u00e8 molto popolare anche in Giappone, paese che vide la serie per la prima volta nel 1966 sul canale NHK. Versioni \"uncut\" (non tagliate) e rimasterizzate della serie vanno in onda su canali satellitari britannici, statunitensi, australiani. In Italia \u00e8 andata in onda anche su canali quali Canal Jimmy, Steel e Fox Retro, in doppio audio (inglese e italiano) col primo doppiaggio italiano, con le scene tagliate ai tempi per fare spazio alla pubblicit\u00e0 ripristinate con l'utilizzo dei sottotitoli.\nEsiste un secondo doppiaggio della serie, commissionato da Mediaset, che \u00e8 stato eseguito a Milano presso la Deneb Film, e diretto da Guido Rutta. Esso \u00e8 stato trasmesso su Italia 7 nel 1993, per poi essere riproposto a gennaio 2003 su Italia 1 in terza serata.\nPersonaggi.\nI piloti dei Thunderbird vestono un'uniforme azzurra girocollo, pantaloni, bustina e stivali. Ogni pilota \u00e8 identificato da una bandoliera di diverso colore, la quale funge anche da fondina:\nI cinque Thunderbirds sono:\nVideogiochi.\nVideogiochi sui \"Thunderbirds\" pubblicati con licenza ufficiale:"}
{"id": "524145", "revid": "1001457", "url": "https://it.wikipedia.org/wiki?curid=524145", "title": "JJ Letho", "text": ""}
{"id": "524146", "revid": "451735", "url": "https://it.wikipedia.org/wiki?curid=524146", "title": "Alessandro Abbio", "text": "Soprannominato \"\"Picchio\" o \"Tiramolla\", spesso indicato durante le telecronache RAI anche come \"il golden boy di Racconigi\"\", ricopriva il ruolo di guardia.\nCarriera.\nGiocatore.\nClub.\nInizi\u00f2 a giocare a basket all'et\u00e0 di 8 anni, e crebbe a Bra prima di essere prelevato dall'Auxilium Torino nel 1988. Con la formazione gialloblu esord\u00ec in Serie A1 il 28 dicembre 1988, all'et\u00e0 di solamente 17 anni. In totale le stagioni di Abbio sotto la Mole furono sei, di cui quattro trascorse in Serie A1 e due in Serie A2. Durante il suo sesto e ultimo anno con i piemontesi, Abbio era gi\u00e0 stato acquistato dalla Virtus Bologna nel corso dell'estate precedente, ma venne lasciato maturare in A2 a Torino per un'annata 1993-94 da lui conclusa con 21,8 punti di media e il 41,9% al tiro da tre.\nNell'estate 1994 entr\u00f2 a far parte a tutti gli effetti della rosa della Virtus allenata da Alberto Bucci, con cui vinse lo scudetto gi\u00e0 al suo primo anno. Nelle prime due stagioni con la maglia delle \"vu nere\" part\u00ec perlopi\u00f9 dalla panchina, mentre dalla stagione 1996-97 inizi\u00f2 a disputare la maggior parte delle partite in quintetto base. L'arrivo in panchina di Ettore Messina \u2013 avvenuto in vista della stagione 1997-98 \u2013 rivoluzion\u00f2 il roster bianconero che vide tra gli altri il ritorno della guardia Predrag Danilovi\u0107, tuttavia Abbio fu tra i pochi ad essere confermato. Utilizzato da coach Messina anche nel ruolo di playmaker oltre che in quello di guardia, Abbio contribu\u00ec alla conquista dello scudetto 1998 con 8,7 punti segnati in 24,8 minuti di utilizzo in regular season, che diventarono 12,2 punti e 30,1 minuti nei play-off. Nello stesso anno i felsinei salirono anche sul tetto d'Europa: nella finale di Barcellona vinta 58-44 contro l'AEK Atene, Abbio fu autore di 6 punti.\nNell'ottobre del 2000, a due giorni dall'inizio del campionato, eredit\u00f2 il ruolo di capitano lasciato vacante dalla partenza di Augusto Binelli. La stagione termin\u00f2 con una nuova accoppiata scudetto-Eurolega, oltre che con la conquista della Coppa Italia. In campionato Abbio concluse la regular season con 10,4 punti di media, poi diventati 11,3 in una fase play-off che vide i bianconeri imbattuti in tutte le partite, incluse le finali vinte 3-0 contro i concittadini della Fortitudo Bologna. In campo europeo invece la Kinder ebbe la meglio sugli spagnoli del TAU Vitoria: nella decisiva gara 5 finita 82-74 per i padroni di casa bolognesi, l'apporto di Abbio fu di 4 punti in 18 minuti.\nLa stagione 2001-02 si rivel\u00f2 pi\u00f9 travagliata, non solo per i minori risultati ottenuti dalla Virtus sul campo: a dicembre infatti Abbio venne indotto a lasciare il ruolo di capitano a seguito di un fatto che i media descrissero come un alterco con il compagno di squadra Marko Jari\u0107, a cui si sarebbe poi aggiunto qualche altro contrasto con coach Messina. \nNell'aprile del 2002 risolse il contratto che lo legava alla Virtus e approd\u00f2 in Spagna, al Valencia, dove rimase fino al 2004 senza brillare particolarmente, anche a causa di due infortuni. Nel 2004 pass\u00f2 al CB Granada.\nNella stagione 2005-06 torn\u00f2 in Italia per giocare un'ultima stagione in Serie A, questa volta con la canotta del Basket Livorno. Chiuse quel campionato con 7,1 punti all'attivo in 22,1 minuti di media.\nNell'estate 2006 scese in In quell'annata Serie B d'Eccellenza firmando con l'Everlast Firenze. Salt\u00f2 buona parte della prima met\u00e0 della stagione a causa di un infortunio, poi gioc\u00f2 i play-off e, di nuovo, ad inizio stagione 2007-08 dovette essere operato al ginocchio. L'8 maggio del 2008 rescisse consensualmente il contratto con la squadra fiorentina e, complici i problemi fisici, annunci\u00f2 ufficialmente il suo ritiro dalla pallacanestro giocata.\nNazionale.\nGioc\u00f2 la sua prima partita con la Nazionale maggiore in un'amichevole del 1992 contro la Cecoslovacchia, chiamato dall'allora CT Sandro Gamba. La prima manifestazione maggiore a cui partecip\u00f2 fu tuttavia l'Europeo 1995, convocato dal CT Ettore Messina che in seguito diventer\u00e0 suo allenatore alla Virtus. Sotto la guida tecnica di Messina, Abbio fu anche tra i dodici convocati che vinsero la medaglia d'argento all'Europeo 1997 in Spagna e tra quelli che vinsero la medaglia d'oro al successivo Europeo 1999 in Francia. Nel 2000 prese parte alla spedizione azzurra alle Olimpiadi di Sydney 2000. Esso fu l'ultima grande competizione a cui partecipo con l'Italia: lott\u00f2 anche per ottenere un posto alle Olimpiadi di Atene 2004, ma il fatto di non riuscire a recuperare al meglio da un piccolo infortunio ne pregiudic\u00f2 le speranze.\nEsordio: 11 febbraio 1992, Siena, - 75-57\nVest\u00ec la maglia della Nazionale maggiore per 150 volte, segnando complessivamente . Durante questo periodo vinse:\nDisput\u00f2 inoltre:\nAllenatore.\nDopo il ritiro, intraprese l'attivit\u00e0 di allenatore. Allen\u00f2 rispettivamente le giovanili della Polisportiva Monte San Pietro, dell'Atletico Borgo Panigale, della Polisportiva Masi Casalecchio di Reno, dei Centri Tecnici Federali (CTF) per la FIP Piemonte, dell'Abet Basketball Team 71 Bra.\nNel 2013-14 divenne assistente allenatore dell'Abet Basketball Team 71 Bra militante in Divisione Nazionale C, ma nel marzo 2014 venne promosso capo allenatore. Nel frattempo continu\u00f2 a lavorare anche a livello giovanile. A partire dal 2017 fu assistente allenatore all'Olimpo Basket Alba in Serie B e contemporaneamente allenatore delle giovanili dello stesso club. Oltre a ci\u00f2, per un periodo fu assistente di Eugenio Dalmasson sulla panchina della Nazionale Under-20.\nNel luglio del 2020 venne annunciato il suo ritorno alla Virtus Bologna dopo le otto stagioni da giocatore, questa volta nelle vesti di responsabile tecnico del settore giovanile."}
{"id": "524152", "revid": "110157", "url": "https://it.wikipedia.org/wiki?curid=524152", "title": "Riex", "text": "Riex (, toponimo francese) \u00e8 una frazione di 269 abitanti del comune svizzero di Bourg-en-Lavaux, nel Canton Vaud (distretto di Lavaux-Oron).\nGeografia fisica.\nRiex si affaccia sul lago di Ginevra.\nStoria.\nGi\u00e0 comune autonomo istituito nel 1824 per scorporo da quello di Villette, si estendeva per 1,37\u00a0km\u00b2. Nel 2011 \u00e8 stato accorpato agli altri comuni soppressi di Cully, Epesses, Grandvaux e Villette per formare il nuovo comune di Bourg-en-Lavaux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "524157", "revid": "400694", "url": "https://it.wikipedia.org/wiki?curid=524157", "title": "Mario Goretti", "text": ""}
{"id": "524163", "revid": "56620", "url": "https://it.wikipedia.org/wiki?curid=524163", "title": "Andrea Torresano da Asola", "text": ""}
{"id": "524166", "revid": "1501558", "url": "https://it.wikipedia.org/wiki?curid=524166", "title": "Astarpa", "text": "L'Astarpa \u00e8 fiume dell'Anatolia occidentale menzionato in resoconti ittiti del XIV secolo a.C., e corrisponde probabilmente all'odierno fiume Meander. \nGli annali del re ittita Mur\u0161ili II (1322 a.C.-1295 a.C.) registrano che nel terzo anno del suo regno ebbe luogo a Walma, nei pressi del fiume Astarpa, uno scontro fra l'esercito ittita e quello del principe Piyama-Kurunta di Arzawa, una regione geografica corrispondente all'attuale Lidia. Mursili, vittorioso, insegu\u00ec l'esercito del principe nel territorio di Apasa, l'attuale Efeso."}
{"id": "524167", "revid": "767487", "url": "https://it.wikipedia.org/wiki?curid=524167", "title": "Roby Facchinetti (album)", "text": "Roby Facchinetti \u00e8 il primo album da solista di Roby Facchinetti, pubblicato nel 1984.\nll disco viene prodotto dalla First, etichetta discografica fondata dal batterista Stefano D'Orazio, e viene registrato e mixato agli studi \"Arco\" di Monaco di Baviera.\nI nove brani che compongono l'LP sono composti da Roby Facchinetti. Tre sono strumentali: uno di questi, \"L'anno della tigre\", era un breve scorcio strumentale che introduceva il tour del 1982 dei Pooh e che era stato battezzato con il nome di \"Oregon\".\nNel brano \"Din Din Din\" Roby duetta con la figlia Alessandra, all'epoca dodicenne. Il testo \u00e8 opera di Stefano D'Orazio, mentre gli altri testi sono firmati da Valerio Negrini.\nDi alcune canzoni vengono realizzati dei videoclip destinati alla promozione televisiva dell'LP. Il brano \"Holiday Inn\" viene ribattezzato \"Holiday in the park\" per non incorrere nel rischio di pubblicit\u00e0 occulta dell'omonima catena di alberghi."}
{"id": "524168", "revid": "76261", "url": "https://it.wikipedia.org/wiki?curid=524168", "title": "Giampiero Reverberi", "text": ""}
{"id": "524170", "revid": "767487", "url": "https://it.wikipedia.org/wiki?curid=524170", "title": "Fai col cuore", "text": "Fai col cuore \u00e8 il secondo album da solista di Roby Facchinetti, pubblicato nel 1993, a nove anni di distanza dal precedente. Ancor pi\u00f9 di quello, porta il chiaro marchio del sodalizio Facchinetti-Negrini (i due autori principali delle canzoni dei Pooh), tanto che i due duettano in \"Facciamo una canzone\": si tratta di un brano di carattere autobiografico dove Negrini e Facchinetti si raccontano scherzosamente nei loro ruoli reali rispettivamente di paroliere e di compositore.\nRoby Facchinetti torna ad avvalersi dell'accompagnamento dell'orchestra sinfonica; ne \u00e8 un chiaro esempio il brano di chiusura \"Fai col cuore\", la versione strumentale del brano che d\u00e0 il titolo all'album.\nLa copertina del disco propone un'immagine di Roby Facchinetti ritratto in una scena urbana, sorridente e con delle leggere scarpe da ginnastica. Viene rappresentato nel ruolo di musicista ambulante con una fisarmonica, intento a suonare davanti ai pedoni (Stefano, Dodi, e Red) che gli passano frettolosamente davanti."}
{"id": "524173", "revid": "256896", "url": "https://it.wikipedia.org/wiki?curid=524173", "title": "F\u00e9d\u00e9ration internationale des associations vexillologiques", "text": ""}
{"id": "524174", "revid": "256896", "url": "https://it.wikipedia.org/wiki?curid=524174", "title": "Fiav", "text": ""}
{"id": "524175", "revid": "1543377", "url": "https://it.wikipedia.org/wiki?curid=524175", "title": "Federazione internazionale associazioni vessillologiche", "text": "La Federazione Internazionale Associazioni Vessillologiche (FIAV) \u00e8 una federazione internazionale di 51 associazioni regionali, nazionali, multinazionali ed istituzioni di tutto il mondo che studiano la vessillologia; che la FIAV definisce nella sua costituzione come \"la creazione e sviluppo di un campo di conoscenza sulle bandiere di tutti i tipi, le loro forme e funzioni e delle teorie scientifiche e dei principi basati su questa conoscenza\".\nLa traduzione del nome francese della FIAV (\"F\u00e9d\u00e9ration internationale des associations vexillologiques\") nelle altre tre lingue ufficiali \u00e8: \"International Federation of Vexillological Associations\" (inglese), \"Internationale F\u00f6deration Vexillologischer Gesellschaften\" (tedesco) e \"Federaci\u00f3n Internacional de Asociaciones Vexilol\u00f3gicas\" (spagnolo).\nLa FIAV fu organizzata provvisoriamente il 3 settembre 1967 al secondo Congresso internazionale di vessillologia tenuto a R\u00fcschlikon in Svizzera, e creata ufficialmente il 7 settembre 1969 al Terzo congresso internazionale di vessillologia tenuto a Boston (Massachusetts), negli Stati Uniti.\nLa FIAV ha un consiglio di tre persone composto da un presidente, un segretario generale e un segretario generale dei congressi. Il consiglio controlla gli affari della FIAV e riunisce le sessioni biennali dell'assemblea generale, che sono tenute durante ogni Congresso internazionale di vessillologia. L'assemblea generale si compone di un delegato per ciascun membro della FIAV la quale elegge il consiglio ed \u00e8 responsabile della regolamentazione politica.\nMembri.\nGli attuali membri della FIAV sono:\nCariche.\nGli attuali membri del Consiglio della FIAV sono:\nCongresso internazionale di vessillologia.\nDal 1969, la FIAV ha patrocinato il biennale Congresso internazionale di vessillologia (\"International Congresses of Vexillology\", ICV). Precedenti Congressi si sono tenuti a Muiderberg (1965), Zurigo (1967), Boston (1969), Torino (1971), Londra (1973), IJsselmeer (1975), Washington (1977), Vienna (1979), Ottawa (1981), Oxford (1983), Madrid (1985), San Francisco (1987), Melbourne (1989), Barcellona (1991), Zurigo (1993), Varsavia (1995), Citt\u00e0 del Capo (1997), Victoria (Canada) (1999), York (2001), Stoccolma (2003), Buenos Aires (2005), Berlino (2007), Yokohama (2009), Washington (2011), Rotterdam (2013), Sydney (2015). \nL'ICV 26 si \u00e8 tenuto a Sydney nel 2015. Un congresso consiste nella presentazione di documenti sulla vessillologia e della biennale sessione dell'Assemblea generale della FIAV.\nPubblicazioni.\nLa FIAV pubblica una newsletter, \"Info-FIAV\" (), che \u00e8 una gazzetta su argomenti interni dell'organizzazione. La FIAV identifica \"The Flag Bulletin\" () come un giornale dove pubblicare articoli scientifici nel campo della vessillologia.\nBandiera della FIAV.\nLa bandiera della FIAV fu inizialmente ideata da Klaes Sierksma e poi leggermente modificata dal comitato di organizzazione del Secondo Congresso Internazionale di Vessillologia. La bandiera \u00e8 stata introdotta il 3 settembre 1967. La relativa descrizione \u00e8, \"su campo blu, estendendosi orizzontalmente dall'asta fino al battente, due cime giallo-oro che formano due anelli intrecciati\".\nLe cime alludono allo studio delle bandiere e dei vessilli. Il campo blu e le cime evocano le origini marittime delle prime bandiere.\nGli anelli incrociati richiamano l'amore e la conoscenza degli araldisti e simboleggia l'amicizia che unisce i vessillologi di tutte le nazioni.\nIl colore blu \u00e8 definito come Pantone U293 ed il colore giallo corrisponde al Pantone U123.\nBandiere dei membri del consiglio.\nLe bandiere delle tre cariche ufficiali sono state approvate nel 1999 e adottate dalla sedicesima sessione dell'Assemblea Generale della FIAV.\nLe specifiche dei colori delle bandiere sono: blu (Pantone U293), giallo (Pantone U123) e rosso (Pantone 192C)."}
{"id": "524178", "revid": "486946", "url": "https://it.wikipedia.org/wiki?curid=524178", "title": "Eterio Stinfalico", "text": ""}
{"id": "524180", "revid": "1234826", "url": "https://it.wikipedia.org/wiki?curid=524180", "title": "Braska", "text": ""}
{"id": "524181", "revid": "256896", "url": "https://it.wikipedia.org/wiki?curid=524181", "title": "FIAV", "text": ""}
{"id": "524191", "revid": "13648", "url": "https://it.wikipedia.org/wiki?curid=524191", "title": "Toro circolare", "text": ""}
{"id": "524192", "revid": "135224", "url": "https://it.wikipedia.org/wiki?curid=524192", "title": "Ti amo (album Umberto Tozzi)", "text": "Ti amo \u00e8 un album raccolta del cantante italiano Umberto Tozzi, pubblicato nel 1977 che raccoglie i brani pi\u00f9 rappresentativi dei suoi primi tre album (Donna amante mia del 1976, \u00c8 nell'aria...ti amo del 1977 e Tu del 1978)."}
{"id": "524193", "revid": "119640541", "url": "https://it.wikipedia.org/wiki?curid=524193", "title": "B-boy", "text": "Il termine B-boy indica originariamente un ballerino di break dance. Nel corso del tempo, il termine \u00e8 stato usato nell'accezione pi\u00f9 generale che include chiunque faccia parte dell'area della cultura hip hop. Il termine \"breaker\", in origine un sinonimo, mantiene il significato iniziale, ed \u00e8 stato coniato il termine b-girl per riferirsi alle ragazze .\nEtimologia.\nIl termine \"b-boy\" fu probabilmente coniato a New York nel 1969 da DJ Kool Herc. Durante le sue \"performance\" come DJ era solito urlare \"b-boys go down!\", con cui invitava i ballerini di breakdance ad iniziare. Il 1969 fu anche l'anno in cui James Brown registr\u00f2 \"Get on the Good Foot\", una canzone che promosse una forma di ballo molto energica e acrobatica, e che, secondo Afrika Bambaataa, port\u00f2 alla breakdance (Toop, 1991). Molti breaker oldschool preferiscono essere chiamati \"b-boy\". \"B-boy\" era il termine originario che indicava i ballerini di strada, sebbene \"breakdancer\" o \"breaker\" \u00e8 oggi pi\u00f9 comune, anche per essere stato frequentemente usato dai \"media\". \nB-boying potrebbe derivare dal termine africano \"Boioing\", riferito allo stile \"saltato\"(bouncing) che avevano i giovani afroamericani negli anni settanta. In quel periodo inoltre, si era solito ballare con cappelli da neve che avevano la classica \"pallina\" di lana che saltellava continuamente durante il ballo.\nLa \"B\" in B-boy non ha un riferimento preciso. Pu\u00f2 stare per \"break\",\"breakbeat\", \"bronx\", \"boogie\". Uno dei pionieri dell'hip hop come Dj Kool Herc, nel documentario \"The Freshest Kids\" (2001), dice che la \"B\" sta per \"BROKE\". Herc analizzava il fatto che lui e i suoi b-boys, fossero considerati \"fuori di testa\" (broke) poich\u00e9 ripetevano lo stesso breaks e ci ballavano sopra.\nNel documentario \"The Freshest Kids\", tuttavia, lo stesso DJ Kool Herc propose una diversa ipotesi sull'origine, suggerendo il rapporto tra il termine in slang \"break\" ed i complimenti alle qualit\u00e0 esplosive dei breaker. Inoltre lui e i suoi B-boys erano definiti \"the boy who \"broke\"\" (il ragazzo che era uscito di testa) poich\u00e9, comprando i dischi in doppia copia, passava da un disco all'altro ripetendo la stessa parte musicale, creando i primi Breakbeat.\nB-Girl.\nLa \"b-girl\" \u00e8 la controparte femminile del b-boy nella cultura hip hop. Il termine si riferisce specificamente ad una ragazza che pratica questo stile di ballo. Il termine \u00e8 stato usato fin dagli inizi dell'hip hop, negli anni settanta. Alcune b-girls famose sono Bunny Lee (il primo membro femminile della Rock Steady Crew), Baby Love, Roc-a-fella. Asia-One.\nL'attrice Debi Mazar inizi\u00f2 la sua carriera come b-girl a New York prima di dedicarsi alla recitazione.\n\"B-girl\" in gergo viene reputato errato come termine, sovente sentiamo nominare in alcune canzoni, come Freestyler dei Bomfunk MC's, \"fly girl\", che \u00e8 il termine con cui viene denominata la b-boy donna.\nCaratteristiche.\nIl B-boy praticando una disciplina come la break dance a met\u00e0 strada fra ballo e danza, non \u00e8 da considerarsi propriamente un \"semplice ballerino\". Un b-boy anche quando non balla, segue lo stile di vita del movimento hip hop. Inoltre quando \u00e8 di fronte a una sfida egli diventa un \"guerriero\" e la componente aggressiva vale tanto quanto quella artistico/espressiva. Jeff Chang, nel suo libro \"Can't Stop, Won't Stop\", titola un capitolo dedicato allo sviluppo del breaking: \"B-boying: style as aggression\" (B-boying: stile come \"aggressione\"). Egli ipotizza che l'essere un B-boy, nei primi anni settanta, fosse l'evoluzione \"non violenta\" dell'essere membro di una gang.\nIn questo senso un breaker o b-boy (breaker boy) \u00e8 un semplice \"ballerino\" di breakdance, che non segue la cultura hip hop, ma ne pratica solo una disciplina (la break dance)."}
{"id": "524194", "revid": "1893", "url": "https://it.wikipedia.org/wiki?curid=524194", "title": "B-girl", "text": ""}
{"id": "524196", "revid": "718859", "url": "https://it.wikipedia.org/wiki?curid=524196", "title": "Elimo", "text": "Elimo () \u00e8 un personaggio della mitologia greca.\nIl mito.\nSecondo alcuni autori Elimo era figlio illegittimo di Anchise e dunque fratellastro di Enea, che segu\u00ec nel suo esilio fino in Sicilia; qui egli decise di fermarsi, fondando poi numerose citt\u00e0 insieme al re Aceste che aveva accolto i profughi troiani. Dette il suo nome al gruppo di coloni Troiani con lui immigrati che formarono in seguito il nucleo del popolo elimo.\nSecondo il libro V dell'Eneide, invece, Elimo non \u00e8 parente di Enea, bens\u00ec suddito di Aceste: egli partecipa ai giochi funebri in onore di Anchise ad Erice."}
{"id": "524197", "revid": "1318658", "url": "https://it.wikipedia.org/wiki?curid=524197", "title": "Polo petrolchimico siracusano", "text": "Polo petrolchimico siracusano \u00e8 l'espressione con cui viene definita la vasta area costiera industrializzata della Sicilia orientale compresa nel territorio del libero consorzio comunale di Siracusa, nei comuni di Augusta, Priolo Gargallo e Melilli giungendo fino alle porte di Siracusa.\nLe attivit\u00e0 preponderanti dell'insediamento sono la raffinazione del petrolio, la trasformazione dei suoi derivati e la produzione energetica.\nA partire dalla met\u00e0 degli anni ottanta le attivit\u00e0 industriali si sono ridotte notevolmente determinando seri problemi di riconversione e necessit\u00e0 di bonifica del territorio.\nStoria.\nPremesse.\nAlla fine delle ostilit\u00e0 del secondo conflitto mondiale in Sicilia, la situazione economica e sociale si presentava pi\u00f9 che disastrosa: al crollo dei consumi corrispondeva quello di ogni genere di produzione. Le operazioni alleate avevano interessato massicciamente tutta l'area siciliana in cui insistevano l'industria zolfifera e quella di produzione agricola, a partire dalla costa meridionale (gelese, ragusana e siracusana) attraverso l'interno in direzione nord-est abbracciando tutta l'area della Piana di Catania. I pesanti bombardamenti oltre a distruggere i mezzi di comunicazione avevano colpito molti impianti produttivi e le centrali elettriche dando il colpo di grazia alle societ\u00e0 minerarie che erano attive per l'approvvigionamento di zolfo per l'industria bellica. A ci\u00f2 si aggiungeva un panorama economico e sociale disarticolato e un settore industriale cresciuto in maniera frammentata frutto di politiche industriali poco calate nella realt\u00e0 del territorio e delle sue potenzialit\u00e0.\nAffrontate le prime emergenze della ricostruzione, si inizi\u00f2 a studiare il modo con cui far ripartire l'occupazione e trasformare l'economia siciliana.\nIl 1\u00ba settembre 1944 studiosi ed esponenti dell'economia, in seguito a un Convegno tenuto presso la Direzione del Banco di Sicilia, misero le premesse affinch\u00e9 l'Alto Commissario per la Sicilia, Salvatore Aldisio, ottenesse dal governo centrale il D.L. 28 dicembre 1944 n. 416 istitutivo di una \"Sezione di Credito Industriale\" presso il Banco stesso per finanziamenti a medio e lungo termine per impianti industriali contro emissione di obbligazioni fino a un miliardo di lire. Oltre alla \"Sezione di Credito Industriale\" furono realizzate anche le sezioni di \"Credito Fondiario\" e di \"Credito Minerario\".\nIl decreto legislativo 1\u00ba novembre 1944, n. 367 permetteva finanziamenti di industrie per la ripresa economica della nazione in tutto il territorio nazionale, con proprie disponibilit\u00e0, finanziamenti industriali fino a 25 miliardi di lire, di cui un miliardo riservato alla Sicilia, un gruppo di finanziamenti per riparazione danni bellici a industrie settentrionali. Nel 1947 il Banco erog\u00f2 3 miliardi di lire per il credito minerario, sovvenzion\u00f2 oltre un miliardo per piccole industrie alimentari, meccaniche, metallurgiche, chimiche, navali e di trasporto e finanzi\u00f2 la costruzione della centrale termoelettrica di Messina della Societ\u00e0 Generale Elettrica della Sicilia (SGES). In particolare si incrementarono i settori fondamentali dell'elettricit\u00e0 e del cemento. Venne in tal modo assorbita manodopera inoccupata e incrementato il reddito pro capite.\nI dati disponibili allora sulle forze lavoro denotavano sia un aumento della disoccupazione, superiore in percentuale a quella della media nazionale, sia la presenza di popolazione attiva con una bassa redditivit\u00e0. Dal 1938 al 1951, in Sicilia il numero di addetti occupati nell'industria era inoltre diminuito di 4.183 unit\u00e0.\nGli anni cinquanta si presentavano quindi con una situazione lavorativa molto preoccupante: la media degli occupati in agricoltura, nell'isola, risultava essere infatti di circa il 60% della forza lavoro con punte inferiori, del 46%, nelle aree afferenti alle due pi\u00f9 grandi citt\u00e0 e ci\u00f2 contro una media nazionale del 42,4%. \nLa persistenza di grosse sacche di povert\u00e0, tra l'altro comuni a tutto il Mezzogiorno d'Italia, e l'economia povera conseguente all'agricoltura non specializzata furono le basi per cui venne promosso il piano di industrializzazione che, in Sicilia, si concretizz\u00f2 con la costruzione di raffinerie di petrolio greggio e di impianti di produzione di derivati chimici del petrolio.\nSi tratt\u00f2 di un aspetto nuovo dell'attivit\u00e0 della Sezione di Credito Industriale del Banco di Sicilia; consistenti finanziamenti furono indirizzati ad industrie metalmeccaniche, edili (cementi, ceramica, del vetro), di raffinazione del petrolio e chimiche, cartiere e industrie tessili. \nL'industria chimica nasceva per supportare l'industria mineraria che era entrata in gravissima crisi dello zolfo e del sale. Tra le imprese finanziate nel periodo figura la RASIOM.\nGli investimenti pubblici, gli investimenti privati e le leggi regionali sugli idrocarburi resero possibile l'impianto del primo complesso di raffinazione ad Augusta gi\u00e0 a partire dal 1949 (con inizio dell'attivit\u00e0 l'anno dopo). \nLa scelta della Sicilia per gli impianti di raffinazione non fu casuale: gi\u00e0 dall'anteguerra l'Agip aveva fatte ricerche petrolifere nel ragusano, poi abbandonate ma riprese nel 1946 dalla Gulf Oil Company del New Jersey. Nel 1954 iniziava l'attivit\u00e0 estrattiva della Gulf Italia nell'area ragusana. Qualche anno dopo, nel vittoriese, anche la britannica BP ritrovava il petrolio e ugualmente avveniva nel gelese ad opera dell'ENI. Il fatto poi che la Sicilia sud orientale fosse sulla rotta del petrolio medio-orientale determin\u00f2 dal punto di vista logistico la scelta di impiantare in tali zone i complessi di raffinazione.\nA supporto ed integrazione dell'area, una dopo l'altra, nacquero tantissime altre aziende dell'indotto, anche grandi, come quelle della cantieristica per la costruzione di piattaforme petrolifere marine. Il dibattito sulle scelte da fare tuttavia fu piuttosto acceso tra coloro che vedevano nello sviluppo dell'agroalimentare la risorsa da propugnare e quelli come don Luigi Sturzo che si batteva per una industrializzazione spinta come fattore di crescita economica e dell'occupazione.\nNascita del polo chimico.\nIl primo insediamento industriale nacque ad Augusta nel 1949 ad opera del cavaliere Angelo Moratti che impiant\u00f2 un complesso di raffinazione del petrolio greggio che prese il nome di Rasiom dando occupazione a 650 dipendenti.\nLa produzione ebbe inizio nel 1950; nel 1954 inizi\u00f2 ad arrivare via ferrovia il petrolio greggio estratto sull'altipiano ibleo. Fino al 1957, anno in cui venne attivato l'oleodotto che univa l'area di estrazione (Ragusa) e quella di raffinazione (Augusta) venivano impiegati tra 7 e 8 treni giornalieri di carri cisterna. La RASIOM aument\u00f2 la raffinazione successivamente fino a 8 milioni di tonnellate annue di greggio.\nIl 17 gennaio 1959 entr\u00f2 in funzione la centrale termoelettrica Tifeo di Augusta; ubicata in contrada Bufolaro, occupava una superficie di circa 150.000 m\u00b2 e forniva a pieno regime una potenza di 210 MegaWatt con tre gruppi alimentati da olio combustibile proveniente, con un oleodotto, dalla Rasiom. Fu il risultato di un investimento di 17 miliardi di lire. In seguito venne acquisita dalla Societ\u00e0 Generale Elettrica della Sicilia che la gest\u00ec fino alla nazionalizzazione dell'ENEL. La centrale venne realizzata nel rispetto degli standard pi\u00f9 alti dell'epoca. Nel 1961 essa produceva quasi il 60% del fabbisogno regionale.\nCon la Rasiom sorsero anche aziende di produzione e distribuzione di GPL quali la Liquigas, la Migas Sicilia e la Ilgas. Avvenne anche gradatamente lo sviluppo nell'area di tutto un indotto produttivo con le officine Grandis, la Sotis Cavi e la Siciltubi .\nIn contrada Targia sorse un indotto di fabbriche edili per sopperire alle richieste sempre pi\u00f9 crescenti di materiali: il cementificio S.a.c.c.s. (Societ\u00e0 Azionaria Calce e Cemento di Siracusa) con 120 addetti. Ma gi\u00e0 nel 1955 era sorta la fabbrica della Eternit Siciliana per la produzione di manufatti in cemento e amianto, con 330 operai occupati. A supporto degli impianti vennero sviluppate anche le infrastrutture portuali che ampliarono il porto di Augusta.\nNel 1956 sul litorale di Priolo Gargallo, presso la rada di Augusta, nacque il complesso industriale della SINCAT (acronimo per \"Societ\u00e0 Industriale Catanese\") del gruppo Edison prendendo il posto di una premiata azienda agricola produttrice di frutta ma occupandone i lavoratori nelle costruzione degli impianti. Il primo piano di investimento, per 9 miliardi di lire, concluso nel 1958 inizi\u00f2 con l'impiegare circa 1200 operai. La seconda fase di investimento, da 10 miliardi si concluse nel 1960; gli operai addetti erano divenuti 3100 nel 1961 fino a raggiungere le 3500 unit\u00e0 lavorative in seguito. La societ\u00e0 si occupava di chimica inorganica con produzione di acido nitrico, acido fosforico e fertilizzanti; agli inizi degli anni sessanta la produzione di fertilizzanti raggiungeva le 800.000 t e quella di prodotti chimici le 500.000 t, inoltre un pontile di carico autogestito ne permetteva la movimentazione verso le navi da carico. A Megara, per le esigenze costruttive sorgeva lo stabilimento \"Cementerie di Megara\" che costruiva anche il proprio pontile sul mare per l'imbarco.\nIl 1957 vide la nascita dell'importante stabilimento della CELENE S.p.A. per la produzione di prodotti chimici e di materie plastiche; era frutto di un rilevante investimento privato (29 miliardi di lire) di capitali nazionali (Edison) ed esteri (Union Carbide Corporation) che inizi\u00f2 con l'occupazione di 400 dipendenti e in breve ne aument\u00f2 la consistenza a 600 unit\u00e0. La CELENE operava in sinergia con la SINCAT che le forniva materie base quali il propilene e l'etilene.\nNel 1958 sorse anche la ESPESI, un'impresa bolognese a capitale privato, che si insedi\u00f2 a ridosso della penisola di Magnisi, per l'estrazione del bromo dalle acque marine con l'occupazione di circa 100 lavoratori. \nNel 1959 iniziava la sua produzione di ammoniaca, con uno stabilimento a Priolo, la Augusta Petrolchimica, del gruppo Montecatini, a cui la Rasiom forniva i sottoprodotti del petrolio. Nel 1960 impiegava 101 addetti per la produzione.\nNel 1961 la Esso rilev\u00f2 la raffineria Rasiom di Augusta ampliandone gli impianti alcuni anni dopo ed aprendo anche un processo produttivo di lubrificanti.\nNel 1962 si costitu\u00ec, a Siracusa, la TECHNIDER (acr. di Tecnica idrocarburi e derivati), un'impresa a capitale privato, di servizi, supporto tecnico, progettazione e vendita di impianti petroliferi.\nNel 1973 di fronte alla Rasiom sorse la Liquichimica, divenuta poi Chimica Augusta, Enichem, Condea, infine acquisita dal gruppo sudafricano Sasol.\nNel 1975 entr\u00f2 in funzione in nuovo complesso petrolchimico ISAB per la produzione di combustibili a basso tenore di zolfo.\nSi aggiungeranno, uno dopo l'altro, la Co.ge.ma, la Centrale elettrica Enel di Marina di Melilli, l'ICAM (diventata poi Enichem Anic) e l'impianto per la produzione di polietilene dell'Enichem.\nIl polo petrolchimico siracusano alle soglie degli anni ottanta del XX secolo aveva completamente saturato il territorio costiero dalla Baia di Augusta alla localit\u00e0 di Targia. L'ultima realizzazione fu quella del pontile di Santa Panagia, il borgo ormai inglobato dall'espansione edilizia a nord della citt\u00e0 di Siracusa.\nRicadute economiche.\nTra il 1956 e il 1959 l'area in questione fu oggetto di investimenti per un totale di 130 miliardi di lire i cui finanziamenti furono erogati dalle sezioni speciali degli istituti di credito regionali (Banco di Sicilia in testa); la provincia di Siracusa tra il 1954 e il 1963 ottenne il 37% dei finanziamenti complessivi regionali dell'Irfis.\nIl reddito netto per abitante della provincia di Siracusa, nel decennio 1951-1961, pass\u00f2 da Lire 134.196 a Lire 327.168 con un tasso di incremento del 12% rispetto all'8,5% di quello del resto della Sicilia.\nIl numero di occupati nel decennio '51-'61 aument\u00f2 fino alla cifra di circa 13.000 unit\u00e0, mentre i dati sull'occupazione complessiva tra 1951 e 1963 mostravano un aumento del 7,13%.\nNella sua massima espansione gli stabilimenti e le infrastrutture industriali raggiunsero una copertura di 2700 ettari.\nTra le altre attivit\u00e0 non petrolifere, ma al settore connesse come indotto, va ascritta la nascita nel 1984 del \"Consorzio Italoffshore\" per raggruppamento di numerose aziende in grado di svolgere in sinergia un programma \"chiavi in mano\" di costruzione, montaggio e fornitura di piattaforme petrolifere offshore, strutture in ferro del peso anche superiore a 30.000 tonnellate.\nL'attivit\u00e0 di costruzione ed assemblaggio \u00e8 ad Augusta, con ancoraggio a Punta Cugno. Il consorzio ha costruito e fornito impianti per il Mediterraneo e per il mar del Nord. Fornisce anche il supporto per la trasformazione, l'adeguamento e la manutenzione di piattaforme in funzione. Dai cantieri di Punta Cugno \u00e8 uscita Vega, la pi\u00f9 grande piattaforma petrolifera fissa \"off-shore\" mai costruita in Italia. Atta a resistere alle condizioni ambientali pi\u00f9 difficili e fornita delle tecnologie pi\u00f9 avanzate \u00e8 progettata per resistere al vento fino a 180\u00a0km/h, ad onde di 18 metri e terremoti fino al 9\u00ba grado Mercalli.\nComplessivamente, nel ventennio '50-'70, si produssero circa 20.000 posti di lavoro con evidente aumento del livello di reddito medio e dei consumi.\nNascita dell'ISAB e il caso Marina di Melilli.\nMarina di Melilli rappresenta nell'area del petrolchimico un caso a s\u00e9 stante: si tratta, infatti, di un centro abitato nato quasi in conseguenza del petrolchimico e da esso stesso distrutto.\nFu a seguito del particolare contesto economico della zona limitrofa che si registr\u00f2, nella zona denominata \"Fondaco nuovo\", prima l'apertura di uno stabilimento balneare nel 1954 e in seguito, sempre di pi\u00f9, l'insediamento abitativo permanente di molte famiglie che costruirono le proprie case dando origine all'insediamento di Marina di Melilli. Gli abitanti tuttavia non avevano fatto i conti con i programmi industriali; nel 1970 iniziarono le pratiche e i progetti per la realizzazione dell'ultimo, grande complesso di raffinazione del petrolio denominato ISAB. Gli insediamenti iniziarono ad essere costruiti gi\u00e0 nel 1973 circondando pian piano le zone abitate. Il successivo passo fu quello di convincere gli abitanti a trasferirsi \"dal luogo perch\u00e9 inquinato\". Le resistenze furono fortissime ma a nulla valsero. Dietro pagamenti e promesse 180 famiglie, circa 800 abitanti in tutto, si dispersero nei centri circostanti. Il \"caso Marina di Melilli\" si chiuse nel 1979. Un solo abitante, Salvatore Gurreri, volle rimanere ad ogni costo. Fu trovato assassinato nel 1992.\nLa vicenda di Marina di Melilli costituisce, in parte, l'ambientazione di un romanzo del 1984 \"Col cielo addosso\" di Giovanni (Gianni) Giorgianni.\nTra declino del polo e nuove prospettive.\nA partire dalla fine degli anni settanta inizi\u00f2 la chiusura di diversi impianti e stabilimenti per il trasferimento dei vari cicli produttivi; il polo petrolchimico iniziava a presentare una sempre pi\u00f9 bassa offerta occupazionale e poche concrete prospettive di sviluppo. Alcune tra le motivazioni, l'automazione dei cicli produttivi, la diminuzione dell'attivit\u00e0 di raffinazione del greggio medio orientale sempre pi\u00f9 raffinato in loco, la nascita di nuove raffinerie in Europa ma, sempre pi\u00f9 la delocalizzazione degli impianti di trasformazione e l'entrata di Cina e India tra i paesi produttori a costi sostanzialmente pi\u00f9 bassi.\nNasceva tuttavia l'altra ed ultima grande raffineria di Targia, la ISAB, che vedeva coinvolti vari finanziatori privati tra cui i Garrone di Genova.\nNel 1997 il controllo della ISAB veniva assunto interamente dai Garrone tramite la ERG. Nell'ottobre del 2002 un'ulteriore trasformazione societaria: la ERG Raffinerie Mediterranee, societ\u00e0 partecipata al 72% da ERG e 28% da ENI, costituiva uno dei pi\u00f9 grandi ed efficienti poli di raffinazione europei mediante l'unione e l'integrazione delle raffinerie, ISAB ed ex-AGIP di Priolo. L'integrazione venne attuata tramite oleodotti, interventi di adeguamento e miglioramento dell'efficienza produttiva nel rispetto della compatibilit\u00e0 ambientale.\nNel 2005 la societ\u00e0 Ionio Gas S.r.l., costituita in misura paritetica da ERG Power &amp; Gas S.p.A. e Shell Energy Italia S.r.l., assunse la progettazione di un terminale per la ricezione e la ri-gassificazione di gas naturale liquefatto da realizzare nel sito ISAB nord di Priolo.\nNel 2008 un accordo tra ERG e Lukoil veniva siglato per la costituzione di una \"Newco\" ISAB S.r.l. (partecipata al 51% da ERG Raffinerie Mediterranee e al 49% da LUKOIL).\nL'accordo, concluso il 1\u00ba dicembre 2008, conferiva alla Newco predetta il ramo di ERG Raffinerie Mediterranee della raffineria ISAB di Priolo.\nNel 2010 nell'area di Priolo Gargallo venne impiantata una centrale Enel innovativa denominata Archimede; si tratta di una centrale solare termodinamica per lo sfruttamento dell'energia solare per la produzione di energia elettrica \"pulita\" e rinnovabile. Il 14 luglio 2010 venne inaugurata.\nA causa della crisi economica generale, la societ\u00e0 Erg si venne a trovare in difficolt\u00e0 economiche e annunci\u00f2 la necessit\u00e0 di messa in mobilit\u00e0 di un grande numero di operai e della cessione di ulteriori quote proprietarie. Dopo aver ceduto l'80% delle quote alla societ\u00e0 russa Lukoil, a fine 2013 le cedette il rimanente 20% delle sue quote della raffineria priolese. Lukoil subentr\u00f2 cos\u00ec nella propriet\u00e0 alla ditta italiana.\nL'intento dichiarato dall'azienda russa era di voler investire ingenti capitali nel complesso industriale siracusano per elevarne gli standard qualitativi allo scopo di metterlo in linea con le normative pi\u00f9 stringenti e di riavviarne la produzione in larga scala per riprendere le quote di mercato erose dalla concorrenza indiana e cinese.\nAgli inizi del 2018 veniva indetta un'assemblea dei soci della Esso italiana al fine di sottoscrivere l'accordo di cessione della raffineria di Augusta e dei depositi di carburante annessi e a quelli di Palermo e Napoli, oltre agli oleodotti corrispondenti alla compagnia algerina Sonatrach. L'accordo veniva annunciato in aprile con la previsione di cessione entro la fine dell'anno e la salvaguardia dei 660 posti lavoro.\nNel maggio del 2019 il Prefetto di Siracusa ha emesso un'ordinanza in cui si vietano i blocchi delle portinerie degli stabilimenti produttivi moltiplicatisi negli ultimi anni a causa dei molti problemi occupazionali, questa decisione \u00e8 stata contestata dai sindacati ma permane dopo la conferma del TAR di Catania che ne ha ritenuto valida la legittimit\u00e0.\nInfrastrutture e territorio.\nL'impianto di un complesso industriale tanto invasivo non poteva non avere effetti modificativi del territorio occupato.\nI primi impianti, sorti a sud della citt\u00e0 di Augusta, si estesero su aree poco coltivate o a pascolo, fino a raggiungere l'agglomerato di Priolo Gargallo, al tempo solo frazione di Siracusa. Le strutture vennero disposte a partire dal termine dell'area portuale di Augusta inglobando al proprio interno il binario delle Ferrovie dello Stato fino alla stazione di Megara Giannalena. A supporto del trasporto di pendolari venne creata anche la fermata di Marcellino, proprio all'interno del complesso RASIOM, posta in corrispondenza del fiume omonimo.\nUna prima modifica ambientale (foriera di conseguenze future) fu quella dell'imbrigliamento delle falde acquifere dei fiumi e torrenti incorporati per utilizzo industriale mentre gli stessi alvei vennero usati a scopo di scarico di acque reflue spesso molto calde. All'interno della SINCAT erano gi\u00e0 previsti tra 20 e 25 pozzi di estrazione dell'acqua, di cui la zona era ricca\nDalle stazioni ferroviarie di Megara, Priolo e successivamente di Targia furono stesi svariati chilometri di raccordi ferroviari (gestiti direttamente in proprio dalle aziende petrolifere) che adducevano i vagoni da movimentare alle dette stazioni; la sola SINCAT aveva steso 30\u00a0km di binari al proprio interno oltre a 24\u00a0km di strade asfaltate.\nVenne realizzata una variante alla strada statale 114 che costeggiava tra Augusta e Targia tutta l'area industriale in quanto la vecchia viabilit\u00e0, tortuosa e inefficiente non avrebbe permesso alcun incremento di traffico e di portata.\nIl porto di Augusta venne di volta in volta esteso fino a raggiungere le porte di Siracusa con l'ultimo pontile di Santa Panagia occupando l'intera baia di Augusta. La costruzione delle varie dighe foranee ebbe effetti modificativi importanti sulle correnti marine accertati di volta in volta da indagini conoscitive private e, pi\u00f9 recentemente pubbliche.\nNegli anni ottanta la strada statale 114 \u00e8 di nuovo stata integrata da un'ulteriore variante di tipo autostradale per far fronte alle difficolt\u00e0 di traffico creata dalla promiscuit\u00e0 di traffico veicolare civile e turistico con quello industriale pesante. Tale variante (senza tuttavia alcun adeguamento strutturale) \u00e8 oggi parte della cosiddetta \"Autostrada CT-SR\".\nLa costruzione delle strutture industriali con i suoi km di tubazioni e intralicciature ha verosimilmente coperto alcune aree archeologiche non ancora scavate e ne ha inglobate altre come Megara, Stentinello e Thapsos rendendone difficile la fruizione.\nTra piani di sviluppo e conversione; resistenze e opposizioni.\nNon \u00e8 facile pianificare il futuro di un complesso industriale cos\u00ec grandioso, i cui impianti dismessi occupano aree estesissime e i cui scarti di lavorazione palesi ed occulti richiedono ingentissimi investimenti per il loro riciclo, la loro neutralizzazione o il loro smaltimento. L'assenza di una concreta politica industriale italiana e regionale non consente previsioni. Nella sua espansione l'area del polo arriv\u00f2 ad essere la pi\u00f9 industrializzata della Sicilia, nonch\u00e9 tra le pi\u00f9 vaste sia in Italia che in Europa.\nNel tempo tuttavia molte ditte hanno chiuso i battenti lasciando infrastrutture inquinanti in abbandono e sostanze di rifiuto da eliminare con possibili danni ambientali e una crescente disoccupazione.\nUno dei maggiori torti subiti dall'area siracusana \u00e8 stata la deturpazione degli importanti siti archeologici di Megara Hyblaea, di Thapsos e di Stentinello di cui \u00e8 depositaria la zona in virt\u00f9 del suo storico passato e degli insediamenti preistorici. Innegabile anche la profonda alterazione delle coste e dei fondali marini.\nLa scelta di costruire il polo petrolchimico ha avuto effetti fortemente negativi sul settore turistico non essendo credibile alcun piano di investimento nel territorio costiero interessato da emissioni maleodoranti e da un panorama non certo attraente\nUno dei maggiori problemi del polo \u00e8 ancora quello del risanamento dell'ambiente; nonostante la Corte europea abbia sancito il principio che \"chi inquina paga\" le operazioni di per se lunghe e costose delle bonifiche risanatorie vengono eseguite a rilento e a carico di fondi pubblici.\nDa molti anni si discute di piani di bonifica dell'intera area industriale che hanno sortito solo interventi sparsi ma non un'azione estensiva.\n\u00c8 di pochi anni addietro il progetto sfumato di costruzione dell'impianto \"Recovan\", un impianto per la lavorazione di scarti di lavorazione industriale da cui estrarre mercurio e altre sostanze estremamente pericolose e inquinanti. A fronte di proposte e trattative da parte degli investitori, il comune di Melilli, competente nella concessione dei permessi, non ne ha dato il benestare adducendo come motivazione i presunti rischi connessi all'impianto.\nCritiche alla scelta del luogo.\nSono in molti oggi a chiedersi se sia stata una scelta felice destinare un'area costiera cos\u00ec bella e vasta, ricchissima di testimonianze archeologiche di immenso valore, a zona industriale cos\u00ec invasiva ed inquinante quale \u00e8 quella petrolifera. Nell'area infatti insistono, ad esempio, la necropoli della cultura di Thapsos e i resti archeologici della citt\u00e0 greca di Megara Hyblaea, tutti circondati e quasi inglobati dalle industrie. \nNon si pu\u00f2 escludere a priori che sia anche avvenuta la distruzione di quanto era ancora sepolto e non noto all'epoca delle grandi costruzioni. \nL'area intermedia tra Priolo ed Augusta era sede di numerose attivit\u00e0 agricole tra cui frutteti (agrumi, pesche, albicocche) che usufruivano dell'abbondanza d'acqua dell'area solcata da numerose \"cave\" (termine locale per fiume, torrente) oltre che dalle acque di falda. La bassa redditivit\u00e0 dell'agricoltura tuttavia rese conveniente per molti la cessione dei propri terreni all'industria spesso in cambio del posto di lavoro assicurato.\nUna tale concentrazione di strutture produttive provoc\u00f2 senza dubbio un rapido e costante effetto positivo su tutta l'economia, non solo locale e vi fu un incremento della popolazione per via dell'immigrazione interna indotta dalla richiesta di manodopera oltre a un consistente miglioramento del reddito pro capite. I piccoli centri abitati, al tempo solo frazioni tra le due citt\u00e0 di Siracusa e di Augusta si ingrandirono rapidamente. L'edilizia locale ebbe una grande espansione con impiego di molta manodopera per la costruzione di case e alloggi per le intere famiglie che si stabilivano via via quasi a ridosso delle ciminiere, ma in modo disordinato e selvaggio. Nasceva anche tutta una serie di attivit\u00e0 collaterali ristorative e ricreative, negozi e rivendite. Nel 1979 il borgo agricolo di Priolo si costitu\u00ec in comune autonomo con il nome di Priolo Gargallo sviluppandosi essenzialmente verso i monti in quanto l'area costiera era tutta occupata da insediamenti industriali. La sua popolazione nel ventennio 1951-1971 crebbe da circa 6.500 unit\u00e0 a quasi 10.000.\nNonostante i molti gridi di allarme fu solo nel 1990 che l'area venne dichiarata ad alto rischio di crisi ambientale. \nIl 17 gennaio 1995 veniva emanato un DPR che prevedeva la messa in opera di un \"piano di disinquinamento del territorio della provincia di Siracusa-Sicilia orientale\" con uno stanziamento, da parte del Ministero dell'Ambiente, di 51,6 milioni di Euro, trasferiti alla Regione siciliana; da questa, 28,5 milioni per l'attuazione degli interventi, erano a sua volta trasferiti al Prefetto di Siracusa nella sua qualit\u00e0 di Commissario delegato. Il decreto dell'assessore regionale al territorio ed ambiente 189/GAB dell'11 luglio 2005 dichiarava ad \"elevato rischio di crisi ambientale\" i territori di Augusta, Priolo, Melilli, Siracusa, Floridia e Solarino riportando in mano alla Regione le competenze relative prima delegate.\nIl Ministero dell'Ambiente (MATTM), con decreto direttoriale DEC/DSA/2005/00856 dell'8 agosto, istitu\u00ec una Commissione istruttoria per la valutazione dello studio di sicurezza integrato d'area propedeutico ai piani d'intervento che concluse i lavori con un rapporto emesso il 9 maggio 2008; il rapporto presentava il quadro complessivo dell'area dal punto di vista della sicurezza, degli interventi operati, le criticit\u00e0 e le direttive da intraprendere.\nEffetti dell'inquinamento sull'ambiente e sulla popolazione.\nLa nascita del \"polo petrolchimico pi\u00f9 grande d'Europa\", se da un lato pu\u00f2 considerarsi un obiettivo importante per la regione siciliana ha per\u00f2 prodotto sin dall'inizio, in tempi piuttosto brevi, una serie di problemi anche a causa dell'assenza di consapevolezza ecologica, in generale nella societ\u00e0, e di leggi a tutela della salute delle popolazioni a contatto con le aree industriali. L'indiscriminato scarico di sostanze inquinanti nell'atmosfera, nel sottosuolo e nel mare ha finito col provocare uno squilibrio ecologico dell'intera area e del mare. Veri e propri disastri ambientali sono stati accertati o scoperti solo a grande distanza di tempo; \u00e8 avvenuto l'inquinamento delle falde acquifere dell'area circostante ma anche il loro progressivo abbassamento a causa del pompaggio ininterrotto per gli impianti di raffreddamento. \nD'altra parte la \"Legge Merli\", sull'inquinamento dei corpi idrici, fu emanata solo nel 1976.\nLa mancanza o carenza di normative di sicurezza fu anche concausa di incidenti, a volte anche ravvicinati, con incendi e esplosioni disastrose, emissioni improvvise di nubi maleodoranti e variamente colorate.\nQuando vennero resi noti i pericoli legati all'amianto, la fabbrica Eternit alle porte di Siracusa venne chiusa senza prevedere a carico della societ\u00e0 proprietaria la bonifica ambientale.\nMolte cose non sarebbero avvenute senza i ritardi o le carenze della pubblica amministrazione; la legge 615 del 13 luglio 1966, cosiddetta anti smog, ebbe il suo regolamento attuativo solo nel 1971 ma i comuni dell'area, Augusta, Siracusa e Melilli vennero inseriti nella tabella A di pericolosit\u00e0 solo nel biennio 1975-76.\nStudi ordinati in seguito a processi sulla mortalit\u00e0 ad Augusta per cause tumorali hanno evidenziato, per il periodo dal 1951 al 1980, il seguente aumento della mortalit\u00e0 rispetto alla media: tra 1951-55, dell'8,9%, tra 1976-80 del 23,7% per raggiungere punte del 29,9% nel 1980 con prevalenza di tumore polmonare nei maschi.\nDal 1980 ad Augusta cominciano le prime segnalazioni di nascita di bambini malformati: in quell'anno su 600 nati si ebbero 13 bambini con malformazioni congenite di diverso tipo, di cui sette non sono sopravvissuti. Dal 1980 al 1989 la percentuale dei nati malformati ad Augusta \u00e8 stata dell'1,9% contro una media nazionale dell'1,54% e una percentuale per l'Italia meridionale dell'1,18%.\nNel decennio successivo, dal 1990 al 2000, la percentuale ad Augusta aumenta fino ad una media dell'intero decennio del 3,18% con un picco nell'anno 2000 con il 5,6% dei nati malformati.\nAd Augusta risulta un eccesso anche delle malformazioni genitali: negli anni 1980-1989 interessavano il 214 per mille dei nati (quando la media nazionale era del 100 per mille), mentre nel decennio 1990-2000 i casi sono aumentati al 303 per mille. In particolare, tra le malformazioni dell'apparato genitale, l'ipospadia nel periodo 1990-1998 in Augusta ha interessato il 132 per mille dei nati, contro un 79 per mille nella Sicilia Orientale.\nIn una recente informativa che riguarda tutte le aree pericolose d'Italia nell'area in oggetto risulta che: \"\"si sono osservati eccessi della mortalit\u00e0 generale per tutte le cause e per tutti i tumori tra gli uomini, per malattie dell'apparato digerente tra le donne. Sono in eccesso negli uomini i tumori del polmone e della pleura, causa, quest'ultima, in eccesso anche nelle donne; la mortalit\u00e0 \u00e8 in eccesso in entrambi i generi per le malattie respiratorie acute\".\"\nAddetti al controllo della qualit\u00e0 dell'aria.\nA parte gli studi eseguiti sulla popolazione un fattore importante di controllo \u00e8 legato alla rilevazione della qualit\u00e0 dell'aria. La rete di monitoraggio, nell'area del petrolchimico, secondo quanto previsto dal DR del 16 giu 2006, \u00e8 per la parte pubblica curata dal libero consorzio di Siracusa (ex Provincia regionale) e per la parte privata dal CIPA ed Enel, per un totale di 28 stazioni di monitoraggio che costituiscono la rete interconnessa. Il vantaggio di questo sistema \u00e8 il continuo controllo e scambio di dati tra il pubblico e il privato, che prevede inoltre, un codice di autoregolamentazione delle emissioni ovvero delle soglie di intervento orarie volte a prevenire il superamento dei limiti annuali previsti dal Dlgs 155/10.\nL'inchiesta \"Mare rosso\".\nL'inchiesta da parte della Procura di Siracusa denominata \"Mare rosso\" prende il nome dal fenomeno osservato in mare, ossia della colorazione rossa delle acque a fronte dello sversamento di mercurio dall'impianto Cloro-Soda presso lo stabilimento Eni. Tale sversamento di mercurio \u00e8 avvenuto in maniera continuativa dal 1958 al 1980 presso i tombini i quali scaricavano direttamente a mare, e secondo le ricostruzioni di archivio sarebbero state oltre 500 tonnellate di mercurio che si sono depositate nel fondale del porto di Augusta. Questo sversamento avrebbe comportato l'insorgenza di malformazioni dei neonati e aborti, correlazione che ha portato a risarcimenti da parte dell'Eni tra i 15.000 e 1.000.000 \u20ac, per un totale di ben 11 milioni di euro pi\u00f9 le spese legali.\nLa presenza del mercurio \u00e8 di per s\u00e9 un problema perch\u00e9 comporta enormi difficolt\u00e0 nella rimozione, per cui a tutt'oggi non si \u00e8 giunti ad alcuna soluzione.\nGli incidenti.\nLa complessit\u00e0 delle operazioni e la rischiosit\u00e0 di altre, la manipolazione di prodotti pericolosi o tossici hanno prodotto molteplici incidenti sul lavoro spesso nefasti per le persone coinvolte:\nIl recupero ambientale possibile.\nNonostante la frammentariet\u00e0 delle operazioni di bonifica ambientale del passato gli anni duemila hanno portato alcuni risultati positivi; uno di questi \u00e8 la Riserva naturale orientata Saline di Priolo istituita il 28 dicembre del 2000 per la salvaguardia dell'avifauna migratoria e stanziale che fruisce dei bacini nei quali era impiantata la dismessa salina. La gestione dell'area \u00e8 stata affidata alla LIPU. La creazione della riserva ha fruito della collaborazione di alcune tra le aziende del polo; il contributo della ERG ha permesso di realizzare un sentiero di accesso fruibile anche dai disabili. Un oleodotto dismesso \u00e8 stato smantellato in collaborazione tra ENIMed, proprietario, gi\u00e0 impegnato nelle operazioni di bonifica e l'Assessorato regionale al Territorio e Ambiente.\nIl 21 luglio 2017 il Gip su richiesta della Procura di Siracusa ha posto sotto sequestro la raffineria Esso e le raffinerie ISAB sud e nord intimando di fornire un adeguato cronoprogramma di interventi volti a ridurre sensibilmente le emissioni gassose dagli impianti e dai pontili. La richiesta nasce dalle continue denunce giunte alla procura in merito ai cattivi odori e all'inquinamento ambientale nella provincia di Siracusa. L'intervento della magistratura in tal senso \u00e8 da considerarsi come una presa di posizione forte di protezione ambientale e sulla popolazione per quanto sia stato criticato il fatto che la Procura non abbia valutato delle azioni anche per l'impianto di depurazione IAS."}
{"id": "524199", "revid": "1893", "url": "https://it.wikipedia.org/wiki?curid=524199", "title": "Bboy", "text": ""}
{"id": "524200", "revid": "1893", "url": "https://it.wikipedia.org/wiki?curid=524200", "title": "Bgirl", "text": ""}
{"id": "524203", "revid": "486946", "url": "https://it.wikipedia.org/wiki?curid=524203", "title": "B-boying", "text": ""}
{"id": "524205", "revid": "5680", "url": "https://it.wikipedia.org/wiki?curid=524205", "title": "Cardinalit\u00e0 del numerabile", "text": ""}
{"id": "524215", "revid": "1784425", "url": "https://it.wikipedia.org/wiki?curid=524215", "title": "Anton\u00edn Z\u00e1potock\u00fd", "text": "\u00c8 stato membro a vita del Partito Comunista di Cecoslovacchia."}
{"id": "524225", "revid": "599013", "url": "https://it.wikipedia.org/wiki?curid=524225", "title": "Nikola Lazeti\u0107", "text": "Biografia.\nNato in Kosovo, ha un fratello di nome \u017darko, anch'egli ex calciatore.\nCarriera.\nClub.\nInizi in patria (1995-2000).\nDopo aver militato nelle giovanili del KF Trepca Nikola si trasferisce alla , militante nella prima divisione jugoslava nel 1996-1997, gioca 15 partite andando in rete per 3 volte, nel 1997-1998 si trasferisce nel FK Vojvodina dove gioca 14 partite segnando 4 reti, l'anno seguente si trasferisce (in modo controverso) nell'Obili\u0107 Belgrado dove gioca 15 partite segnando 2 reti, nel 1999-2000 sempre all'Obilic gioca 31 partite segnando 7 reti.\nFenerbah\u00e7e (2000-2002).\nSuccessivamente si trasferisce all'estero, nel Fenerbah\u00e7e, militante nella prima divisione turca, gioca 30 partite e segna 5 reti, nel 2001-2002 ancora al Fenerbah\u00e7e colleziona 16 presenze e 1 rete.\nStagioni in Italia (2002-2008).\nNel 2002 approda nel campionato italiano al Como in Serie A; tuttavia il club lombardo pochi giorni dopo il suo arrivo lo cede in prestito al Chievo Verona in Serie A. Con i clivensi gioca 11 partite prima di trasferirsi in prestito alla Lazio (sempre in prestito) a gennaio; con il club romano il serbo giocher\u00e0 solo 5 partite fino alla fine del campionato segnando un gol nell'ottavo di finale (d'andata) contro il Wisla Cracovia valido per la Coppa Uefa, conclusosi sul punteggio di 3-3, si trasferisce quindi nel nel 2003-2004, gioca 31 partite e segna 2 reti, cambia ancora casacca nel 2004-2005 e va a giocare nel Genoa in Serie B, gioca 39 partite e segna 1 rete, nel 2005-2006 approda nel Livorno dove gioca 16 partite prima di essere ceduto in compropriet\u00e0 al a gennaio, in Serie B, dove gioca 18 partite fino alla fine della stagione. Gioca bene, contribuendo a riportare il Torino in A e a fine stagione il Toro se lo aggiudica alle buste; ma nella stagione 2006-2007 in massima serie Lazeti\u0107 non disput\u00f2 un grande campionato pur partendo spesso da titolare, gioc\u00f2 infatti 28 partite. Nel 2007-2008 le cose per lui non migliorarono affatto in quanto gioca solamente 15 partite e a fine anno non gli venne prolungato il contratto e lasci\u00f2 i granata.\nRitorno in patria e ultimi anni (2008-2014).\nIl 24 agosto 2008 firma un biennale con la , la squadra che lo ha lanciato nel calcio professionistico.\nNel 2010 \u00e8 ingaggiato dal Vojvodina, sodalizio in cui milita sino all'anno seguente. Nel 2012 viene ingaggiato dal Smederevo, squadra con la quale chiude la carriera professionistica nel 2014.\nNazionale.\nHa giocato 25 partite in Nazionale (23 con la RF Jugoslavia e 2 con la Serbia e Montenegro), segnando una rete in occasione della sua terz'ultima partita in Nazionale il 12 febbraio 2003 contro l'Azerbaigian (2-2 il risultato finale).\nDopo il ritiro.\nAl termine della carriera calcistica ha lasciato il mondo del calcio entrando nel business dell'edilizia.\nControversie.\nIl suo trasferimento all'Obili\u0107 Belgrado \u00e8 stato molto controverso: lui si narra che sia stato portato controvoglia a firmare per il club e chiuso nel bagagliaio di una macchina. Nel 2011 la vedova di Arkan \u00e8 stata condannata per i fatti legati al club oltre che indagata per il trasferimento di Lazeti\u0107."}
{"id": "524226", "revid": "287204", "url": "https://it.wikipedia.org/wiki?curid=524226", "title": "Nikola Lazetic", "text": ""}
{"id": "524231", "revid": "775372", "url": "https://it.wikipedia.org/wiki?curid=524231", "title": "Milan Rastislav \u0160tef\u00e1nik", "text": "Figura poliedrica fu, oltre che diplomatico e generale dell'esercito francese, astronomo, Ministro della guerra e umanista.\nBiografia.\nInsieme a Masaryk \u00e8 considerato uno dei padri fondatori della Cecoslovacchia. Nel 1916, \u0160tefanik e la resistenza Cecoslovacca cominciarono a organizzare la legione cecoslovacca per combattere contro l'Austria-Ungheria e la Germania. Per questo scopo, \u0160tefanik, sia come ministro della guerra cecoslovacco sia come generale francese, and\u00f2 in Russia nel febbraio del 1917 e poi negli Stati Uniti, nel frattempo, incontr\u00f2 Tom\u00e1\u0161 Garrigue Masaryk a Londra nel mese di aprile. Organizz\u00f2 anche le legioni cecoslovacche in Francia e in Italia. Fu in gran parte la sua personale capacit\u00e0 diplomatiche e di contatti che port\u00f2 l'Intesa a riconoscere il Consiglio Nazionale Cecoslovacco come il governo \"de facto\" e la legione cecoslovacca come forze alleate nell'estate e nell'autunno del 1918.\nIn contatto con gli ambienti diplomatici francesi organizz\u00f2 in Francia le \"legioni straniere\" formate da cechi e slovacchi che combatterono per l'indipendenza dall'Austria-Ungheria. Mor\u00ec mentre ricopriva la carica di Ministro della Guerra della Prima Repubblica cecoslovacca precipitando a bordo di un Caproni Ca.33 presso il villaggio di Ivanka pri Dunaji vicino a Bratislava in un volo che lo riportava da Campoformido a Praga. Nell'incidente, oltre a \u0160tef\u00e1nik, rimasero uccisi il sottotenente pilota Giotto Mancinelli Scotti, il sergente pilota Umberto Merlino e il motorista dell'apparecchio Gabriele Aggiunti.\nFu sepolto con l'equipaggio italiano nella natia Ko\u0161arisk\u00e1. Nel 1923 sul luogo in cui \u00e8 precipitato il suo aereo fu eretto un memoriale, opera di Du\u0161an Jurkovi\u010d. Nel 1924 fu posata la prima pietra del mausoleo di Milan Rastislav \u0160tef\u00e1nik sulla collina di Bradlo, anch'esso progettato dall'architetto Du\u0161an Jurkovi\u010d. Per la costruzione del mausoleo fu indetta una sottoscrizione nazionale, in cui si raccolsero due milioni di corone. Il mausoleo fu solennemente inaugurato il 23 settembre 1928.\nRiconoscimenti.\nAlla sua memoria sono stati intitolati l'Osservatorio astronomico di Praga, l'Aeroporto di Bratislava e l'asteroide 3571 Milan\u0161tef\u00e1nik."}
{"id": "524232", "revid": "56620", "url": "https://it.wikipedia.org/wiki?curid=524232", "title": "Pierre-Jules Boulanger", "text": "Biografia.\nNato da una famiglia della campagna francese, Pierre-Jules Boulanger inizia gli studi di belle arti, ma deve presto interromperli per problemi familiari che lo costringono ad iniziare la vita lavorativa.\nDurante il servizio militare (1906-1908) viene assegnato all'aeroporto militare di Satory (Versailles) dove conosce Marcel Michelin, nipote di \u00c9douard il fondatore dell'azienda omonima.\nCongedato, parte per cercare migliore fortuna negli Stati Uniti, dove eserciter\u00e0 diversi mestieri e da dove torner\u00e0, nel 1914, a causa mobilitazione generale francese alla prima guerra mondiale. Impiegato come caporale fotografo d'aviazione, ritrover\u00e0 Marcel Michelin come commilitone. Al termine del conflitto, Boulanger verr\u00e0 congedato con un brillante stato di servizio, con il grado di capitano e decorato con la croce di guerra e la legion d'onore.\nTramite il nipote Marcel avr\u00e0 la possibilit\u00e0 di incontrare \u00c9douard Michelin, del quale diventer\u00e0 diretto collaboratore fino ad assumere le pi\u00f9 alte cariche dirigenziali nella Michelin.\nNel dicembre 1934, malgrado il sostegno economico della Michelin, la Citro\u00ebn \u00e8 costretta al fallimento. Ci\u00f2 in dipendenza dei grandi investimenti per la realizzazione della \"Traction-avant\" e della gestione troppo \"assistenzialista\" di Andr\u00e9 Citro\u00ebn il quale muore l'anno successivo.\nLa Michelin comprende che il patrimonio tecnologico accumulato dalla Citro\u00ebn \u00e8 troppo importante per andare disperso e, quindi, rileva il pacchetto azionario e mette Boulanger a dirigere l'azienda. La situazione in Citro\u00ebn \u00e8 drammatica, ma Boulanger ha idee chiare ed il coraggio di applicarle. Immediatamente effettua una serie di licenziamenti di personale in soprannumero, riduce gli stipendi e taglia le produzioni ritenute a rischio. La \"Citro\u00ebn\" modello 22-V8, pronta per il lancio, verr\u00e0 accantonata sine die. Tutte le carte vengono puntate sulla \"Traction-avant\", il che risollever\u00e0 le sorti dell'azienda.\nAvuta notizia delle iniziative di Mussolini per la realizzazione di un'automobile di grande diffusione (Fiat 500), cui Hitler aveva fatto subito eco con la \"(Maggiolino)\", Boulanger prende in considerazione le proposte di Flaminio Bertoni per un'automobile di piccola cilindrata, avviando il progetto T.P.V. (sigla di \"Tr\u00e8s Petite Voiture\", \"auto molto piccola\"). Dopo le traversie dovute al secondo conflitto mondiale, la \"T.P.V.\" venne presentata al Salone di Parigi del 1948 con il nome di \"2CV\" e diverr\u00e0 un successo planetario.\nBolanger non potr\u00e0 vedere il successo della 2CV, cos\u00ec come Andr\u00e9 Citro\u00ebn non aveva potuto vedere quello della Traction-avant: proprio al volante di quest'ultimo modello, il \"tiranno immaginifico\" (come lo definiva Bertoni) trover\u00e0 la morte in un incidente stradale a Bro\u00fbt-Vernet, l'11 novembre 1950."}
{"id": "524235", "revid": "34928", "url": "https://it.wikipedia.org/wiki?curid=524235", "title": "Egeste", "text": ""}
{"id": "524241", "revid": "287204", "url": "https://it.wikipedia.org/wiki?curid=524241", "title": "Fudbalski Klub Obili\u0107", "text": "Il Fudbalski Klub Obili\u0107 (cir. ser. \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u041e\u0431\u0438\u043b\u0438\u045b, alf. lat. \"Football Club Obili\u0107\"), noto come Obili\u0107, \u00e8 un club calcistico di Belgrado, capitale della Serbia, con sede nella municipalit\u00e0 di Vra\u010dar.\nStoria.\nFondato nel 1924, dedicato a Milo\u0161 Obili\u0107, eroe della battaglia di Kosovo Polje del 1389 che uccise il sultano Murad I, dopo decenni passati nelle serie minori ed il cambio di nome imposto dopo la seconda guerra mondiale, FK \u010cuburac, durato fino al 1952 quando, in seguito alla fusione con l'FK \u0160umadija, riassunse l'originaria denominazione, il FK Obili\u0107 raggiunse per la prima volta un campionato nazionale, la Tre\u0107a savezna liga, la terza serie nazionale, al termine della stagione 1987/88.\nCome tante altre squadre, con la disgregazione della Jugoslavia, and\u00f2 a riempire i vuoti lasciati dai club delle ex-repubbliche nei campionati maggiori e nel 1992/93 il club venne quindi promosso in Druga liga e nel 1994, la prima storica promozione nel massimo campionato dell'ancora Jugoslavia. Al termine di quella che fu una cavalcata trionfale, l'Obili\u0107 raggiunse la finale della Coppa Nazionale Jugoslava del 1995 e, seppur sconfitto (0-0 e 0-4) dalla (gi\u00e0 campione di Jugoslavia), si qualific\u00f2 per la Coppa delle Coppe.\nNel 1996, \u017deljko Ra\u017enatovi\u0107 \"Arkan\", comandante di truppe paramilitari serbe durante le guerre dei Balcani, assunse la presidenza del club e l'Obili\u0107 nel 1998 vinse il suo primo (e finora unico) campionato jugoslavo, arrivando a disputare un'altra finale della Coppa di Jugoslavia (persa per 0-0 e 0-2 con il Partizan Belgrado), acquisendo il diritto a partecipare alla UEFA Champions League, dove vinse il primo turno preliminare contro gli islandesi dell'\u00cdBV ma venne eliminata nel secondo turno dal non qualificandos\u00ec cos\u00ec alla fase a gironi. Di questi anni \u00e8 l'incredibile record di 47 partite senza sconfitte, dal 2 novembre 1997 al 7 agosto 1999.\nL'anno successivo termin\u00f2 il campionato al secondo posto, ma la UEFA escluse il club dalla partecipazione alle coppe e la presidenza di \"Arkan\" termin\u00f2 il 25 luglio 1998, quando venne assunta da sua moglie \"Ceca\", Svetlana Ra\u017enatovi\u0107, celeberrima cantante turbo-folk.\nAl termine della stagione 2005/06, l'Obili\u0107 retrocesse, iniziando una discesa che solo negli ultimi anni si \u00e8 arrestata.\nNel 2018/19 giocher\u00e0 in quella che \u00e8 la quinta serie nazionale, la Prva Beogradska Liga.\nStadio.\nIl club disputa i suoi match interni nello Stadion Milo\u0161 Obili\u0107, che pu\u00f2 contenere 4.508 spettatori.\nI colori sociali sono blu e giallo.\nStagione in corso.\nNella stagione 2018/19 gioca nella Prva Beogradska Liga, quinta serie nazionale.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "524242", "revid": "339392", "url": "https://it.wikipedia.org/wiki?curid=524242", "title": "Fk Oblic", "text": ""}
{"id": "524245", "revid": "2178", "url": "https://it.wikipedia.org/wiki?curid=524245", "title": "Dublin castle", "text": ""}
{"id": "524247", "revid": "599013", "url": "https://it.wikipedia.org/wiki?curid=524247", "title": "St.Patrick's Cathedral", "text": ""}
{"id": "524251", "revid": "15756", "url": "https://it.wikipedia.org/wiki?curid=524251", "title": "Crimiso", "text": "Il Crimiso \u00e8 un fiume della Sicilia occidentale, non ancora univocamente localizzato, ma ritenuto uno dei rami del fiume Belice, il principale di quell'area.\nEtimologia.\nIl nome proviene dal greco \u039a\u03c1\u03b9\u03bc\u03b9\u03c3\u03cc\u03c2, \"Krimis\u00f2s\". Viene indicato anche come Crimisso o Krimisso (dal latino \"Crimissus\").\nMitologia.\nTroia era terrorizzata da un mostro marino inviato dagli dei. Fenodomante, scoperto che Laomedonte li aveva offesi, ne inform\u00f2 il popolo chiedendo che la figlia del re, Esione, venisse offerta in sacrificio al mostro.\nLaomedonte, padre di Priamo, profondamente irato, fece rapire per vendetta le sue figlie e le affid\u00f2 a dei marinai perch\u00e9 le conducessero in Sicilia per darle in pasto ai ciclopi, dopo, saputo che Eracle era nei pressi della sua citt\u00e0 lo raggiunse, e gli chiese di uccidere il mostro e salvare sua figlia, promettendogli in cambio i cavalli di Zeus.\nCos\u00ec Eracle uccise il mostro e liber\u00f2 la figlia del re, ma quando si rec\u00f2 da lui per ricevere i cavalli promessi, questi si rifiut\u00f2 di darglieli.\nEracle, imbestialito, come la furia di una tempesta, si abbatt\u00e9 sul re e sui suoi figli, uccidendoli uno dopo l'altro, tranne Esione e commosso dalle suppliche di lei, risparmi\u00f2 anche Priamo.\nNel frattempo, la nave con le tre donne, in seguito a una tempesta, naufrag\u00f2 sugli scogli della Sicilia, alcune spiagge prima di dove il Crimiso si unisce con il mare, e qui l'unica di esse superstite, Egesta, vag\u00f2 tra i boschi lungo il fiume per giorni, fino a quando spossata dalla stanchezza, si abbandon\u00f2 sulla riva del fiume, sarebbe di certo morta per il gelo della notte, ma il dio del fiume, vedendola cos\u00ec bella, per proteggerla da una morte certa, riscald\u00f2 l'acqua di un torrente e avvolse la donna in un abbraccio caldo, il calore dell'acqua rilass\u00f2 i sensi della donna, e in quell'abbraccio, innamoratosi di lei, trasformatosi in uno splendido levriero, dorm\u00ec con lei tutta la notte, e da quell'unione nacque Aceste.\nGeografia.\nLa sua locazione geografica \u00e8 molto dibattuta, tra chi ritiene che sia il fiume San Bartolomeo che ha la foce nei pressi di Castellammare del Golfo (TP) ovvero uno dei rami del fiume Belice nei pressi di Poggioreale (TP) e che sfocia nel Canale di Sicilia poco distante dall'antica citt\u00e0 greca di Selinunte.\nI perni attorno ai quali si \u00e8 sviluppato il dibattito sono stati il mito del dio del fiume Crimisso che si un\u00ec nelle acque calde con una donna troiana da cui nacque Aceste, fondatore di Segesta, posta nei pressi del San Bartolomeo, e la battaglia storica di Timoleonte di Siracusa contro i Cartaginesi nel 339 a.C., indicata dagli storici come la battaglia del Crimiso e incontestabilmente svoltasi nei pressi dell'antica citt\u00e0 di Entella.\nOggi si \u00e8 concordi nel ritenere che la giusta locazione sia da individuare in uno dei due rami del Belice.\nL'errore di alcuni storici dell'Ottocento \u00e8 giustificabile in un momento storico dell'archeologia in cui non si conosceva la corretta ubicazione della citt\u00e0 di Entella.\nSi era propensi a individuare tutte le citt\u00e0 squisitamente elime lungo l'asse Erice-Segesta e nella costa settentrionale fino a Solunto.\nIl mito del dio del fiume Crimiso \u00e8 indissolubilmente legato ai corsi d'acqua che bagnano la Sicilia Occidentale e che coincidono con il territorio elimo, soprattutto in quei tratti che sono alimentati da acque termali, e ve ne sono diversi sia presso il San Bartolomeo di Segesta, sia lungo il fiume Belice (Acque Pie - Montevago AG, San Lorenzo - Roccamena PA).\nAttraverso il Belice si poteva procedere lungo la via Entella per Camico (Sant'Angelo Muxaro), Agrigento fino a Siracusa, ovvero, giungendo fino alle montagne dove i due rami hanno origine, rispettivamente Piana degli Albanesi e Rocca Busambra, si arrivava alle spiagge della costa tirrenica, passando da Schera (Corleone), Makella e, attraverso il corso dell'Eleuterio, Imera e Solunto.\nIl legame del nome Crimiso con il dio del fiume che concep\u00ec Aceste \u00e8 appropriato, ma risulta infelice l'abbinamento al San Bartolomeo, anche perch\u00e9 quei due rami del fiume furono identificati da Strabone come Scamandro e Simoenta in onore dei fiumi che circondavano Troia, e questo \u00e8 riportato da Strabone (\"\"amnes apud Aegestam Scamandrum et Simoenta\"), da Diodoro e da Virgilio (\"Hectoreos amnes Xanthum et Simoenta videbo?\"\").\nStoria.\nVi si svolse, nel 339 a.C., la battaglia del Crimiso tra i Greci comandati da Timoleonte, supportato da Mamerco di Katana e Iceta di Leontini, contro i Cartaginesi di Amilcare ed Asdrubale.\nGli storici antichi Diodoro Siculo (Agyrion, ca. 90 a.C. \u2013 ca. 27 a.C.) e Plutarco (Cheronea, ca. 46 \u2013 127), descrivono i luoghi spogliando l'evento bellico di qualsiasi dimensione mitica, concordano sugli avvenimenti legati alla battaglia e su come, sia la citt\u00e0 di Entella, sia il fiume Crimiso siano strettamente legati all'area dove si consum\u00f2 lo scontro tra Corinzi e Cartaginesi.\nDunque i Cartaginesi partirono da Lilibeo alla volta di Siracusa con un esercito di 70000 uomini, appare chiaro che non c'era alcun valido motivo per spingersi verso Segesta se la direzione era Agrigento, inoltre il Belice \u00e8 un fiume importante nel quadro idrografico siciliano, tanto che alimenta ben due dighe, una dal ramo destro, presso Piana degli Albanesi e l'altra dal ramo sinistro presso Contessa Entellina, posta proprio ai piedi della Rocca di Entella.\nTimoleonte attacca e prende Entella, e in quel territorio attende l'arrivo del nemico, e lo sorprende in uno dei due rami del Belice, durante l'attraversamento del fiume, e mentre sopraggiunge a travolgere i cartaginesi una piena.\nLe piene sono ancora oggi frequenti in questo fiume quando si susseguono diversi giorni di pioggia."}
{"id": "524252", "revid": "466539", "url": "https://it.wikipedia.org/wiki?curid=524252", "title": "Mr. Magoo", "text": "Mr. Magoo \u00e8 un personaggio immaginario protagonista di una serie di 53 cortometraggi animati prodotti dal 1949 al 1959\nStoria.\nVenne ideato nel 1949 da John Hubley per la United Productions of America (UPA), uno studio di animazione costituito da disegnatori fuoriusciti dalla Disney. Nel 1960, la UPA cominci\u00f2 a produrre la serie \"The Mr. Magoo Show\" e alcune trasposizioni animate di classici della letteratura come \"Il cantico di Natale di Mr. Magoo\" o \"Biancaneve\", dove il personaggio compare in vari ruoli; segu\u00ec la serie televisiva \"Le avventure di Mr. Magoo\"; vennero poi prodotti alcuni lungometraggi animati, un omonimo film live action nel 1997 e una nuova serie televisiva animata nel 2018.\nCaratterizzazione del personaggio.\nQuincy Magoo \u00e8 un ricco pensionato, basso, calvo e molto miope, caratteristica che, unita al suo ostinato rifiuto di ammettere il problema, lo porta ogni volta a finire in situazioni pericolose (in genere senza che si renda mai conto dei pericoli che corre) dalle quali scampa ogni volta incolume grazie a eventi fortuiti. Ha un nipote di nome Waldo e un cane di nome McBarker (Ciccio nel doppiaggio italiano).\nRappresenta una satira dell'epoca della \"caccia alle streghe\" durante la stagione del Maccartismo americano, il periodo in cui il timore del comunismo negli Stati Uniti port\u00f2 ad eccessi repressivi, simboleggiando l'uomo miope che non vede oltre il proprio naso."}
{"id": "524257", "revid": "1318658", "url": "https://it.wikipedia.org/wiki?curid=524257", "title": "Cattedrale di San Patrizio (Dublino)", "text": "La cattedrale di San Patrizio (\"St. Patrick's Cathedral\" in inglese; \"\u00c1rd Eaglais Naomh P\u00e1draig\" in gaelico irlandese) \u00e8 una delle due cattedrali protestanti sotto l'egida della Chiesa d'Irlanda di Dublino, capitale della Repubblica d'Irlanda, e pi\u00f9 precisamente la pi\u00f9 grande. Nonostante sia stata eretta a tale status nel 1191, quando ancora era al di fuori delle mura cittadine, oggi non \u00e8 il soglio di alcun vescovo, in quanto questo merito spetta alla Cattedrale di Christchurch.\nLe campane sono accordate in scala di Do.\nL'organo \u00e8 uno dei pi\u00f9 grandi di tutta l'Irlanda, con oltre 4000 canne. Alcune parti risalgono a uno strumento Renatus Harris del 1695. L'organo \u00e8 stato ricostruito negli anni '90 dell'Ottocento e nuovamente revisionato nel 1963."}
{"id": "524259", "revid": "287204", "url": "https://it.wikipedia.org/wiki?curid=524259", "title": "Jaroslav Hasek", "text": ""}
{"id": "524262", "revid": "34947", "url": "https://it.wikipedia.org/wiki?curid=524262", "title": "Sin (Final Fantasy)", "text": ""}
{"id": "524263", "revid": "767487", "url": "https://it.wikipedia.org/wiki?curid=524263", "title": "Sciacc\u00f2", "text": "Lo sciacc\u00f2 \u00e8 un copricapo militare che si afferm\u00f2 alla fine del XVIII secolo nell'esercito austriaco (deriva infatti da un termine ungherese che significa \"copricapo con visiera\") e fu prontamente imitato nelle uniformi degli altri eserciti.\n\u00c8 un alto berretto a visiera cilindrico o tronco-conico, scomodo e difficile da portare, il cui scopo era anche quello di fornire una parziale protezione al capo dei soldati specialmente, in ragione della sua altezza, dai fendenti di sciabola della cavalleria.\nNella seconda met\u00e0 dell'Ottocento fu progressivamente sostituito negli stati tedeschi dagli elmi chiodati e dal chep\u00ec.\nAlcuni eserciti lo mantennero sino alla prima guerra mondiale, in foggia ridotta paragonabile, seppure pi\u00f9 decorata, a quella del chep\u00ec. Attualmente \u00e8 mantenuto in alcune accademie militari americane.\nIn Italia, dove ha prevalso sempre la terminologia uniformologica francese, almeno sino al dilagare degli anglicismi, con il termine \"chep\u00ec\" si definiscono copricapi tradizionali che sono in realt\u00e0 degli sciacc\u00f2."}
{"id": "524265", "revid": "33689", "url": "https://it.wikipedia.org/wiki?curid=524265", "title": "La lontananza", "text": ""}
{"id": "524266", "revid": "686229", "url": "https://it.wikipedia.org/wiki?curid=524266", "title": "Rutenia Bianca", "text": "La Rutenia Bianca \u00e8 il nome che era storicamente associato a diverse regioni dell'Europa orientale, e pi\u00f9 spesso alla regione che corrisponde all'odierna Bielorussia."}
{"id": "524267", "revid": "1745361", "url": "https://it.wikipedia.org/wiki?curid=524267", "title": "Egesta", "text": "Egesta \u00e8 un personaggio della mitologia greca.\nEsistono varie leggende che ruotano attorno alla venuta di questa Troiana in Sicilia. Servio racconta che quando Laomedonte si rifiut\u00f2 di pagare Apollo e Poseidone, poich\u00e9 avevano costruito le mura di Troia, gli dei scagliarono sciagure contro il suo paese: Poseidone lo devast\u00f2 con un mostro marino e Apollo con un'epidemia; quest'ultimo, interrogato, rivel\u00f2 il rimedio contro il mostro di Poseidone. Egli disse che occorreva dare in pasto all'animale giovani nobili del paese. Cos\u00ec numerosi Troiani mandarono rapidamente i loro figli all'estero, e come tanti, Egesta venne affidata dal padre Ippote ad alcuni mercanti che la portarono in Sicilia. Qui Crimiso, un dio-fiume, la spos\u00f2 e gener\u00f2 con lei Aceste, il fondatore della citt\u00e0 di Segesta.\nSecondo Licofrone, invece, Egesta fu figlia del Troiano Fenodamante, che aveva suggerito ai suoi compagni di dare in pasto al mostro la figlia di Laomedonte, Esione, che, per vendicarsi, diede ai marinai le tre figlie di Fenodamante, perch\u00e9 le esponessero alle belve in Sicilia. Le tre fanciulle sfuggirono il pericolo aiutate da Afrodite. Una di loro, Egesta, spos\u00f2 Crimiso, con cui ebbe Egeste, il quale fond\u00f2 tre citt\u00e0: Segesta, Erice ed Entella.\nUn'altra tradizione racconta che Egesta, figlia di Ippostrato, ritorn\u00f2 dalla Sicilia a Troia, dove dal marito Capi aveva avuto il figlio Anchise."}
{"id": "524270", "revid": "599013", "url": "https://it.wikipedia.org/wiki?curid=524270", "title": "Russia Bianca", "text": ""}
{"id": "524271", "revid": "6923", "url": "https://it.wikipedia.org/wiki?curid=524271", "title": "Migliore portiere AIC", "text": "Il titolo di Migliore portiere AIC era un premio sportivo, assegnato nella serata degli Oscar del calcio dall'Associazione Italiana Calciatori. Veniva scelto un calciatore che militasse nel campionato di calcio italiano di Serie A che si fosse distinto nella stagione calcistica precedente per le sue positive prestazioni nel ruolo di portiere.\nDal 2011 non viene pi\u00f9 assegnato un riconoscimento specifico al miglior portiere, anche se viene stilata una formazione ideale nella quale figura un solo estremo difensore."}
{"id": "524275", "revid": "324090", "url": "https://it.wikipedia.org/wiki?curid=524275", "title": "UNTSO", "text": "L'Organizzazione delle Nazioni Unite per la Supervisione dell'Armistizio (in inglese: \"United Nations Truce Supervision Organization\" - abbreviato con la sigla UNTSO) \u00e8 la pi\u00f9 vecchia fra le missioni di peacekeeping promosse dalle Nazioni Unite.\nLa risoluzione che ha promosso l'UNTSO \u00e8 la numero 50 del 29 maggio 1948 e modificata successivamente. Il compito dell'UNTSO \u00e8 vigilare sul rispetto dei trattati di pace stipulati separatamente fra Israele, Egitto, Giordania e Siria nel 1949 e sul rispetto del cessate il fuoco proclamato dopo la fine della conflitto arabo-israeliano del 1967. L'UNTSO vigila, in particolare, sulle alture del Golan e sul canale di Suez.\nL'Italia fa parte dell'UNTSO dopo l'approvazione della legge 848 del 17 luglio 1957, e partecipa con l'invio di sette ufficiali.\nLa missione \u00e8 stata sospesa il 28 luglio 2006."}
{"id": "524277", "revid": "77358", "url": "https://it.wikipedia.org/wiki?curid=524277", "title": "Ponte Ha'penny", "text": ""}
{"id": "524279", "revid": "33689", "url": "https://it.wikipedia.org/wiki?curid=524279", "title": "Proiezione parallela", "text": ""}
{"id": "524285", "revid": "253269", "url": "https://it.wikipedia.org/wiki?curid=524285", "title": "Dick Powell", "text": "Biografia.\nEsord\u00ec nel cinema come cantante in \"Cronaca degli scandali\" (1932) e partecip\u00f2 poi alle migliori produzioni musicali degli anni trenta, una su tutte, \"La danza delle luci\" (1933) di Mervyn LeRoy. In questi film Powell interpret\u00f2 quasi sempre il classico attor giovane di bell'aspetto, brillante ed ironico. Quando il genere musicale degli anni trenta inizi\u00f2 a perdere smalto, l'attore riusc\u00ec a fare un decisivo salto di qualit\u00e0, trasformando la propria immagine in quella di uomo forte, risoluto, capace di qualsiasi azione.\nIn questo periodo diede le sue interpretazioni migliori nella commedia \"Avvenne domani\" (1944) di Ren\u00e9 Clair e in \"L'ombra del passato\" (1944), in cui prest\u00f2 il proprio fisico asciutto ad un Philip Marlowe assai disincantato, per la regia di Edward Dmytryk, dal quale sarebbe stato diretto anche \"Missione di morte\" (1945). Raggiunta la maturit\u00e0, Powell decise di passare dietro la macchina da presa dirigendo il dramma \"Prigionieri della citt\u00e0 deserta\" (1952), che comunque non port\u00f2 nulla di nuovo rispetto ai canoni classici del noir anni cinquanta.\nSeguirono altre produzioni di diverso genere, come le commedie \"Susanna ha dormito qui\" (1954), con Debbie Reynolds, e \"Autostop\" (1956), \"remake\" del classico \"Accadde una notte\", e le pellicole belliche \"Duello nell'Atlantico\" (1957) e \"I cacciatori\" (1958). Concluse la sua carriera come produttore di film per conto di Budd Boetticher e Samuel Fuller e con altre regie, prevalentemente televisive. Mor\u00ec prematuramente a causa di un linfoma.\nNel 1956 Dick Powell partecip\u00f2 come regista al film \"Il conquistatore\", epica biografia del condottiero mongolo Gengis Khan, che fu prodotto da Howard Hughes. La pellicola venne girata in esterni nel territorio dello Utah durante il periodo in cui il governo nordamericano stava effettuando test nucleari nel vicino stato del Nevada. 91 delle 220 persone coinvolte nella produzione del film si ammalarono in seguito di cancro e 46 di esse morirono a causa della malattia: tra queste, gli attori John Wayne (cancro dello stomaco e dei polmoni), Susan Hayward (cancro al cervello), Agnes Moorehead (cancro all'utero), John Hoyt (cancro ai polmoni) e lo stesso Dick Powell (cancro alle ghiandole linfatiche).\nVita privata.\nDick Powell si spos\u00f2 tre volte. La prima, dal 1925 al 1927, con Maude Maund. Nove anni dopo il divorzio, contrasse un nuovo matrimonio il 19 settembre 1936 con l'attrice Joan Blondell; i due attori divorziarono il 14 luglio 1944. L'ultimo matrimonio fu con un'altra attrice, la popolare June Allyson, sposata il 19 agosto 1945."}
{"id": "524289", "revid": "6923", "url": "https://it.wikipedia.org/wiki?curid=524289", "title": "Voivodato di Wa\u0142brzych", "text": "Il voivodato di Wa\u0142brzych (in lingua polacca: \"wojew\u00f3dztwo wa\u0142brzyskie\") \u00e8 stato un'unit\u00e0 di divisione amministrativa e governo locale della Polonia negli anni dal 1975 al 1998. Nel 1999 \u00e8 stato sostituito dal voivodato della Bassa Slesia. La capitale era Wa\u0142brzych."}
{"id": "524290", "revid": "287204", "url": "https://it.wikipedia.org/wiki?curid=524290", "title": "Voivodato di Walbrzych", "text": ""}
{"id": "524291", "revid": "110157", "url": "https://it.wikipedia.org/wiki?curid=524291", "title": "Rumendingen", "text": "Rumendingen (toponimo tedesco) \u00e8 un comune svizzero di 77 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524309", "revid": "648888", "url": "https://it.wikipedia.org/wiki?curid=524309", "title": "Parco regionale urbano del Pineto", "text": "Il Parco regionale urbano del Pineto \u00e8 un parco cittadino e area naturale protetta, secondo parco per grandezza nella citt\u00e0 di Roma (240 ettari), dopo il Parco regionale dell'Appia antica. Si trova nel quadrante nord-occidentale della capitale nella zona di competenza del Municipio Roma XIV e XIII, tra i quartieri Aurelio, Balduina, Primavalle e Pineta Sacchetti.\nDescrizione.\nIl parco \u00e8 diviso in pi\u00f9 zone:\nVi sono censiti circa 650 specie di piante ed oltre 70 di uccelli.\nDomina la macchia mediterranea con alcune zone di sughereta. Si trovano erica arborea, cisto, lentisco, mirto e corbezzolo. Si possono incontrare cinghiali, volpi, moscardini, topi selvatici e bisce dal collare, rane.\nStoria.\nIl terreno era originariamente propriet\u00e0 della famiglia del pontefice Pio V. Fu ceduto nel 1598 alla potente famiglia Sacchetti, che vi invest\u00ec grandi risorse. Venne anche costruita, su commissione del cardinale Giulio Cesare Sacchetti, una magnifica villa di campagna su progetto di Pietro da Cortona. La villa non \u00e8 pi\u00f9 esistente, n\u00e9 si sono salvati i disegni originali. Possiamo giudicare l'opera solo dai numerosi disegni, incisioni e descrizioni dei contemporanei.\nIl terreno divenne nel 1861 propriet\u00e0 della famiglia Torlonia, quando Girolamo Sacchetti vendette la propriet\u00e0 al principe Alessandro Torlonia. Nel 1956 la famiglia Torlonia vendette ad una societ\u00e0 immobiliare che aveva interesse ad avviare dei progetti di costruzione immobiliare. Tali progetti furono tuttavia bloccati dai vincoli imposti dal Comune di Roma e dal Ministero dei beni culturali.\nNei primi anni ottanta il parco \u00e8 stato espropriato dal comune di Roma, che lo ha destinato a parco pubblico e oasi naturalistica. Dei due casali rurali costruiti al limitare della parte nord, vicino alla pineta, uno \u00e8 rimasto abbandonato, mentre l'altro \u00e8 stato restaurato e adibito a biblioteca comunale del XIII Municipio.\nNell'agosto del 2007 si \u00e8 sviluppato nel parco un incendio di considerevoli proporzioni, il cui spegnimento ha richiesto diverse ore, con l'intervento di tre elicotteri di forestale e vigili del fuoco. Altri tre ettari sono andati a fuoco nel settembre 2009, in un incendio di probabile natura dolosa che, per\u00f2, ha risparmiato il patrimonio arboreo.\nNell'agosto 2016, un incendio sviluppatosi da diversi focolai ha distrutto una considerevole area verde nel parco, a ridosso di Forte Braschi.\nCultura.\nLetteratura.\nGabriele D'Annunzio cita la Pineta Sacchetti nella sua opera \"La Leda senza cigno\", del 1916:\n\"...\"Rivedo, pi\u00f9 oltre, la Pineta Sacchetti, simile a un colonnato chiomoso, ove tra l\u2019erba fioriva il porrazzo che \u00e8 l\u2019asfodelo dell\u2019Agro, per me inespugnabile come quello dell\u2019Ade...\"\"\nSecondo una tradizione orale, nella primavera del 1920 l'artista fu ospite dei principi Torlonia alla Pineta Sacchetti, presso il Casale del Giannotto, l\u2019attuale biblioteca municipale. Una nutrita folla di ammiratori si radun\u00f2 sotto le finestre del Casale, chiedendo al Poeta di affacciarsi per un saluto. D\u2019Annunzio sal\u00ec sul balcone che d\u00e0 verso la Basilica di San Pietro e si mise a declamare alcuni suoi versi tra gli applausi della gente.\nDi sicuro c\u2019\u00e8 la presenza di Gabriele D\u2019Annunzio tra i partecipanti all'incontro, nel febbraio 1897, dalla Societ\u00e0 Romana della Caccia alla volpe. Su un taccuino egli annota:\n\"\"La caccia. Meet alla Pineta Sacchetti fuori Porta Cavalleggeri. \u2026 si sale per la via Aurelia, fiancheggiata da fornaci e con le sue osterie chiassose, frequentate da carrettieri arrochiti dal vino. Ecco la pineta. \u00c8 su un terrapieno erboso, circondato d\u2019una siepe secca. Gli alberi sono tutti eguali, allineati, come eletti per un rito, inviolabili... A sinistra, la prateria smaltata di margherite, il gran soffio della libert\u00e0 nel deserto... La campagna \u00e8 accidentata, con avvallamenti e alture, interrotta da macchie basse... Nel lontano l\u2019orizzonte \u00e8 occupato dalla grande cupola, dalla pineta regolare come un portico bruno, da Monte Mario con i suoi cipressi, dalle cime nevose remote. Tutto \u00e8 limpido. Un sentimento di gioia e di possanza quieta domina su la campagna divina. A tratti la cupola emerge dal portico dei pini. Roma giace in fondo biancastra, mite e ridente \u2026\"\u201c."}
{"id": "524342", "revid": "64833", "url": "https://it.wikipedia.org/wiki?curid=524342", "title": "MtDNA", "text": ""}
{"id": "524346", "revid": "486946", "url": "https://it.wikipedia.org/wiki?curid=524346", "title": "Stadio Meazza", "text": ""}
{"id": "524348", "revid": "123780076", "url": "https://it.wikipedia.org/wiki?curid=524348", "title": "Carlos Filipe Ximenes Belo", "text": "Biografia.\nNato a Wailakama il 3 febbraio 1948, ha fatto la solenne professione di fede, entrando nell'ordine salesiano il 21 settembre 1973. Ordinato sacerdote salesiano il 26 luglio 1980, il 21 marzo 1988 \u00e8 eletto vescovo titolare di Lorium e amministratore apostolico di Dili.\nInsieme a Jos\u00e9 Ramos Horta ha ricevuto il Premio Nobel per la pace nel 1996 per il lavoro svolto in favore della riappacificazione a Timor Est.\nMonsignor Ximenes Belo si \u00e8 ritirato nel 2002 per gravi problemi di salute, in Portogallo.\nNel 2004, si fece insistentemente il suo nome come candidato alla presidenza della Repubblica di Timor Est. Ma, nel maggio del 2004, dichiar\u00f2 pubblicamente alla RTP, televisione di stato portoghese:\nDopo che la sua salute si ristabil\u00ec, accett\u00f2 l'invito della Santa Sede di una missione nell'arcidiocesi di Maputo, Mozambico, come membro della Congregazione Salesiana in quello stato.\nGenealogia episcopale.\nLa genealogia episcopale \u00e8:"}
{"id": "524353", "revid": "439868", "url": "https://it.wikipedia.org/wiki?curid=524353", "title": "Chiesa di Santa Maria del Suffragio", "text": ""}
{"id": "524358", "revid": "92723", "url": "https://it.wikipedia.org/wiki?curid=524358", "title": "Alchenstorf", "text": "Alchenstorf (toponimo tedesco) \u00e8 un comune svizzero di 579 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\n 1888 ha inglobato il comune soppresso di Wil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; il comune patriziale di Wil \u00e8 indipendente."}
{"id": "524360", "revid": "1543377", "url": "https://it.wikipedia.org/wiki?curid=524360", "title": "Decapoda", "text": "I Decapodi (Decapoda ) sono un ordine di crostacei della classe Malacostraca, caratterizzati dalla presenza di 10 zampe. In italiano vi \u00e8 omonimia con il raggruppamento dei molluschi decapodi, o Decapodiformes, con cui non vanno confusi.\nComprendono forme tozze (granchi), forme allungate (gamberi), e forme che devono proteggere l'addome. Queste ultime sono chiamate Paguridae, e comprendono appunto i paguri.\nDescrizione.\nI Decapodi si possono presentare in 4 forme diverse:\nIl corpo dei Decapodi si suddivide in tre parti: capo, torace e addome. Torace e addome possono essere talora fusi insieme.\nCapo.\nNel capo (o \"cephalon\") sono presenti:\nQueste cinque paia di appendici sono una caratteristica comune a tutti i crostacei, e in gran parte anche ad altri gruppi di artropodi.\nNel capo sono presenti anche gli occhi, a volte sorretti da peduncoli.\nTorace e addome.\nNel torace (\"pereon\") sono presenti cinque paia di appendici ambulacrali (quindi con funzione di zampe) che danno nome all'ordine (\"dieci piedi\"). Sono appendici biramose (divise in due all'estremit\u00e0), dette \"pereiopodi\". Ci sono inoltre tre paia di appendici modificate (\"massillipedi\", appendici biramose utilizzate nella nutrizione).\nNell'addome (\"pleon\") sono presenti sei paia di appendici che non hanno funzione ambulacrale, non sono quindi biramose, ma servono invece a muovere l'acqua, che viene spinta in avanti e fatta filtrare nelle branchie che si trovano su una parte delle appendici biramose del torace. Questo stesso meccanismo viene utilizzato anche per il nuoto.\nLe appendici addominali (\"pleopodi\") servono anche in alcune specie per la cattura di prede o per trattenere le uova. \nEsiste un ultimo paio di appendici, detto \"uropodi\", che, insieme alla coda propriamente detta, contribuiscono in maniera importante al nuoto dell'animale.\nSemplificando, la struttura dei decapodi (come di tutti i crostacei) si pu\u00f2 ridurre alla formula 5+8+7 (5 coppie di appendici cefaliche + 8 coppie di appendici toraciche + 7 coppie di appendici addominali e caudali).\nTassonomia.\nL'ordine Decapoda comprende 233 famiglie, 2.725 generi e oltre 17.000 specie. Tra le famiglie 53 sono note solo allo stato fossile, 109 contengono sia specie fossili che specie viventi e 71 solo specie viventi."}
{"id": "524362", "revid": "1543377", "url": "https://it.wikipedia.org/wiki?curid=524362", "title": "Costellazioni tuareg", "text": "I tuareg hanno una profonda conoscenza delle stelle, che costituiscono uno strumento indispensabile per orientarsi nel deserto. Anch'essi, come molti popoli del mondo, hanno individuato nella volta del cielo delle costellazioni in cui vedono personaggi e animali collegati ad una serie di miti.\nI miti.\nGrande e Piccolo Carro - Riguardo a \"Talamt d awara-nnet\" (\"la cammella e suo figlio\"), la leggenda vuole che si trattasse di Fakrou, la cammella del profeta Salih. Dei malvagi l'avrebbero uccisa ed essa venne trasformata in costellazione, mentre i suoi uccisori sarebbero stati trasformati, per punizione, in animali. La costellazione comprende non solo le 7 stelle dell'orsa, ma anche Arturo, che \u00e8 la sua testa (cos\u00ec essa viene ad avere un lungo \"collo\", proprio come una cammella), mentre una piccola stella accanto ad essa \u00e8 un artigiano che sta aspettando che la cammella venga uccisa per poter fabbricare una sella con la sua pelle (l'uccisione della cammella avverrebbe per il banchetto di nozze di Kukayod con una delle Figlie della Notte). Il piccolo cammello ruoterebbe intorno al picchetto, che \u00e8 la stella polare. Secondo un'altra versione (Duveyrier 1864, p.\u00a0424) la Stella Polare sarebbe una schiava che tiene al guinzaglio il cammellino mentre la madre viene munta. \"Lenkeshem\" sarebbe il comando \"tieni!\" a lei rivolto. E dal momento che l'\"Assemblea\" avrebbe deliberato di ucciderla, la schiava se ne starebbe immobile per non farsi notare.\nPleiadi - Un mito ben preciso sulle vicende delle Figlie della Notte non \u00e8 fin qui stato rilevato. \u00c8 certo che Kukayod le insegue, senza mai raggiungerle, per sposarne una (\"inseguimento di Kukayod\" \u00e8 un detto proverbiale a proposito di uno sforzo vano), anche se non \u00e8 chiaro quale sia la sua promessa.\nOrione - Di Amanar si sa solo che era un eroe leggendario, un valoroso guerriero dalla forza incomparabile. Ma non si conoscono episodi precisi a lui attribuiti. Una tradizione (raccolta da G. Barr\u00e8re) afferma che sarebbe stato molto irascibile, al punto che avrebbe colpito la madre terra. Sarebbe quindi stato punito col caldo e col gelo: la mano destra (la rossa Betelgeuse), condannata al fuoco eterno, e il piede sinistro (Rigel, dalla luce bianca) immerso in permanenza nel ghiaccio. Ed ora il suo corpo giacerebbe, in cielo, abbandonato nudo alla vista di tutti.\nCane Maggiore e Lepre - Gli \"if\u00e4r\u00e4kf\u00e4rak\u00e4n\" sarebbero dei vassalli (\"imghad\") che si muovono nelle erbe secche cercando di non farsi notare dalle gazzelle (\"ihenkad\"), ma non riescono a evitare di produrre rumori secchi. Lanciano quindi il cane (\"eidi\") al loro inseguimento, ma Amanar interviene e ne fa lui una sua preda. Allora gli \"imghad\" si muovono contro altre due gazzelle (\"ener\" \"la gazzella maschio\" e \"tenert\" \"la gazzella femmina\"), che Amanar non pu\u00f2 vedere perch\u00e9 sono alle sue spalle, e inseguono col cane \"eidi\" la gazzella maschio, e con la cagna \"teidit\" la gazzella femmina.\nScorpione - La scena immortalata dalla costellazione consiste nel tentativo di furto dei bei datteri della palma da parte di Abelkoray, che viene scoperto e denunciato dalle ragazze che stavano recandosi a prender acqua ad una pozza. Abelkoray era venuto sul posto a cavallo, lasciando la cavalcatura (\"eyes\") nascosta in un punto oscuro della via lattea.\nQuadrato di Pegaso - Secondo Casajus (p.\u00a058), la volta celeste sarebbe sorretta da quattro pilastri (\"tagettewt\", a nord-ovest, nord-est, sudovest e sud-est), che nessuno ha mai visto di persona. Ma affinch\u00e9 la gente non dubiti della loro esistenza, Dio avrebbe disposto in cielo quattro stelle che ne sarebbero la riproduzione: \"tafella\" (il tetto).\nSimboli.\nIn un articolo del 1952, Henri Lhote descrive l'interpretazione che un artigiano tuareg dell'Ahaggar (B\u00e9darer ag Am\u00e9r\u00e9oualt) dava di alcuni simboli scoperti qualche anno prima nel deserto e descritti da Th\u00e9odore Monod. Egli avrebbe indicato senza esitazione in diversi disegni la raffigurazione del sole e di alcune stelle e costellazioni.\nIn particolare, vi avrebbe riconosciuto:"}
{"id": "524363", "revid": "117889045", "url": "https://it.wikipedia.org/wiki?curid=524363", "title": "Emocele", "text": "L'emocele, o emoceloma, \u00e8 il celoma degli Artropodi.\nIl sistema circolatorio, in questi animali, non \u00e8 interamente costituito da un sistema di vasi aventi pareti proprie (sistema chiuso), ma si apre fra gli organi e le cellule in lacune che, nel loro insieme, costituiscono l\u2019emoceloma (sistema circolatorio aperto).\nSi distingue da quello della maggior parte degli eucelomati in quanto deriva dalla fusione del celoma vero e proprio con residui del blastocele.\nPer questa ragione non \u00e8 ben delimitato da somatopleura e splancnopleura. \u00c8 in relazione con un sistema circolatorio aperto in cui il liquido circolante \u00e8 detto \"emolinfa\". Il celoma in questi casi \u00e8 ridotto. Esempi: nei molluschi lo si ritrova intorno al cuore (perocardico); alle gonadi (gonadico) e agli organi escretori (nefridiale); negli artropodi \u00e8 solo gonadico; nei crostacei \u00e8 solo nefridiale."}
{"id": "524365", "revid": "67128", "url": "https://it.wikipedia.org/wiki?curid=524365", "title": "Astrologo", "text": ""}
{"id": "524368", "revid": "287204", "url": "https://it.wikipedia.org/wiki?curid=524368", "title": "\u015awiebodzice", "text": "\u015awiebodzice (in tedesco \"Freiburg in Schlesien\") \u00e8 una citt\u00e0 polacca del distretto di \u015awidnica nel voivodato della Bassa Slesia.Ricopre una superficie di 30,43 km\u00b2 e nel 2007 contava 23.070 abitanti.\nGeografia fisica.\nLa citt\u00e0 si trova nel voivodato della Bassa Slesia dal 1999, mentre dal 1975 al 1998 ha fatto parte del voivodato di Wa\u0142brzych.\n\u015awiebodzice \u00e8 situata vicino al Castello Ksi\u0105\u017c, che durante la Seconda guerra mondiale, insieme al complesso di gallerie sotterranee, fu ingrandito per creare il quartier generale privato di Adolf Hitler.\nLe vecchie fortificazioni, risalenti al 1279 (l'anno in cui la citt\u00e0 fu fondata), esistono ancora."}
{"id": "524369", "revid": "287204", "url": "https://it.wikipedia.org/wiki?curid=524369", "title": "Swiebodzice", "text": ""}
{"id": "524371", "revid": "25680112", "url": "https://it.wikipedia.org/wiki?curid=524371", "title": "Percoco", "text": ""}
{"id": "524372", "revid": "124808", "url": "https://it.wikipedia.org/wiki?curid=524372", "title": "S. Agata", "text": ""}
{"id": "524378", "revid": "919135", "url": "https://it.wikipedia.org/wiki?curid=524378", "title": "Movimento rigido", "text": "Nella fisica e nella geometria descrittiva, il movimento rigido di un oggetto \u00e8 un movimento che non causa all'oggetto nessuna deformazione. Sono movimenti rigidi le rotazioni e le traslazioni.\nDal punto di vista matematico, i movimenti rigidi sono modellizzati da funzioni chiamate isometrie.\nUn esempio usuale di movimento rigido pu\u00f2 essere quello di aprire e chiudere l'anta di una porta o di una finestra."}
{"id": "524379", "revid": "124808", "url": "https://it.wikipedia.org/wiki?curid=524379", "title": "S. Barbara", "text": ""}
{"id": "524381", "revid": "122309080", "url": "https://it.wikipedia.org/wiki?curid=524381", "title": "Cardias", "text": "Cardias \u00e8 il termine anatomico per definire l'orifizio superiore di comunicazione tra l'esofago e lo stomaco, al di sotto del diaframma. Sulla superficie esterna, il cardias \u00e8 segnalato dalla incisura cardiale. Il cardias inizia immediatamente dopo la linea Z di giunzione gastroesofagea, dove l'epitelio squamoso dell'esofago cede all'epitelio colonnare del tratto gastrointestinale.\nProssimalmente al cardias, alla giunzione gastroesofagea, vi \u00e8 lo sfintere esofageo inferiore, anatomicamente indistinguibile ma fisiologicamente dimostrabile.\nSi trova a sinistra della XI vertebra toracica e rimane separato dalla colonna vertebrale per l'interposizione dell'aorta.\nIl cardias non presenta alcun apparato valvolare, come invece pensavano gli antichi anatomisti: infatti non vi \u00e8 presente alcun ispessimento della muscolatura circolare liscia, ma solo una piega della mucosa nell'angolo tra il fondo dello stomaco e l'estremit\u00e0 dell'esofago. Si deve, invece, considerare una valvola il piloro.\nEtimologia.\nLa parola deriva dalla lingua greca \"kardia\", che significa cuore. Il cardias prende il suo nome dal cuore, perch\u00e9 tramite interposizione del diaframma lo stomaco \u00e8 in rapporto con esso.\nNomenclatura.\nI libri di anatomia descrivono il cardias come la prima di quattro regioni dello stomaco. Questa classificazione si basa su un motivo di tipo istologico, poich\u00e9 la mucosa del cardias \u00e8 la stessa di quella dello stomaco.\nFunzione.\nLo stomaco produce acidi forti ed enzimi per aiutare la digestione del cibo. Questa miscela digerente \u00e8 definita succo gastrico. Il rivestimento interno dello stomaco ha diversi meccanismi per resistere all'effetto del succo gastrico, non cos\u00ec la mucosa dell'esofago. L'esofago \u00e8 protetto da questi acidi da una valvola unidirezionale alla sua giunzione con lo stomaco; infatti le fibre muscolari circolari dell'esofago subito a monte del cardias acquisiscono un'azione sfinteriale. In condizioni di riposo le fibre restano contratte.\nDurante la peristalsi (quando il cibo discende nello stomaco), l'eruttazione o il vomito, le fibre si rilassano. Nel corso dei processi digestivi questo sfintere funzionale resta chiuso e contratto, impedendo cos\u00ec che il succo gastrico risalga nell'esofago irritandone la mucosa e le pareti. Questo sfintere funzionale \u00e8 noto come \"sfintere cardiale\", \"sfintere gastro-esofageo\", \"sfintere esofageo inferiore\" (LES, dalle iniziali del termine inglese \"Lower Esophageal Sphincter\") o \"valvola cardiale\".\nIstologia.\nAll'esame istologico, la giunzione pu\u00f2 essere identificata dal seguente passaggio:\nTuttavia, nel cosiddetto esofago di Barrett, la distinzione epiteliale pu\u00f2 variare, in modo che il confine istologico pu\u00f2 differire dal confine funzionale. In questa regione si possono vedere le ghiandole cardiali, di tipo tubulare composto e molto ramificate. Esse possono essere distinte dalle ghiandole dello stomaco (ghiandole fundiche e ghiandole piloriche) in quanto queste ultime ghiandole sono pi\u00f9 superficiali e tubulari semplici.\nPatologia.\nDeficit di forza o di efficienza del LES possono comportare vari problemi medici che implicano danni da acido sull'esofago. Nella acalasia, uno dei difetti riscontrabili \u00e8 l'incapacit\u00e0 del LES a rilassarsi adeguatamente."}
{"id": "524382", "revid": "104485", "url": "https://it.wikipedia.org/wiki?curid=524382", "title": "Peronismo", "text": "Il peronismo (detto anche \"giustizialismo\", in spagnolo \"justicialismo\") \u00e8 un movimento politico argentino, creato da Juan Domingo Per\u00f3n durante la sua prima presidenza della Repubblica argentina (1946-1955), con l'apporto ideologico e di immagine di sua moglie Evita Per\u00f3n. I suoi seguaci, almeno in origine, erano chiamati anche \"descamisados\" (\"scamiciati\"), ad indicare simbolicamente la provenienza dagli strati popolari della societ\u00e0. Si tratta di un movimento politico sincretico, talora definito populista, che unisce il socialismo, il patriottismo, la terza via economica del fascismo italiano e il socialismo nazionale e idee affini al Conservatorismo sociale sul piano etico ed ideale.\nPer\u00f3n si ispir\u00f2 anche alle politiche economiche keynesiane e dirigiste del New Deal del presidente statunitense degli anni '30 Franklin Delano Roosevelt, istituendo un sistema con forte presenza dello Stato in regime di economia mista privato-pubblico (varando per\u00f2 anche due piani quinquennali sul modello sovietico); questo intervento si esplicit\u00f2 sia tramite aziende pubbliche sia tramite una politica di welfare (governativo, ma anche filantropico, attraverso la Fondazione Eva Per\u00f3n) e di sostegno all'attivit\u00e0 sindacale degli operai e dipendenti privati. \nIn politica estera il peronismo storico sostenne il distacco dell'Argentina dall'influenza storica degli Stati Uniti sul continente sudamericano, e al contempo una politica terzomondista, di neutralismo e di non allineamento nei confronti dei due blocchi (filosovietico e filoamericano) della guerra fredda.\nTale ideologia ha permeato - e tuttora \u00e8 molto importante - la maggior parte dei partiti politici argentini odierni, sia di destra sia di sinistra. I principali partiti peronisti sono il Partito Giustizialista e il Fronte per la Vittoria (kirchnerista).\nStoria.\nLe origini.\nIl fenomeno peronista nasce nel 1943, ma le sue origini vanno cercate pi\u00f9 indietro, nella struttura stessa della societ\u00e0 argentina. Essa era retta fino agli anni '20 da un'oligarchia egemonizzata dai grandi allevatori e commercianti di carne, con un proletariato urbano in crescita, una classe media urbana ed un proletariato rurale impiegato nell'allevamento. L'economia era pesantemente controllata da britannici e statunitensi (circa il 50% delle imprese) e la situazione sociale caratterizzata da ampi fenomeni di immigrazione interna e dall'Europa, che favor\u00ec la formazione e lo sviluppo di espressioni politiche complesse (in un primo momento socialisti, anarchici, anarco-sindacalisti e comunisti).\nUn primo colpo di Stato si ebbe nel settembre 1930 da parte del generale Jos\u00e9 F\u00e9lix Uriburu, che sollev\u00f2 dall'incarico il presidente Hip\u00f3lito Yrigoyen, ponendo fine allo stato liberale ed instaurando un governo autoritario e populista, ma pur sempre ispirato all'oligarchia. Il regime cade due anni dopo, ma ormai la rottura dell'equilibrio si era verificata.\nFino al 1940 si ebbe una crescita costante del movimento sindacale (Confederaci\u00f3n General del Trabajo, CGT), sia per adesioni che per rivendicazioni. L'inizio della guerra e l'invasione dell'URSS spacc\u00f2 l'unit\u00e0 del movimento operaio (dal 1942 esistono due diversi CGT) ma anche nel resto della societ\u00e0 argentina, creando divisioni tra fascisti ed antifascisti sul comportamento da tenere nei confronti della guerra.\nNel 1940 and\u00f2 al potere l'ala pi\u00f9 filofascista dei conservatori, contrari all'entrata in guerra contro l'Asse a fianco degli Alleati. Il 4 giugno 1943 essi, insieme al Grupo de Oficiales Unidos (GOU) realizzarono un colpo di Stato, impedendo l'elezione a presidente del filo-britannico Robustiano Patr\u00f3n Costas. Il colonnello Juan Domingo Per\u00f3n, appartenente al gruppo, entr\u00f2 nel governo alla guida del Ministero del Lavoro e della previdenza. Egli, alla fine degli anni trenta, visse nell'Italia fascista come osservatore militare dello Stato Maggiore argentino e studi\u00f2 all'Universit\u00e0 di Bologna Scienze Politiche ed Economia Corporativa, vedendo con simpatia la politica e l'ideologia fascista, poi alla base del movimento peronista.\nCon la guerra in corso l'Argentina si trova in forte crescita economica, grazie ad una fortissima richiesta di prodotti agricoli e d'allevamento da parte di tutti i belligeranti ed allo spostamento della produzione industriale nelle aree che non erano teatro di guerra.\nPer\u00f3n si lega alla CGT 2, autonomista, realizzando tra il 1943 ed il 1945 quanto non era stato raggiunto nei precedenti decenni di lotta di classe: assicurazioni obbligatorie per incidenti sul lavoro e malattie professionali, la giornata lavorativa di otto ore, lo statuto dei giornalieri, tredicesima mensilit\u00e0, ferie retribuite, estensione del sistema pensionistico, riconoscimento ufficiale dello status giuridico dei sindacati, ecc. La sua popolarit\u00e0 divenne talmente forte da permettergli di assumere nel 1944 anche la carica di Ministro della Guerra e di Vicepresidente.\nEssendo per\u00f2 ancora forte, l'oligarchia al potere, contraria a queste misure, tenta di fermare Per\u00f3n imprigionandolo nel 1945, ma provocando una sollevazione popolare che porter\u00e0 alla sua liberazione il 17 ottobre dello stesso anno.\nLa presidenza Per\u00f3n: la \"rivoluzione\" dei \"descamisados\".\nNel 1946 Per\u00f3n scelse perci\u00f2 di correre da solo alle elezioni, con una lista appoggiata dai settori sindacalisti sia nazionalisti che socialisti. Vinte le elezioni, il primo governo godette di una congiuntura favorevole, grazie alle abbondanti riserve di oro e valuta straniera, con un saldo commerciale positivo e un mercato interno in espansione. Ci\u00f2 favor\u00ec un ampio processo di redistribuzione della ricchezza, ma anche una continuazione della contrapposizione peronismo-antiperonismo, visto il carattere comunque autoritario del governo. Questo infatti oper\u00f2 una serie di arresti nei confronti dei gruppi legati al marxismo ed alla lotta di classe: i settori sindacali internazionalisti - tra cui Cipriano Reyes ed altri dirigenti che collaborarono alla sua liberazione l'anno precedente - e sciolse lo stesso Partito Laburista d'Argentina per creare quello Giustizialista.\nNel primo piano quinquennale argentino venne creato l'Istituto di promozione e intercambio (IAPI), si nazionalizzano il Banco centrale, le imprese dei servizi pubblici (ferrovie, acqua, gas, telefoni) e si d\u00e0 impulso all'edilizia popolare e all'alfabetizzazione delle classi pi\u00f9 povere.\nIl sistema formatosi provoca l'allontanamento dei potentati economici e finanziari statunitensi ed inglesi, realizzando una sintesi tra industria nazionale e lavoratori, in una terza via tra capitalismo e comunismo.\nNel 1949 Per\u00f3n promulga la nuova Costituzione argentina che, tra l'altro, riconosce il diritto di sciopero, alla salute ed all'istruzione, il monopolio del commercio estero da parte dello Stato.\nUna prima crepa nel regime si apr\u00ec con la morte della moglie di Peron il 26 luglio 1952, Eva Duarte de Per\u00f3n (detta Evita), popolare intrattenitrice radiofonica di umili origini, dotata di carisma e capacit\u00e0 comunicativa, e gestore dell'immagine pubblica del marito.\nDallo stesso anno l'economia comincia a perdere posizioni, a causa dell'esaurimento delle riserve internazionali accumulate durante la guerra, quando l'Argentina costituiva la sesta potenza economica mondiale.\nSuccessivamente l'ostilit\u00e0 della Chiesa cattolica (scatenata tra l'altro dall'approvazione della legge sul divorzio), in comunione con quella angloamericana e dei potentati economico-finanziari, sindacali e dei partiti tradizionali interni (vengono fatti chiudere i quotidiani \"La Vanguardia\", \"La Prensa\" e \"La Naci\u00f3n\") determineranno il crollo del sistema peronista.\nIl 16 giugno 1955 venne organizzato un colpo di Stato militare da parte della Marina Militare, che bombarda la Casa Rosada tentando di uccidere il presidente. Il 18 giugno Per\u00f3n \u00e8 costretto a fuggire in esilio prima in Paraguay e poi nella Spagna di Franco.\nAd una intervista della tv inglese, che gli chiede cosa intenda fare per tornare in Argentina, Per\u00f3n risponde: \u201cNulla. Faranno tutto i miei nemici\u201d.\nIl peronismo resistente.\nInizia quindi il \"peronismo della resistenza\". All'interno del movimento si formarono due correnti: un settore socialista nazionale, associato ai movimenti rivoluzionari sudamericani, ed un'ala conservatrice. Il primo entr\u00f2 in clandestinit\u00e0, organizzando movimenti di resistenza alla giunta militare a partire fin dal 1955.\nIl 20 settembre 1955 assume il potere in Argentina il tenente generale Eduardo Lonardi, che avvia il ritorno alla democrazia, ma subisce a sua volta un colpo di Stato da parte del tenente generale Pedro Eugenio Aramburu (capo di stato maggiore dell'esercito), che blocca nel sangue una rivolta peronista nel giugno 1956, giustiziando 38 peronisti ed eseguendo migliaia di arresti. Il mese successivo l'Assemblea Costituente ripristina la Costituzione liberale del 1853.\nCon le elezioni del marzo 1962 i peronisti sono nuovamente ammessi alle elezioni, ottenendo il 35% dei consensi. Il presidente Frondizi viene accusato di cedere alle pressioni peroniste e viene perci\u00f2 destituito dalle forze armate, che lo sostituiscono con il presidente del Senato Jos\u00e9 Mar\u00eda Guido. Peronisti e comunisti vengono nuovamente messi al bando.\nFa la sua nascita il gruppo armato dei Montoneros e dall'esilio Per\u00f3n plaude alle loro azioni di guerriglia terrorista.\nNegli anni successivi i dirigenti della resistenza, tutti rifugiatisi a Cuba, gettarono le basi per la costruzione di un fronte peronista di liberazione nazionale. Tra di essi Fernando Abal Medina e Norma Arrostito, dirigenti dei Montoneros, e John William Cooke, uno degli ideologi di riferimento dei guerriglieri peronisti e organizzatore della fusione fra i movimenti studenteschi e operai.\nNel 1967 essi partecipano alla OLAS (Organizaci\u00f3n Latinoamericana de Solidaridad): organizzazione che racchiudeva tutti i movimenti anti-imperialisti latinoamericani appartenenti alle pi\u00f9 diverse estrazioni politiche. La lotta di liberazione nazionale argentina venne affidata al peronista Jorge Ricardo Masetti, che organizz\u00f2 le forze rivoluzionarie peroniste: i Montoneros, l'Ej\u00e9rcito Guerrillero del Pueblo (di ispirazione guevarista), le Fuerzas Armadas Peronistas ed altri gruppi.\nIl declino economico e sociale dei diversi governi che si susseguirono negli anni sessanta, incalzati anche dall'attivit\u00e0 di guerriglia dei Montoneros, apr\u00ec la strada al ritorno di Per\u00f3n.\nIl ritorno al potere.\nDurante tutti i suoi anni, il peronismo rimase segnato dal suo carattere eterogeneo, riunendo dall'estrema sinistra (i Montoneros, che disputarono la direzione del movimento a Per\u00f3n negli anni 1970, pur dichiarandosigli fedeli; le \"Fuerzas Armadas Peronistas\", FAP, e le \"Fuerzas Armadas Revolucionarias\", FAR... tutti furono sostenuti, in un momento o in un altro, da Per\u00f3n) all'estrema destra (\"Concentraci\u00f3n Nacional Universitaria\", Tripla A), passando per organizzazioni pi\u00f9 centriste, quali l'Organizaci\u00f3n \u00danica del Trasvasamiento Generacional (OUTG), considerata da Per\u00f3n come la retroguardia del movimento e che integrava figure come Jorge Bergoglio, il futuro papa Francesco, o la filosofa Amelia Podetti.\nNel 1971 il generale Alejandro Lanusse comp\u00ec un nuovo colpo di Stato, ripristinando il regime democratico nel 1973. Alle elezioni dell'11 marzo a Per\u00f3n fu vietato di partecipare e gli elettori elessero H\u00e9ctor C\u00e1mpora, un suo sostenitore. Questi si dimise nel luglio dello stesso anno, decretando nuove elezioni a cui questa volta partecip\u00f2 anche Per\u00f3n stesso, che torn\u00f2 in Argentina divenendo presidente per la terza volta nell'ottobre del 1973.\nLa situazione argentina era per\u00f2 cambiata notevolmente nel frattempo ed il nuovo regime peronista rimase bloccato dai conflitti tra le sue diverse anime, e in particolare tra l'ala conservatrice e quella socialista nazionale, condizionando l'ordine pubblico e obbligando il governo a provvedimenti d'urgenza.\nLa morte di Per\u00f3n il 1\u00ba luglio 1974 e la successione della seconda moglie Isabel Mart\u00ednez de Per\u00f3n, provocarono un nuovo rovesciamento, sanzionato dal golpe militare del 24 marzo 1976.\nIl peronismo dopo Per\u00f3n.\nIl regime democratico venne di nuovo ripristinato nel 1983, dopo il fallimento del Processo di riorganizzazione nazionale e la sconfitta nella Guerra delle Falkland del 1982.\nIl movimento peronista, dopo una prima sconfitta elettorale da parte dei socialisti, torn\u00f2 al potere in diverse occasioni (per la prima volta nel 1989), ma mantenendo differenze tra peronisti conservatori (come Carlos Menem) e socialisti nazionalisti (come N\u00e9stor Kirchner o sua moglie Cristina Fern\u00e1ndez de Kirchner, fautori del kirchnerismo).\nOrganizzazione.\nPer differenziare il proprio movimento da un partito politico, Per\u00f3n stesso mise sempre in risalto il carattere composito del \"peronismo\". Esso era costituito non solo da un partito politico con due branche, maschile e femminile, ma anche da organizzazioni sindacali, studentesche, sportive ecc. che confluivano nel movimento a cui spettava rappresentare la totalit\u00e0 degli interessi nazionali.\nCollocazione politica.\nIl sociologo antifascista Gino Germani, emigrato in Argentina nel 1934 dopo essere stato incarcerato per \"propaganda sovversiva\" in Italia, nelle sue analisi sul movimento peronista riport\u00f2 che, sebbene vi fu una differenza nel tipo di mobilitazione di massa rispetto al fascismo italiano (in Argentina essa fu primaria, ossia all'interno di una societ\u00e0 non industriale, e monopolizzata dalla classe sociale inferiore), sul piano politico il peronismo appartiene alle correnti che, dopo la Grande Guerra e la crisi del 1929, proclamarono in Europa la necessit\u00e0 di una Terza Via: fascismo, nazionalsocialismo, corporativismo e falangismo.\nNel peronismo si mostr\u00f2 anche quella tendenza al sindacalismo rivoluzionario, nazionale ed autogestionario proprio dei fascismi europei. Per\u00f3n stesso dichiar\u00f2 pi\u00f9 volte che il movimento operaio era la base portante del suo movimento, fatto che mosse verso di lui critiche di filocomunismo. Ma il carattere prettamente nazionale del socialismo perseguito dal generale Per\u00f3n, lo rese inviso sia al capitalismo angloamericano che al marxismo sovietico, tanto che furono queste forze a determinarne la crisi del 1955, insieme alle pressioni della Chiesa.\nNel peronismo compaiono perci\u00f2 tutte le caratteristiche politiche del fascismo (Terza Via, socialismo e sindacalismo nazionale, corporativismo e socializzazione, autoritarismo e populismo), ma addirittura anche gli uomini stessi che dettero vita ai fascismi europei tra il 1919 ed il 1945.\nCaso emblematico \u00e8 quello di Giuseppe Spinelli, ex operaio cremonese divenuto Ministro del Lavoro durante la Repubblica Sociale Italiana. Dopo la sconfitta militare italiana, insieme a decine di migliaia di fascisti, si trasfer\u00ec in Argentina e, dopo la vittoria di Per\u00f3n nel 1946, gli venne affidato l'incarico di capo del dipartimento dell'immigrazione della Marina Argentina ed affiancato a Per\u00f3n stesso come consigliere economico in materia di socializzazione e corporativismo, assi portanti della politica economica peronista come di quella dei regimi europei.\nNel 1969 Per\u00f3n, ricordando il periodo passato in Italia da ufficiale di Stato Maggiore argentino trent'anni prima, spieg\u00f2 in una sua intervista il legame profondo ed il collegamento tra peronismo e fascismo italiano:\nSempre Per\u00f3n in una sua dichiarazione ad un giornale inglese: \u201cGli argentini sono al 30 per cento socialisti, al 20 per cento conservatori, un altro 30 per cento \u00e8 di radicali [...]\u201d; al che il giornalista lo interrompe domandandogli: \u201cE i peronisti?\u201d. \u201cNo, no, peronisti sono tutti quanti\u201d, afferm\u00f2 il Presidente Argentino con estrema naturalezza.\nSulla matrice politica del peronismo, peraltro, taluni autori vedono il movimento argentino come la risultante dell'apporto di diverse idee politiche, portate da intellettuali cattolici e marxisti, come da esponenti della stessa classe operaia, forze che, d'altronde, furono alla base dello stesso fascismo italiano.\nPrincipi.\nI principi che caratterizzarono il peronismo sono i seguenti:\nNella ricerca della giustizia sociale il peronismo si configura come Terza Via tra capitalismo liberista e comunismo di stampo sovietico.\nIn politica economica vengono nazionalizzate la Banca centrale, le imprese dei servizi pubblici (ferrovie, acqua, gas e telefonia) e quelle legate al settore energetico (centrali idroelettriche, gas naturale e carbone). In particolare Per\u00f3n, che durante gli anni di servizio presso l'Ambasciata argentina a Roma aveva maturato ammirazione per Benito Mussolini, si ispira alla legislazione sociale del Fascismo, quando, all'inizio della carriera politica, riveste l'incarico di Ministro del Lavoro: salario minimo garantito, assicurazioni obbligatorie per incidenti sul lavoro e malattie professionali, la giornata lavorativa di otto ore, lo statuto dei giornalieri, tredicesima mensilit\u00e0, ferie retribuite, estensione del sistema pensionistico, riconoscimento ufficiale dello status giuridico dei sindacati, etc\nIn politica estera l'Argentina mantiene una stretta neutralit\u00e0 nei confronti dei due grandi blocchi contrapposti.\nIl peronismo in Italia.\nIn Italia il peronismo riscuote successo sia nella destra sia nella sinistra radicale.\nLotta Continua sul proprio quotidiano definisce il peronismo come \"uno dei fenomeni sociali, politici e ideologici pi\u00f9 incompresi del nostro secolo\".\nIl congresso del Movimento Sociale Italiano a Roma nel 1949 si apre con tutti i delegati che gridano \"\u201dViva Per\u00f3n!\u201d\", mentre \"Il Borghese\" si schiera apertamente in favore del presidente argentino anche nella lotta contro il Vaticano, in quella che ritiene \"\u201cla battaglia per impedire che la formula della DC si estenda anche al Sud America\u201d\".\nTerza Posizione guarda con simpatia alla lotta dei Montoneros, movimento rivoluzionario peronista di ispirazione socialista nazionale, nato durante l'esilio del presidente Per\u00f3n."}
{"id": "524383", "revid": "115870247", "url": "https://it.wikipedia.org/wiki?curid=524383", "title": "Giulia Barone", "text": "Biografia.\nInsegna Storia Medievale alla Facolt\u00e0 di Lettere e filosofia dell'Universit\u00e0 degli Studi di Roma \"La Sapienza\", nella quale si \u00e8 laureata nel 1970, discutendo una tesi su Elia da Cortona, poi pubblicata, dal titolo \"Frate Elia nelle fonti del XIII secolo\" con gli eminenti medievisti Arsenio Frugoni e Raoul Manselli. Ha conseguito un diploma nell'Archivio Segreto Vaticano, per il quale ha pubblicato diversi studi. Gi\u00e0 docente di \"Antichit\u00e0 Medievali\" nella Facolt\u00e0 di Lettere e Filosofia della Sapienza dal 1983, dal 1988 \u00e8 membro del Collegio dei docenti del Dottorato in Storia Medievale che ha sede nell'Universit\u00e0 di Firenze. \u00c8 una personalit\u00e0 culturale molto nota nel mondo accademico nazionale e internazionale, soprattutto in Francia e Germania.\nI punti focali della sua attivit\u00e0 di ricerca sono rappresentati da studi sulla religiosit\u00e0 e la santit\u00e0 alto e basso medievale, e da studi di storia sociale e della realt\u00e0 romana basso medievale.\nOpere.\nDella sua bibliografia, oltre a numerosi saggi, articoli e traduzioni, vanno ricordati i seguenti volumi:"}
{"id": "524384", "revid": "767487", "url": "https://it.wikipedia.org/wiki?curid=524384", "title": "Chiesa di Santa Maria del Suffragio (Roma)", "text": "La chiesa di Santa Maria del Suffragio \u00e8 un luogo di culto cattolico di Roma del XVII secolo; si trova in via Giulia, nel rione Ponte.\nStoria.\nNel 1592 era stata creata la Confraternita \"del Suffragio\" presso la chiesa di San Biagio della Pagnotta, con il compito di pregare per le anime dei defunti. La confraternita fu approvata nel 1594 da papa Clemente VIII e nel 1620 fu elevata ad \"Arciconfraternita\" da papa Paolo V.\nEssendosi presto rivelata insufficiente la chiesa di San Biagio, la Confraternita aveva acquisito sin dal 1607 una porzione dell'area in origine destinata al Palazzo dei Tribunali, progettato e iniziato sotto papa Giulio II da Bramante a via Giulia e mai terminato. Il progetto venne affidato nel 1662 all'architetto Carlo Rainaldi e la chiesa venne terminata nel 1669, mentre la decorazione dell'interno si protrasse fino al 1685.\nDescrizione.\nLa facciata presenta due ordini di quattro lesene, che inquadrano in basso tre portali e in alto un finestrone centrale. L'interno \u00e8 ad un'unica navata con cappelle laterali, coperta da una volta a botte lunettata, sono presenti due tele raffiguranti \"Daniele nella fossa dei leoni\" e la \"Resurrezione di Lazzaro\" (entrambe nell\u2019oratorio) e gli affreschi con il \"Padre Eterno in gloria\" e l\"Assunta nel coro\" opere del pittore barocco Giovanni Battista Benaschi.\nNel 1868 si ebbero alcune modifiche dell'interno ad opera di Tito Armellini e la decorazione della volta dipinta da Cesare Mariani (\"Incoronazione della Vergine\").\nDello stesso architetto della chiesa, Carlo Rainaldi, \u00e8 la seconda cappella di destra (prima della famiglia Petrosini e quindi dedicata a \"Santa Maria Consolatrice degli Afflitti\").\nLa terza cappella di sinistra, di patronato della famiglia Mazzetti di Pietralata era dedicata al \"Crocefisso\": sopra l'altare, si trova un grande \"Crocifisso\" ligneo, di ignoto autore del XVIII secolo, circondato da dodici reliquiari scolpiti in legno. La volta a botte affrescata raffigura episodi della \"Passione di Cristo\". Secondo le fonti in origine erano presenti sulle pareti laterali dipinti del Lanfranco, oggi presso il Vicariato di Roma, sostituiti dai monumenti funebri in marmo dei membri della famiglia.\nSul fronte sinistro della cappella, si conserva ancora il confessionale, ove tradizionalmente si ritiene fosse solito recarsi san Vincenzo Pallotti per l'ufficio delle confessioni.\nQuesta chiesa \u00e8 inoltre aggregata alla Venerabile Arciconfraternita dell'Assunta e Monte dei Morti di Vico Equense.\nNella chiesa si trova la tomba del sacerdote Luigi Novarese, fondatore delle associazioni Centro Volontari della Sofferenza, Silenziosi Operai della Croce, Lega Sacerdotale Mariana e Fratelli degli ammalati, beatificato l'11 maggio 2013.\nAl di sotto della tomba del Beato Novarese \u00e8 collocata anche la tomba di mons. Alfonso Carinci, gi\u00e0 segretario della Congregazione dei Riti che, dopo la sua morte, fu sepolto in questa Chiesa proprio per volere del Beato Novarese di cui era amico. Una lapide, oggi purtroppo rimossa per far spazio proprio alla tomba di Luigi Novarese, ne ricordava la memoria con una frase di papa Paolo VI che lo indicava come: \"\u00abLuminoso esempio del Clero romano\"\u00bb."}
{"id": "524385", "revid": "125742022", "url": "https://it.wikipedia.org/wiki?curid=524385", "title": "Quiriti", "text": "Quiriti (in latino \"Quirites\") era un termine (endoetnonimo) che i Romani utilizzavano per designare se stessi, nella loro qualit\u00e0 di cittadini dell'Urbe.\nEtimologia.\nSecondo una tradizione antica, il termine era una corruzione di \"Curites\" (dalla citt\u00e0 di Cures, patria del secondo re di Roma, Numa Pompilio), una trib\u00f9 sabina originariamente stanziata sul Quirinale e devoti al dio Quirino.\nAll'origine della citt\u00e0, i Curiti, dopo essersi scontrati coi Latini di Romolo (il leggendario episodio del Ratto delle sabine), vi si fusero divenendo un solo popolo e condividendo coi latini il governo della nascente Roma, tanto che il loro re Tito Tazio regn\u00f2 assieme a Romolo: da questa unione deriv\u00f2 ai \"Romani\" l'appellativo di \"Quiriti\". Per estensione, nel tempo, l'uso del termine Quiriti pass\u00f2 quindi ad indicare tutti i Romani nella loro condizione di cittadini liberi e dunque parte dello Stato. \nSecondo Plutarco, invece, il termine Quiriti deriverebbe dal termine sabino che indica la spada, la lancia (\"curis\"). \nRiallacciandosi dunque all'etimologia plutarchea, lo storico e filologo classico tedesco Theodor Mommsen, polemizzando con quanti ritenevano che il termine derivasse da quello dei primi abitatori del Quirinale, ne sosteneva perci\u00f2 la derivazione da \"Quiris-itis\" o \"quirinus\", ovvero \"portatore di lancia\", utilizzato per indicare il cittadino-soldato, che come individuo, contrapposto al \"Populus\", aveva il diritto di partecipare alle assemblee cittadine, le curie per l'appunto. Accogliendo questa ipotesi, SPQR andrebbe letto quindi come \"Senatus Populusque Quiritium Romanus\".\nPer un'altra interpretazione, con Quirites si indicherebbero invece i membri delle Curie."}
{"id": "524388", "revid": "287204", "url": "https://it.wikipedia.org/wiki?curid=524388", "title": "Bra and Panties Match", "text": ""}
{"id": "524392", "revid": "289247", "url": "https://it.wikipedia.org/wiki?curid=524392", "title": "Abulcasis", "text": ""}
{"id": "524394", "revid": "287204", "url": "https://it.wikipedia.org/wiki?curid=524394", "title": "Iron Man match", "text": ""}
{"id": "524396", "revid": "20768", "url": "https://it.wikipedia.org/wiki?curid=524396", "title": "Ballar\u00f2 (Palermo)", "text": "Ballar\u00f2 \u00e8 un noto mercato storico di Palermo, insieme ad altri denominati Vucciria, Il Capo, Lattarini e il Mercato delle Pulci.\nIl mercato.\nIl mercato, permanente, si estende da Piazza Casa Professa ai bastioni di corso Tukory verso Porta Sant'Agata. Il mercato \u00e8 famoso per la vendita delle primizie che provengono dalle campagne del palermitano. \nBallar\u00f2 \u00e8 il pi\u00f9 antico tra i mercati della citt\u00e0, frequentato giornalmente da centinaia di persone, animato dalle cosiddette \"abbanniate\", cio\u00e8 dai chiassosi richiami dei venditori che, con il loro caratteristico e colorito accento locale, cercano di attirare l'interesse dei passanti. Si presenta come un ammasso di bancarelle assiepate e con la strada invasa dalle cassette di legno che contengono la merce che viene continuamente urlata, \"abbanniata\", cantilenata per reclamizzare la buona qualit\u00e0 e il buon prezzo dei prodotti. Ballar\u00f2 \u00e8 un mercato principalmente alimentare, adibito soprattutto alla vendita di frutta, ortaggi, verdure, carne e pesce, ma si trovano anche articoli di uso domestico per la cucina e pulizia della casa, come nei mercati del Capo e della Vucciria.\nCibi cotti.\nAll'interno del mercato i fruttivendoli vendono cibi cotti e cibi da strada, tipici della cucina palermitana, come cipolle bollite o al forno, \"panelle\" (frittelle di farina di ceci), \"crocch\u00e8\" o cazzilli (crocchette di patate), verdure lesse, polpo, \"quarume\" (interiora di vitello), panino con la meusa (milza).\nEtimologia.\nCuore del quartiere dell'Albergheria, il mercato di Ballar\u00f2 viene cos\u00ec chiamato da Bahlara, villaggio presso Monreale da dove provenivano i mercanti arabi, o da \u201cVallaraya\u201d, nome di un re indiano della regione del Deccan."}
{"id": "524399", "revid": "287204", "url": "https://it.wikipedia.org/wiki?curid=524399", "title": "Bartolomeo Uliari", "text": "Biografia.\nDi origine padovana, apparteneva all'Ordine francescano, fu nominato vescovo di Ancona nel 1381. Nel frattempo a Firenze si era in cerca di un nuovo vescovo dopo l'elezione dell'Acciaiuoli a cardinale, ed i nomi pi\u00f9 caldeggiati erano Luigi Marsili, Francesco Zabarella o Onofrio Visdomini, personaggi legati in diversa maniera alla citt\u00e0, ma nella sorpresa generale fu nominato Bartolomeo Uliari da papa Urbano VI il 9 dicembre 1385.\nSebbene fosse un personaggio con un'alta fama in teologia e lettere, fu ignorato dalla citt\u00e0, tanto che Angelo Acciaiuoli continu\u00f2 a svolgere l'attivit\u00e0 di vescovo almeno fino al 1387, e papa Bonifacio IX, non volendo forzare una situazione delicatissima in citt\u00e0 fatta di un fragile equilibrio fra le fazioni rivali, decise di nominarlo cardinale e nunzio apostolico a Napoli (18 dicembre 1389, con il titolo di cardinale presbitero di Santa Pudenziana), dove era rifugiato lo scismatico antipapa Clemente VII, e di porre sul soglio episcopale fiorentino un personaggio pi\u00f9 gradito, Onofrio Visdomini, dal 1389.\nUn bassorilievo che lo rappresenta si trova sotto l\"Altare della tomba\" di sant'Antonio da Padova nell'omonima basilica."}
{"id": "524400", "revid": "339392", "url": "https://it.wikipedia.org/wiki?curid=524400", "title": "Angelo Acciaiuoli il Giovane", "text": ""}
{"id": "524404", "revid": "287204", "url": "https://it.wikipedia.org/wiki?curid=524404", "title": "Diamanda Gal\u00e0s", "text": ""}
{"id": "524405", "revid": "122755500", "url": "https://it.wikipedia.org/wiki?curid=524405", "title": "Il Capo (Palermo)", "text": "Il Capo \u00e8 un antico e noto quartiere del centro storico di Palermo; con lo stesso termine i palermitani indicano indifferentemente anche il mercato che vi si tiene e con cui il quartiere si identifica.\nDescrizione.\nIl mercato del Capo, insieme agli altri mercati di Palermo come Ballar\u00f2, La Vucciria, Lattarini e il Mercato delle Pulci, \u00e8 un importante punto di smercio agroalimentare al dettaglio.\n\u00c8 un animatissimo e caratteristico mercato alimentare: i colori, le urla (\"i vuci\") dei venditori, l'animazione delle bancarelle ne fanno un elemento essenziale del carattere della citt\u00e0 di Palermo. \u00c8 un mercato attivo tutti i giorni, compreso la domenica mattina, dando la possibilit\u00e0 di acquistare a buon prezzo sia generi alimentari, sia altre mercanzie: frutta, verdura, spezie, carne, pesce, ecc., oltre a taverne e luoghi di ritrovo.\nSi estende lungo la via Carini e via Beati Paoli, la via di Sant'Agostino e la via Cappuccinelle.\nL'accesso principale del mercato \u00e8 Porta Carini e via omonima, che porta a piazza Capo.\nTradizionalmente, \u00e8 nei sotterranei di quest'area che i Beati Paoli avrebbero avuto il loro tribunale segreto, come indicato anche nei romanzi di Luigi Natoli.\nStoria.\nLa zona in cui sorge il quartiere del Capo insiste sul letto dell'antico fiume Papireto, che dai Danisinni attraversava le attuali piazza Peranni, via Gioiamia, piazza Ss. Cosma e Damiano, piazza Monte di Piet\u00e0, piazza S. Onofrio, via Venezia e piazza Caracciolo, dove fino al XVI secolo arrivava la linea della costa e il porto. \nLa zona del Papireto fino al Basso Medioevo era lussureggiante, adatta alla coltivazione del papiro e della canna da zucchero, ma malsana a causa della presenza di terreni paludosi. \u00c8 qui che, al di fuori delle antiche mura punico-romane, gli Arabi creano il quartiere \"degli Schiavoni\", \"al-Harat-as-Saqalibah\", destinato alle truppe mercenarie dalmate. Qui venne edificata la Strada del qadi (\u0642\u0627\u0636\u0649\u200e), sari-al-qad\u00ec, il Seralcadio, che attraversava tutta la citt\u00e0 per tutta la sua lunghezza dalla campagna fino al mare. Ancora oggi il quartiere \u00e8 conosciuto anche con il nome di \"Seralcaldio\", uno dei quattro mandamenti della citt\u00e0 antica. A partire dall'XII secolo nella zona vennero edificate numerose chiese, tra cui la sant'Agostino e sant'Agata alla Guilla, chiamata cos\u00ec dall'arabo wadi, che indicava il letto del fiume Papireto. \nLa parte alta del quartiere venne chiamata \"Caput Seralcadi\": \u00e8 da quest'uso che deriva il nome \"Capo\".\nFino al XVI secolo il quartiere resta caratterizzato dalla presenza del fiume, e consiste soprattutto di giardini, orti urbani, chiese, botteghe artigiane, il macello e la conceria. Nel 1581 il Papireto viene interrato a circa 8 metri di profondit\u00e0, e inizia la bonifica della zona e la conseguente urbanizzazione. La cinta muraria viene ingrandita, mentre nel 1600 inizia la costruzione di via Maqueda, uno dei due principali assi viari della citt\u00e0 per i prossimi secoli: il Capo viene profondamente trasformato, e diventa uno dei quattro quartieri (\"Mandamenti\") in cui \u00e8 divisa la citt\u00e0, popolato soprattutto dalla piccola e media borghesia, da artigiani e mercanti, le cui case vengono costruite accanto a chiese e case di confraternite.\nTra il XVI e il XVIII secolo vengono costruiti gli edifici che caratterizzano il quartiere ancora oggi, come la Panneria (Monte dei Pegni), la chiesa di sant'Onofrio, la chiesa di san Paolino dei Guarnieri, ovvero l'attuale moschea, il Noviziato dei Gesuiti, la chiesa e convento dell\u2019Immacolata Concezione in via Porta Carini, la chiesa dei SS. 40 Martiri Pisani, il Monastero di San Vito (adesso sede di una caserma di carabinieri, il Collegio di S. Maria del Giusino, ecc.\nIl quartiere fu al centro dei moti del 1860, e l'annessione all'Italia, con la conseguente soppressione degli ordini religiosi, provoc\u00f2 sia una crisi economica, dovuta alla fine delle tante attivit\u00e0 economiche legate ai conventi e alle confraternite qui presenti in gran numero, sia la riorganizzazione degli spazi divenuti pubblici (caserme, ospedali, ecc.).\nTra la fine del XIX e gli inizi del XX secolo secolo il Capo fu interessato dalle grandi opere urbanistiche che cambiarono il volto della citt\u00e0: l'edificazione del Teatro Massimo Vittorio Emanuele, il taglio della via Roma, la costruzione del palazzo di Giustizia, interessato alla fine dalla costruzione del Nuovo palazzo di Giustizia e dalla sistemazione delle vie adiacenti."}
{"id": "524406", "revid": "75775", "url": "https://it.wikipedia.org/wiki?curid=524406", "title": "Tridimensionale", "text": ""}
{"id": "524407", "revid": "111325", "url": "https://it.wikipedia.org/wiki?curid=524407", "title": "Space Shuttle Independence", "text": "Lo \"Space Shuttle\" Independence, originariamente denominato Explorer, \u00e8 una replica in scala 1:1 di un vero Space Shuttle costruita dalla Guard-Lee Incorporated nel 1992. L\"'Explorer\" \u00e8 stato accessibile al pubblico presso il Kennedy Space Center dal 1993 fino al 2011, successivamente \u00e8 stato trasportato ed esposto al Johnson Space Center.\nStoria.\nIl modello, che riproduce perfettamente pesi e dimensioni di un vero Shuttle, \u00e8 abbastanza fedele nella parte esterna, mentre non \u00e8 molto accurato nella riproduzione degli interni, anche se i volumi e la capacit\u00e0 della stiva sono corretti.\nTra il 2013 e il 2014 il modello ha subito una ristrutturazione che ha aggiornato diversi dettagli: esternamente il modello ora simula anche le piastrelle del sistema di protezione termica e i pannelli RCC (reinforced carbon-carbon) sul bordo d'attacco delle ali, inoltre sui carrelli d'atterraggio sono stati montati degli pneumatici Michelin utilizzati sui veri Shuttle. Anche la strumentazione della cabina di pilotaggio \u00e8 stata riprodotta in modo pi\u00f9 dettagliato.\nL'esposizione presso il Kennedy Space Center.\nL\"'Explorer\" era posto accanto a un edificio tubolare e con a fianco un elevatore per favorire l'accessibilit\u00e0; i visitatori potevano vedere la stiva del modello, un manichino con indosso un modello della tuta arancione usata dagli astronauti per il decollo e il rientro a terra, l'abitacolo con comandi e strumentazione.\nViaggio ed esposizione presso il Johnson Space Center.\nDopo un lungo viaggio cominciato dal KSC l'11 dicembre 2011 su un camion da 144 ruote e poi proseguito su una chiatta, l'Explorer \u00e8 arrivato al porto sul lago Clear del Johnson Space Center, vicino a Houston, il 24 maggio 2012.\nQui \u00e8 stato ribattezzato \"Independence\" e interessato da diversi eventi straordinari, oltre alle modifiche citate, tra cui, dal 4 giugno al 2 settembre 2013, l'installazione sopra l'aereo NASA 905, un Boeing 747 modificato per il trasporto degli shuttle, visitata da pi\u00f9 di 10.000 persone."}
{"id": "524413", "revid": "120186943", "url": "https://it.wikipedia.org/wiki?curid=524413", "title": "Villa Sora (Torre del Greco)", "text": "Villa Sora \u00e8 una villa di epoca romana i cui resti si trovano in \"Contrada Sora\" a Torre del Greco.\nStoria.\nLa \"contrada Sora\" \u00e8 la zona di maggior interesse archeologico della citt\u00e0. La villa \u00e8 un ampio complesso monumentale risalente al I secolo d.C., che si estende su un'ampia superficie e su un'altezza originaria di tre piani, l'ultimo dei quali croll\u00f2 in seguito all'eruzione del Vesuvio del 79 d.C., mentre quello inferiore rest\u00f2 seppellito dalla lava: ne \u00e8 visitabile solo il piano intermedio.\nPoco lontano dalla villa, si trovano i resti di un complesso termale, ancora visitabili sulla spiaggia torrese (\"Terme Ginnasio\"). Doveva esservi annesso anche un piccolo porto privato, ormai perduto.\nLa villa, gi\u00e0 nota nel XVII secolo in seguito al ritrovamento di sculture marmoree e oggetto di scavi borbonici nel XVIII secolo, venne riscoperta nel 1974 dal Gruppo Archeologico Torrese \"Col. Giuseppe Novi\" di Torre del Greco."}
{"id": "524414", "revid": "123096342", "url": "https://it.wikipedia.org/wiki?curid=524414", "title": "Java Modelling Language", "text": "Java Modelling Language (JML) \u00e8 un linguaggio di specifica che permette di definire astrazioni procedurali su un modello di programmazione per contratto, effettuando dei controlli sui parametri d'ingresso di un metodo e sul suo valore di ritorno. \u00c8 disponibile solamente per Java 1.4.2.\nLe specifiche vengono aggiunte all'interno del codice sorgente Java, tramite commenti dotati di una speciale sintassi che precedono il metodo interessato. Questo significa che il codice JML non viene letto dal compilatore Java, ma solo dagli strumenti di JML.\nSintassi.\nLe specifiche JML sono espresse nella forma\n//@ &lt;Specifica JML&gt;\noppure\n /*@ &lt;Specifica JML&gt; @*/\nDirettive.\nLe direttive principali del linguaggio sono:\nEspressioni.\nJML mette a inoltre a disposizione anche le seguenti espressioni:\nLe annotazioni JML hanno inoltre accesso agli oggetti Java, oltre che ai metodi ed agli operatori degli oggetti. Questi sono combinati per fornire specifiche formali delle propriet\u00e0 delle classi, dei campi e dei metodi. Un esempio di semplice annotazione di un metodo potrebbe essere il seguente:\n public class BankingExample {\n public static final int MAX_BALANCE = 1000; \n private int balance;\n private boolean isLocked = false; \n //@ invariant balance &gt;= 0 &amp;&amp; balance &lt;= MAX_BALANCE;\n //@ assignable balance;\n //@ ensures balance == 0;\n //@ requires amount &gt; 0;\n //@ ensures balance = \\old(balance) + amount;\n //@ assignable balance;\n //@ requires amount &gt; 0;\n //@ ensures balance = \\old(balance) - amount;\n //@ assignable balance\n //@ ensures isLocked == true;\n //@ signals (BankingException e) isLocked;"}
{"id": "524415", "revid": "33751", "url": "https://it.wikipedia.org/wiki?curid=524415", "title": "Club Olimpia", "text": "Il Club Olimpia, noto anche come Olimpia Asunci\u00f3n, \u00e8 una societ\u00e0 polisportiva paraguaiana con sede ad Asunci\u00f3n. Deve la propria fama soprattutto alla sezione calcistica.\nPromuove la pratica di varie discipline sportive; le sezioni pi\u00f9 prestigiose della polisportiva sono quelle del calcio e della pallacanestro. Il club fu costituito il 25 luglio 1902 da vari giovani dello stesso paese guidati dall'olandese William Paats, stabilitosi in Paraguay all'et\u00e0 di 18 anni; egli \u00e8 considerato il padre del calcio paraguaiano per aver introdotto la pratica di questo sport nel paese e per essere stato tra i fondatori della Federazione calcistica del Paraguay.\n\u00c8 il club pi\u00f9 titolato del calcio paraguaiano con i suoi 45 titoli nazionali e il pi\u00f9 sostenuto relativamente al numero di tifosi. \"El Decano\" o \"Rey de Copas\", come \u00e8 popolarmente conosciuto, detiene anche il record di sei titoli consecutivi in assoluto nella massima serie calcistica nazionale. L'Olimpia ha anche 8 titoli internazionali, tra i quali i pi\u00f9 prestigiosi sono 3 Coppe Libertadores e una Coppa Intercontinentale. \u00c8 l'unico club paraguaiano che abbia vinto tornei ufficiali della CONMEBOL.\nNel 1979 il club entra nella storia, raggiungendo un risultato che poche squadre al mondo hanno conseguito: vincere tutti i titoli possibili ufficiali in un anno. Il \"quadriplete\" \u00e8 stato ottenuto vincendo quell'anno il campionato paraguaiano, la Coppa Libertadores, la Coppa Interamericana e la Coppa Intercontinentale. I successi ottenuti nei decenni hanno permesso al Club Olimpia di posizionarsi al quinto posto delle migliori squadre del Sudamerica del XX secolo e al quindicesimo posto tra i club pi\u00f9 vincenti nelle competizioni internazionali.\nDisputa il derby del calcio paraguaiano con il , club con cui sussiste una rivalit\u00e0 storica, che d\u00e0 vita a una delle pi\u00f9 tradizionali \"classiche\" del Sudamerica. Il derby pi\u00f9 vecchio del calcio paraguaiano si disputa con i rivali del Club Guaran\u00ed, mentre il derby bianconero \u00e8 con i rivali del Club Libertad.\nLa sezione calcistica dell'Olimpia gioca le partite casalinghe allo stadio Manuel Ferreira, conosciuto anche come \"el Bosque de Para Uno\". La pallacanestro e gli altri sport hanno un proprio centro sportivo, intitolato a Osvaldo Dom\u00ednguez Dibb e posto nella stessa sede sociale del distretto Mariscal L\u00f3pez.\nStoria.\nFondazione.\nLa fondazione dell'Olimpia risale al 25 luglio 1902 dall'olandese William Paats, insieme ai paraguayani Sila Godoi, Fernando S. Pascual, Jos\u00e9 E. Torres, Gustavo M. Crovatto, H\u00e9ctor Caba\u00f1as, Juan Rodi (proprietario della casa in cui avvenne la riunione), Antonio Pedraza, Luis Marecos, Juan Mara e Genaro Guti\u00e9rrez Yegros. Fu lo stesso Paats ad organizzare la riunione per la fondazione di una nuova associazione sportiva.\nIn quella sera Juan Rodi propose di chiamarlo \"Paraguay\", altri suggerirono \"Esparta\", ma alla fine a prevalere fu la proposta di Paats, quella di chiamarla \"Football Club Olimpia\", in onore della citt\u00e0 greca di Olimpia dove erano nati i giochi olimpici. E cos\u00ec \u00e8 stata costituita la prima societ\u00e0 calcistica del Paraguay.\nLa maglia originale era nera con la parola \"Olimpia\" scritta in bianco, mentre i pantaloncini erano bianchi. Successivamente, furono adottati il bianco e nero come colori della squadra, con una maglia bianca con una striscia orizzontale nera. La maglia alternativa \u00e8 nera con una striscia bianca, anche se dal 2008 la striscia \u00e8 verticale.\nI primi anni (1902\u20131950).\nIl primo campionato nazionale in Paraguay fu disputato nel 1906, dopo la fondazione della Asociaci\u00f3n Paraguaya de F\u00fatbol (APF), la federcalcio paraguayana. Fu solo nel 1912 che l'Olimpia riusc\u00ec a vincere il campionato, battendo il Club Sol de Am\u00e9rica nella finale. Nello stesso anno fu fondato il Cerro Porte\u00f1o, che sarebbe divenuto il pi\u00f9 grande rivale dell'Olimpia.\nDopo aver vinto alcuni campionati negli anni dieci, l'Olimpia riusc\u00ec nell'impresa di vincere tre campionati di fila nel 1927/28/29 riuscendo nell'impresa di diventare la prima squadra paraguayana a vincere tre titoli consecutivi. L'Olimpia ripet\u00e9 la stessa impresa diventando campione nel triennio 1936/37/38. Negli anni quaranta l'Olimpia non riusc\u00ec a ripetere gli stessi risultati dei decenni precedenti, ma nonostante ci\u00f2 riusc\u00ec a vincere comunque due titoli (1947 e 1948).\nL'inizio del dominio (1950\u20131975).\nDopo la crisi di risultati negli anni quaranta l'Olimpia cominci\u00f2 a dominare il campionato paraguayano quando Manuel Ferreira assunse la presidenza del club a met\u00e0 anni cinquanta. Durante la presidenza di Ferreira fu costruito lo stadio della squadra, lo stadio Manuel Ferreira. Ferreira rinforz\u00f2 notevolmente la squadra con nuovi forti acquisti che portarono l'Olimpia a vincere cinque campionati consecutivi, dal 1956 al 1960 (concludendo il campionato 1959 senza subire sconfitte).\nIl club raggiunse anche la finale della Coppa Libertadores 1960 perdendola per\u00f2 contro il Pe\u00f1arol. Il gol che decret\u00f2 la sconfitta dell'Olimpia fu segnato dall'uruguayano Luis Alberto Cubilla, che successivamente, da allenatore, avrebbe condotto l'Olimpia a vincere diversi titoli nazionali e internazionali.\nGli anni d'oro (1975\u20131986).\nNel 1975 fu eletto un nuovo presidente, Osvaldo Dom\u00ednguez Dibb, che assunse come allenatore Luis Alberto Cubilla, che nel 1979 riusc\u00ec nell'impresa di condurre l'Olimpia alla vittoria della sua prima Coppa Libertadores battendo in finale gli argentini del Boca Juniors. All'andata, disputata ad Asunci\u00f3n, l'Olimpia vinse 2\u20130, permettendo all'Olimpia di difendere il risultato al ritorno allo stadio La Bombonera impiegando il catenaccio: la partita fin\u00ec 0\u20130, decretando l'Olimpia campione del Sud America.\nNello stesso anno, l'Olimpia vinse la Copa Interamericana battendo il Deportivo FAS of El Salvador per 8\u20133 (andata: 3\u20133; ritorno: 5\u20130) e la Coppa Intercontinentale sconfiggendo la finalista della Coppa dei Campioni del (i campioni d'Europa del Nottingham Forest decisero di rinunciare alla Coppa Intercontinentale) per 3\u20131.\nIl successo dell'Olimpia non si limit\u00f2 alla scena internazionale: dal 1978 al 1983 la squadra riusc\u00ec a vincere sei campionati paraguayani di fila (battendo il loro stesso record fissato nel 1956\u20131960 di cinque titoli consecutivi).\nSuccesso continuo (1986\u20132000).\nDopo la vittoria della Coppa Libertadores 1979, il presidente, Osvaldo Dominguez Dibb, decise di rinforzare ulteriormente la squadra cercando di ingaggiare Ra\u00fal Amarilla, un attaccante paraguayano che si era messo in mostra nel campionato spagnolo.\nLa trattativa per portare all'Olimpia il bomber Oscar Amarilla sfum\u00f2, ma in compenso la squadra raggiunse la finale di Coppa Libertadores 1989 perdendola per\u00f2 contro l'Atl\u00e9tico Nacional. Nella Coppa Libertadores successiva, tuttavia, l'Olimpia si prese la rivincita sull'Atl\u00e9tico Nacional, eliminandolo dalla coppa in semifinale. Nella finale del torneo, contro il Barcelona de Guayaquil, l'Olimpia sconfisse gli ecuadoregni per 2\u20130 all'andata ad Asunci\u00f3n, e pareggi\u00f2 1\u20131 in Ecuador, vincendo la sua seconda Coppa Libertadores. La squadra comprendeva giocatori del calibro di Almeida, Gabriel Gonz\u00e1lez, Samaniego, Amarilla e tanti altri.\nNon accontentandosi della Libertadores, l'Olimpia vinse anche la Supercoppa Sudamericana 1990, sconfiggendo in finale il Nacional de Montevideo per un punteggio complessivo di 6\u20133. Nello stesso anno l'Olimpia disput\u00f2 la finale di Coppa Intercontinentale in Giappone perdendo contro i campioni d'Europa del per 3\u20130. Avendo vinto sia la Libertadores che la Supercoppa nello stesso anno, vinse automaticamente anche la Recopa Sudamericana del 1990. La vittoria di tutti i gi\u00e0 menzionati titoli internazionali nel 1979 e nel 1990 rese l'Olimpia una delle squadre pi\u00f9 blasonate del calcio sudamericano. Nel 1991 l'Olimpia raggiunse la finale di Coppa Libertadores per la terza volta di fila ma la perse contro il Colo Colo.\nPer quanto riguarda il campionato paraguayano, l'Olimpia riusc\u00ec nell'impresa di vincere quattro campionati di fila, dal 1997 al 2000, e il Torneo Rep\u00fablica, vinto senza subire sconfitte, nel 1992 condotta dall'allenatore Roberto Perfumo.\nCentenario e presente (2000 \u2013 presente).\nIl 25 luglio 2002 l'Olimpia festeggi\u00f2 il suo centenario. Nello stesso anno del centenario, riusc\u00ec anche nell'impresa di vincere la sua terza Coppa Libertadores: dopo aver eliminato dal torneo Once Caldas (Colombia) e Universidad Catolica (Cile) nel primo turno, il Cobreloa (Cile) nel secondo turno, il Boca Juniors ai quarti di finale e i brasiliani del Gremio in semifinale, la squadra, condotta dall'allenatore Nery Pumpido, sconfisse nella finale i brasiliani del S\u00e3o Caetano per 4\u20132 ai tiri di rigore, dopo che il punteggio complessivo di andata e ritorno era stato di 2\u20132. La formazione tipo dell'Olimpia Campione del Sud America 2002 fu: Ricardo Tavarelli in porta; N\u00e9stor Isasi, Julio C\u00e9sar C\u00e1ceres, Nelson Zelaya e Henrique da Silva in difesa; Sergio Orteman, Victor Quintana, Julio Enciso e Gast\u00f3n C\u00f3rdoba a centrocampo; e Miguel Ben\u00edtez e Richart B\u00e1ez (successivamente Hern\u00e1n Rodrigo L\u00f3pez) in attacco.\nL'Olimpia vinse anche la Recopa Sudamericana 2003 sconfiggendo in finale per 2-0 gli argentini del San Lorenzo de Almagro. Come nel 1990, l'Olimpia perse, invece, la finale di Coppa Intercontinentale contro il per 0-2.\nDopo un periodo di crisi di risultati, il 18 dicembre 2011 l'Olimpia si aggiudic\u00f2 il suo 39\u00ba titolo nazionale vincendo il campionato di Clausura 2011; fu il primo titolo nazionale dopo undici anni, per il club il periodo pi\u00f9 lungo senza vincere il campionato.\nNella Coppa Libertadores 2013, sotto la guida dell'allenatore Ever Hugo Almeida, la squadra riesce a raggiungere la finale contro i brasiliani dell'. L'Olimpia vince per 2-0 all'andata in casa, ma perde con lo stesso punteggio in trasferta e viene sconfitto ai tiri di rigore.\nNuovi successi in campionato caratterizzano gli anni successivi: un titolo nel 2015 e cinque titoli tra il 2018 e il 2020.\nColori e simbolo.\nLa prima divisa era tutta nera con lo scritto \"OLIMPIA\" con lettere bianche sul petto.\nOrganico.\nRosa 2018.\n\"Aggiornata all'8 settembre 2018\"..\nPallacanestro.\nCome nel calcio, l'Olimpia \u00e8 la pi\u00f9 titolata squadra di pallacanestro del Paraguay. Dal 1937 ha vinto 29 campionati paraguaiani, con dodici titoli consecutivi tra il 1946 e il 1957, primato pi\u00f9 importante della propria storia.\nAltri sport.\nL'Olimpia inoltre ha atleti che competono in altri sport, come il rugby, il pugilato, il nuoto, il tennis e la pallamano. L'Olimpia inoltre ha un'ottima squadra di calcio a 5, che gioca nella prima divisione paraguayana di \"futsal\"."}
{"id": "524416", "revid": "767487", "url": "https://it.wikipedia.org/wiki?curid=524416", "title": "Onofrio Visdomini", "text": "Biografia.\nDi origine fiorentina, era frate agostiniano e maestro in teologia. Gi\u00e0 vescovo di Volterra, dopo essere stato traslato da Urbano VI, fece il suo ingresso in citt\u00e0 il 1\u00ba marzo 1389. Restano a testimonianza della sua vita pastorale i \"Beneficiali\" dell'Archivio Arcivescovile, cio\u00e8 i ricordi della visita pastorale che a partire dall'inizio dell'episcopato, condusse nelle chiese pi\u00f9 povere della citt\u00e0, beneficando al suo passaggio.\nPoliticamente attravers\u00f2 il periodo dello scisma d'Occidente con gli antipapi Clemente VII e Benedetto XIII, l'ultimo dei quali cerc\u00f2 di guadagnarsi l'appoggio della citt\u00e0, incoraggiato dall'atteggiamento della Signoria. Il Visdomini, se non scismatico, ebbe almeno la colpa di non aver preso una posizione precisa, per cui non tardarono le accuse del pontefice Bonifacio IX. Dando credito ai sospetti egli lo destin\u00f2 alla sede di Comacchio e lo fece deporre forzatamente dal Capitolo del Duomo per via della sua ostinazione a non lasciare Firenze (1400)."}
{"id": "524417", "revid": "287204", "url": "https://it.wikipedia.org/wiki?curid=524417", "title": "Kamienna G\u00f3ra", "text": "Kamienna G\u00f3ra (in tedesco \"Landeshut\", in ceco \"Kamenn\u00e1 Hora\") \u00e8 una citt\u00e0 polacca del distretto di Kamienna G\u00f3ra nel voivodato della Bassa Slesia.Ricopre una superficie di 18,04 km\u00b2 e nel 2007 contava 21.266 abitanti.\nLa citt\u00e0 \u00e8 situata nel voivodato della Bassa Slesia dal 1999, mentre dal 1975 al 1998 ha fatto parte del voivodato di Jelenia G\u00f3ra. Kamienna G\u00f3ra \u00e8 il capoluogo del distretto di Kamienna G\u00f3ra."}
{"id": "524418", "revid": "61523", "url": "https://it.wikipedia.org/wiki?curid=524418", "title": "Kwazulu", "text": ""}
{"id": "524419", "revid": "287204", "url": "https://it.wikipedia.org/wiki?curid=524419", "title": "Kamienna Gora", "text": ""}
{"id": "524420", "revid": "287204", "url": "https://it.wikipedia.org/wiki?curid=524420", "title": "Olimpia Asuncion", "text": ""}
{"id": "524421", "revid": "122511534", "url": "https://it.wikipedia.org/wiki?curid=524421", "title": "Lau Kar Leung", "text": "Biografia.\n\u00c8 ben conosciuto all'estero per i film che diresse durante gli anni settanta e ottanta con lo Shaw Scope, nessuno dei quali \u00e8 mai arrivato nei cinema italiani. Uno dei suoi lavori pi\u00f9 famosi \u00e8 \"The 36th chamber of shaolin\"\", 1978, noto in America come \"The master killer\" e uscito in Italia in dvd solo molti anni dopo, cui recitava il suo fratello adottivo, Gordon Liu.\nPrima di divenire famoso come regista, Lau guadagnava degli extra lavorando come coreografo nei film in bianco e nero di Wong Fei-hung, grazie a suo padre Leung Charn, uno dei primi maestri di Kung-Fu a darsi al cinema, attore fisso della serie nel ruolo del maestro, realmente esistito, Lam Sai-wing. Su tali set incontr\u00f2 con il coreografo ufficiale di Hong, Tong Gaai sul set di \"Dragone del sud, Fenice del nord\", del 1963. Questa sarebbe poi divenuta una fruttuosa collaborazione che sarebbe continuata sino alla met\u00e0 degli anni '70.\nNegli anni sessanta divenne uno dei coreografi principali dei fratelli Shaw e ebbe una forte collaborazione con il regista Chang Cheh, lavorando fianco a fianco con questi in alcuni dei suoi pi\u00f9 famosi film (sempre in secondo piano rispetto a Tong Gaai) incluso il seminale Mantieni l'odio per la tua vendetta cos\u00ec come altri film degli Shaw Brothers. Dopo una lite con Chang sul set di \"L'inferno dei mongoli \", Lau si apr\u00ec la strada verso la regia e divenne a tutti gli effetti un regista quando l'improvviso boom dei film di kung fu dei primi anni 70 (per la precisione 1973-74) era gi\u00e0 in declino, il che imped\u00ec a gran parte dei suoi lavori, che datano dal 1976 in poi, di penetrare in Occidente con regolarit\u00e0. Occasionalmente si occup\u00f2 - come coreografo - dello sviluppo di alcune pellicole come \"La ghigliottina volante\", non prodotte dai fratelli Shaw.\nDopo il collasso degli Shaw Brothers negli anni ottanta, Lau cambi\u00f2 corrente e continu\u00f2 a dirigere e coreografare film. Il suo pi\u00f9 famoso film del periodo post-collasso \u00e8 senza dubbio \"Drunken Master 2\", che \u00e8 riconosciuto essere uno dei migliori film di arti marziali da molti fan. \u00c8 ben risaputo che il regista e la star del film, Jackie Chan, ebbero da ridire sullo stile di combattimento da utilizzare nel film: la situazione sfoci\u00f2 nell'abbandono del set da parte di Lau e nella presa della regia di Chan. Pi\u00f9 recentemente, Lau ha recitato e diretto le coreografie del film wuxia di Tsui Hark, \"Seven Swords\".\nNella vita reale, Lau pratica lo stile di kung fu dell'Hung Gar. Senza sorpresa, molti dei suoi film parlano della storia dell'Hung Gar e di chi lo pratica. Infatti, Lau ha un collegamento con Wong Fei-hung, leggendario maestro dello stile Hung Gar, vissuto a cavallo tra '800 e '900. Recentemente, Lau si \u00e8 avventurato nell'apertura di un'accademia dell'Hung Gar con il suo amico Mark Houghton. Nel 2007 \u00e8 apparso nel ruolo di se stesso nel documentario Dragonland-L'urlo di Chen terrorizza ancora l'Occidente scritto e diretto da Lorenzo De Luca. In esso Lau si racconta, dall'infanzia al successo, commentando al contempo la perdita di valori verso le tradizioni nell'odierna Hong Kong. Il documentario, trasmesso da Rai 4 nel 2010 ed uscito in dvd nel 2011, rappresenta la sua unica partecipazione italiana. Per gli Americani egli \u00e8 il \"Sergio Leone del Kung-fu\"."}
{"id": "524423", "revid": "92723", "url": "https://it.wikipedia.org/wiki?curid=524423", "title": "Alamanno Adimari", "text": "Biografia.\nNato a Firenze, apparteneva alla nobile famiglia degli Adimari. Era dottore \"in utroque iure\", canonico del duomo e pievano di Santo Stefano a Modigliana. Fu malvisto dalla Signoria per via della sua famiglia troppo potente.\nNel 1400 fu nominato vescovo di Firenze da papa Bonifacio IX, ma non riuscendo a prendere possesso di quella diocesi, l'anno successivo fu trasferito alla chiesa arcivescovile di Taranto. Nel 1406 viene mandato quale arcivescovo a Pisa. Rimarr\u00e0 alla guida di tale arcidiocesi fino al 1411. Durante tale periodo, nel 1409, si svolse il Concilio di Pisa.\nFu creato cardinale (\"pseudocardinale\") dall'antipapa Giovanni XXIII il 6 giugno 1411. Il Pontefice lo invest\u00ec della legazione nelle Gallie col privilegio di concedere la festa di san Giuseppe a tutte le citt\u00e0 e province soggette alla sua legazione.\nSi rec\u00f2 quindi in Spagna, per restituire quel regno all'unit\u00e0 della Chiesa Romana, da cui si era diviso obbedendo all'antipapa Benedetto XIII. Papa Martino V lo fece arciprete della basilica Vaticana e lo incaric\u00f2 di un nuovo viaggio in Aragona, per tentare di ridurre a pi\u00f9 saggi consigli l'antipapa Benedetto XIII. Nel 1422, durante il suo viaggio di ritorno, si ammal\u00f2 di peste e mor\u00ec in Tivoli. Venne sepolto nella chiesa di Santa Maria Nuova di Roma. Salvino Salvini ne scrisse la vita."}
{"id": "524424", "revid": "36426", "url": "https://it.wikipedia.org/wiki?curid=524424", "title": "Utroque", "text": ""}
{"id": "524425", "revid": "2202043", "url": "https://it.wikipedia.org/wiki?curid=524425", "title": "Jacopo Paladini", "text": "Biografia.\nMembro della nobile famiglia Paladini, nacque a Teramo nel 1349, studi\u00f2 diritto a Padova e prese i voti religiosi. Nel 1382 era arcidiacono in Aversa, dove godeva di un canonicato, quando termin\u00f2 il manoscritto della sua opera pi\u00f9 importante, il \"Belial\". Nello stesso anno papa Urbano VI visitava quella diocesi e la competenza in materia canonistica e, in generale, giuridica del Paladini non dovette passare inosservata, tanto che ebbe una rapidissima e importante carriera presso la curia romana.\nFu dapprima nominato \"Cubicularius\", scrittore della penitenzieria e registratore dei \"Brevia\" presso la cancelleria pontificia. Nel 1391 Bonifacio IX lo elesse vescovo di Monopoli. Nel 1400 fu promosso arcivescovo di Taranto e l'anno successivo fu trasferito a Firenze, avvicendandosi con Alamanno Adimari, poco gradito ai fiorentini. Tuttavia, finch\u00e9 fu in vita Bonifacio IX, suo mentore, non lasci\u00f2 mai la Curia romana, nonostante i ripetuti inviti dei fiorentini. Anche Coluccio Salutati nel 1403 gli indirizz\u00f2 un'epistola, nella quale loda un sermone del vescovo, ricco di dottrina ed erudizione, auspicando di poter leggere anche il suo sermone sulla \"fine del mondo\", di cui aveva udito parlare con gran lode. Nel 1404, essendo papa Innocenzo VII, si trasfer\u00ec finalmente a Firenze e nel 1409 intervenne al concilio di Pisa, dove fu tra i firmatari della deposizione di Papa Gregorio XII, favorendo l'elezione di Alessandro V. Nello stesso anno dovette fronteggiare (con successo) un'accusa di eresia per un suo scritto, \"Somnium Nabugodonosor sive Statua Danielis\", di cui si sono perse le tracce e nel quale elaborava una tesi millenaristica molto legata alle vicende del suo tempo. Nel 1410 fu trasferito da Alessandro V a Spoleto, dove rimase fino al 1417 (anno della sua morte), nonostante i tentativi condotti da Gregorio XII - che gli era ostile - di privarlo dell'episcopato.\nSecondo Ferdinando Ughelli nello stesso 1417 sarebbe stato nominato nunzio apostolico in Polonia, ma Angelo Mercati ha ritrovato la bolla di nomina - datata 6 febbraio 1419 - e ha potuto dimostrare trattarsi di un altro Giacomo (\"da Campi\").\nOpere.\nBelial.\nIl \"Liber Belial\" (o \"Consolatio peccatorum\") ha per soggetto un processo intentato dal diavolo a Ges\u00f9. In esso l'autore, pur investendo questioni teologiche e risentendo delle vicende politiche del tempo (era in corso lo scisma d'Occidente), dette sfoggio delle sue conoscenze forensi offrendo al lettore una chiara esposizione del processo civile in tutte le sue fasi. Proprio per il suo contenuto giuridico, che ne fa un vero e proprio manuale di diritto processuale medievale, il libro diverr\u00e0 uno dei pi\u00f9 tradotti e stampati in Europa, tra XV e XVI secolo, ma venne poi messo al bando dal Concilio di Trento gi\u00e0 nella prima edizione dell'Indice dei libri proibiti nel 1559, per poi essere liquidato come \"empio\", \"farsesco\" o \"bizzarro\" da numerosi detrattori. Solo nel XXI secolo si segnalano contributi tesi a una rivalutazione dell'opera e al suo esatto inquadramento nell'ambito della pubblicistica del Medioevo.\nL'autore immagina che i diavoli, dopo la discesa di Ges\u00f9 agli inferi, non accettino di buon grado la liberazione delle anime dei Patriarchi e intentino un'azione giudiziaria nei confronti del Risorto. Satana si appella alla giustizia divina e, conferita la procura a Belial, ottiene la possibilit\u00e0 di avviare una causa giudiziaria, che viene seguita in tutte le sue fasi: dal giudizio di primo grado, presieduto da Salomone, a quello di secondo grado tenutosi davanti al patriarca Giuseppe e, infine, all'esame dell'intera controversia da parte di un collegio arbitrale composto da Isaia, Geremia, Ottaviano e Aristotele.\n\u00c8 evidente nell'opera l'allegoria con le vicende storiche del tempo: la discesa di Ges\u00f9 agli inferi e la liberazione dei Patriarchi costituiva la metafora della fine della cattivit\u00e0 avignonese e del ritorno del papato a Roma (1378), con la conseguente reazione degli \"avignonesi\" (i demoni), rappresentati dall'antipapa (Satana). La soluzione indicata dal Paladini per risolvere la controversia tra Satana e Ges\u00f9, ossia la remissione a un collegio arbitrale \"super partes\", sar\u00e0 proprio quella adottata per risolvere lo scisma d'Occidente, con la convocazione di un Concilio \u2013 prima a Pisa (1409), ma senza successo, e poi a Costanza - che ottenne nel 1417 le dimissioni del papa romano Gregorio XII, depose l'antipapa avignonese Benedetto XIII e quello dell'obbedienza pisana Giovanni XXIII, ed elesse al soglio pontificio papa Martino V.\nAltre opere.\nDelle altre opere di Jacopo Paladini, rimaste manoscritte, ci sono pervenute:\nAl vescovo teramano sono infine attribuite altre opere, che per\u00f2 non ci sono pervenute: "}
{"id": "524427", "revid": "1516566", "url": "https://it.wikipedia.org/wiki?curid=524427", "title": "Dreambox", "text": "Il dreamBox \u00e8 un decoder basato su tecnologia Linux per la ricezione digitale DVB di canali satellitari, via cavo e digitale terrestre come set-top box. \u00c8 prodotto in Germania dall'azienda Dream Multimedia. Il firmware \u00e8 aggiornabile dagli utenti per mezzo di immagini ufficiali o di terze parti. Tutte le unit\u00e0 supportano il sistema DreamCrypt CA, mentre con l'emulazione software di CAM \u00e8 possibile accedere a molti sistemi CA.\nGrazie alla natura del suo firmware open source, che ne permette una completa personalizzazione a seconda delle esigenze del singolo utente, \u00e8 considerato da molti esperti come il migliore (o almeno uno dei migliori) decoder oggi in commercio.\nIl lavoro di sviluppatori non ufficiali e l'uso della scheda ethernet integrata permettono tra le altre cose anche il processo noto come card sharing.\nModelli.\nAd oggi, nel 2011, sono prodotti e disponibili 7 modelli di DreamBox, ciascuno equipaggiabile con 3 tipi di tuner identificati da una lettera dopo il numero del modello (-S=Satellite, -T=Terrestre, -C=Cavo). Sono il DM100, il DM600, il DM800 HD, il DM 800 HD se, il DM8000 HD, il DM500 HD ed il nuovissimo DM 7020 HD.\nSegue una panoramica generale sui modelli oggi in commercio, quelli fuori produzione, i prototipi e quelli previsti per il futuro:\nI vecchi modelli: DM 5620 - DM 7000 - DM500.\nI primi due modelli, presentati sul mercato tra il 2002 e il 2003, furono il DM 5620 (sostituto del DM 5600 che era sprovvisto di porta ethernet) e il DM 7000.\nIl DM 5620 non poteva montare nessun disco rigido e non ha avuto molto successo tra gli sviluppatori. Tuttavia gi\u00e0 la presenza della porta ethernet (primo decoder in vendita ad averla) permetteva (come tutti i modelli successivi quando non dotati di disco rigido) di registrare comunque sul disco rigido di un PC ad esso collegato.\nIl DM 7000 aveva tutte le caratteristiche del DM 500, ma ha in pi\u00f9 32MB di RAM, lo slot Common Interface, un doppio lettore di smart card, un lettore per Compact Flash, una porta USB e un'interfaccia IDE per ospitare all'interno un hard disk da 3.5\" per diventare un video registratore digitale. Ha avuto ed ha tuttora un vasto supporto in rete tra gli sviluppatori dei firmware, anche se oggi il suo posto di \"stato dell'arte dei decoder\" \u00e8 stato scavalcato dai modelli successivi (DM 7020 e DM 7025).\nIl DM 500 \u00e8 stato il DreamBox pi\u00f9 piccolo ed economico, \u00e8 dotato di un processore IBM PowerPC da 250\u00a0MHz e una porta Ethernet. Gli standard supportati sono: ricezione free to air con codifica MPEG 1 &amp; 2 ed \u00e8 dotato di un singolo lettore di smart card. Non pi\u00f9 in produzione.\nFamosi anche i cloni ancora adesso costruiti in Cina e diffusissimi, molti identici al DM 500 tanto da essere spacciati per originali, altri con nomi diversi tipo Unixbox, Inetbox, ecc., questi ultimi attualmente in produzione.\nNel 2008 \u00e8 stato commercializzato anche un modello pi\u00f9 potente, il DM 500+, con a bordo 64Mb di RAM, subito fuori produzione per la scarsa vendita.\nNel febbraio 2010 \u00e8 uscito il modello DM 500 HD, il pi\u00f9 piccolo dreambox in alta definizione. In vendita in Italia da marzo 2010.\nIl DM 5620, il DM 500 ed il DM 7000 oggi non sono pi\u00f9 in produzione, anche se ovviamente si trovano sul mercato dell'usato.\nIl pi\u00f9 semplice: DM 100.\nIl modello entry level \u00e8 il DM 100, sostituto del glorioso DM 500 e primo modello a non adottare Enigma. Molto scarno nell'equipaggiamento, possiede un card reader, una LAN ed una porta USB. Uscito nel 2008 la diffusione risulta ancora lenta ed \u00e8 data dall'incompatibilit\u00e0 con gli attuali firmware del suo predecessore DM 500 tra l'altro il pi\u00f9 diffuso tra tutti gli altri modelli.\nIl pi\u00f9 diffuso: DM 7020.\nIl DM 7020 \u00e8 essenzialmente un DM 7000 con 64MB di RAM ma il file system \u00e8 stato modificato e non usa pi\u00f9 il root.cramfs. Gran parte delle immagini dei firmware previsti per il DM 7000 sono per\u00f2 ugualmente compatibili con il DM 7020, questo aspetto ne ha decretato un successo commerciale per il momento maggiore rispetto al DM 7025.\nUltima novit\u00e0 \u00e8 il 7020Xi (dove al posto della X c'\u00e8 la lettera relativa al tipo di tuner installato: S = satellite, T = terrestre, C = cavo), che presenta un alimentatore potenziato e separato dalla motherboard: un particolare non trascurabile, visti i problemi passati dei Dreambox legati all'alimentatore.\nIl 7020Xi sfrutta al 100% le immagini create per il 7000 e il 7020.\nBUG: le prime serie di Dreambox 7020 con tuner Philips (successivamente sostituito dal tuner ALPS) erano afflitte da un problema di lentezza della LAN, il trasferimento dalla scheda di rete risultava molto lento, anche limitato a 3/400 kbps!\nLa soluzione approssimativa del problema proposta dalla casa produttrice \u00e8 un'opzione del menu di configurazione chiamata \"Network Fix\" che al termine della fase di bootstrap reimposta i parametri MTU e di media-link del driver NE2000 del Kernel.\nLa soluzione definitiva \u00e8 una modifica hardware del decoder che consiste nella sostituzione o messa in parallelo di due condensatori collocati vicino al chip della scheda di rete ASIX 88796.\nLa soluzione \u00e8 stata proposta da un appassionato ed \u00e8 possibile trovare una guida tecnica e fotografica dell' \"[Hardware Network Fix for DM7020]\" sul suo blog personale.\nIl primo con doppio Tuner: DM 7025.\nIl DM 7025 \u00e8 essenzialmente un DM 7020 con l'aggiunta di un secondo tuner di tipo \"snapin\", un processore da 300\u00a0MHz e 128MB di RAM. Il secondo tuner pu\u00f2 essere di tipo uguale al primo (ad esempio, con due tuner satellitari \u00e8 possibile registrare e vedere due programmi su diversa banda e polarizzazione) oppure di tipo diverso (ad esempio inserendo un tuner digitale terrestre di fianco al tuner preinstallato per il digitale satellitare, rendendolo in questo modo pi\u00f9 completo). La CPU montata non \u00e8 pi\u00f9 la consueta IBM ma una nuova ATI basata su architettura MIPS. Questo rende incompatibile il decoder con i firmware creati per il DM 7000 e DM 7020, che necessitano di essere ricompilati e riadattati per essere usati sul nuovo hardware.\nIl DM 7025+ \u00e8 un 7025 con display OLED e alimentazione potenziata.\nIl piccolo versatile: DM 600 PVR.\nIl DM 600, presentato nel 2006 ed uscito nel 2007 inoltrato, \u00e8 di fatto un DM 500 che per\u00f2, a differenza di quest'ultimo, pu\u00f2 montare anche un disco rigido. \u00c8 comunque poco diffuso, visto il costo pi\u00f9 vicino ad un DM 7020 che al modello di riferimento DM 500.\nIl primo HDTV: DM 800 HD PVR.\nIl DM 800 \u00e8 il primo modello ad alta definizione, ha dimensioni simili al DM 600 PVR ma con un piccolo display OLED. Monta una memoria Flash di 64 MB, 256 MB DDR RAM, 1 Porta SATA per l'inserimento di un hard disk interno da 2,5\", 1 Porta E-SATA per hard disk esterni, 2 Porte USB 2.0 e soprattutto utilizza un Connettore DVI per l'uscita in alta definizione collegabile al televisore attraverso un cavo adattatore DVI-HDMI cos\u00ec la Dream Multimedia non paga le royalty imposte di 4 centesimi a pezzo.\nCuriosit\u00e0: data la dimensione piccola e specie per un bug noto, tali modelli sono noti per il loro surriscaldamento, risolto con una patch fornita dalla Dream Multimedia nel 2008, mentre gli attuali modelli in produzione sembrano non avere questo difetto.\nIl pi\u00f9 completo: DM 8000 HD PVR.\nIl DM 8000 HD, presentato nella seconda met\u00e0 del 2006 \u00e8 stato di fatto messo in vendita alla fine del 2008. Esso \u00e8 il nuovo modello di punta della gamma, che include anche la possibilit\u00e0 di usufruire della TV ad alta definizione (mediante appositi collegamenti HDMI \u00e8 infatti collegabile agli schermi HDTV di ultima generazione).\nLe caratteristiche: numero di canali infinito e lista di canali personalizzato; quattro tuner di cui due gi\u00e0 integrati per sintonizzatore sat (utilizzabile sia per impianti singoli, multi-feed, motorizzati o condominiali, con calate multiple piuttosto che Unicable), digitale terrestre standard DVB-T o per cavo a seconda della versione -S, -T o -C) pi\u00f9 altri due slot vuoti per altri due tuner che possono essere aggiunti dall'utente del tipo che preferisce; una porta ethernet Lan ad alta Velocit\u00e0; porta Wifi integrata per connessioni senza filo WLAN per dati immagini e altro direttamente con router modem Wireless; due lettori di smartcard; quattro slot common interface; tre porte USB; lettori di memory card SD/mmc e compact flash; porta Sata per inserire all'interno HD di grossa capacit\u00e0 ed anche lettori DVD o Masterizzatori di ultima generazione; uscita Audio Ottica e coassiale per impianti HI-FI e Home Theatre; uscite Video composita, doppia scart, component, HDMI e DVI con supporto HDTV e 3D, nuovo processore 400\u00a0MHz MIPS; 128 MB Flash, 256 MB RAM.\nDel DM 8000 HD la Dream Multimedia ha dovuto posticipare per diversi mesi, la data d'uscita ufficiale. Secondo altre voci di corridoio comparse su forum e siti specializzati, il DM 8000 non sarebbe mai dovuto uscire perch\u00e9 non avrebbe ottenuto le licenze DVB e HDTV a causa della pressione di alcuni provider, inviperiti con la Dream Multimedia a causa del dilagante fenomeno del card sharing e pi\u00f9 in generale della presenza della porta Ethernet sui Dreambox.\nIl pi\u00f9 piccolo HDTV: DM 500 HD.\nUscito nei primi mesi del 2010, \u00e8 il naturale sostituto del DM500 ( qui l'immagine).\nEsso ha caratteristiche simili del fratello maggiore DM800 HD, comprese le dimensioni, ma \u00e8 privo di display OLED; per\u00f2 \u00e8 presente l'uscita HDMI priva nei modelli maggiori 800 ed 8000 HD mentre la seriale \u00e8 sostituita da un ingresso USB con convertitore interno USB/RS232.\nIl prezzo di lancio era fissato orientativamente sulle 369,00 Euro, poco meno dell'800 HD.\nPrototipi.\nIl primo Dreambox prodotto e presentato fu il DM 5600. Ne apparvero pochissimi esemplari essendo rapidamente sostituito dal DM 5620, oggi non pi\u00f9 in produzione.\nNel 2004 furono annunciati il DM 7080 e il DM 7085, versioni potenziate rispettivamente del DM 7020 e del DM 7025, che in pi\u00f9 includono un masterizzatore DVD dual layer per riversare su disco ottico le registrazioni senza bisogno di passare da un PC. Questi modelli si sono visti soltanto in forma di prototipo.\nIn realt\u00e0, sia il DM 7020 che il DM 7025 sono convertibili con l'acquisto di un kit o di una modifica (non ufficiale) che, sostituendo o modificando il frontalino, permette l'inserimento di un masterizzatore all'interno del decoder, trasformandolo di fatto in un apparecchio completamente autonomo che quindi non necessita di un computer per riversare su disco ottico le registrazioni; lo rende, inoltre, un lettore standard di DVD Video. A livello di software, alcune immagini sviluppate da terze parti permettono infatti quest'ultima possibilit\u00e0.\nSoftware.\nLa distribuzione standard di Linux installata nel Dreambox \u00e8 in gran parte sotto licenza GPL e usa API Linux standard LIRC per permettere agli utenti di modificare le sue funzioni.\nIl software di visualizzazione dei programmi televisivi e di gestione delle funzionalit\u00e0 VCR, \u00e8 Enigma, anch'esso distribuito come software libero. La peculiarit\u00e0 di Enigma \u00e8 la gestione dei plugins, che permette di aggiungere facilmente nuove funzioni a quelle di base: cos\u00ec il Dreambox diventa di volta in volta un browser internet, un aggregatore RSS, un juke box, un lettore di stream video in rete, un visualizzatore di immagini digitali etc.\nCon il Dreambox 7025 \u00e8 stata introdotta la versione 2 di Enigma, che sfrutta le capacit\u00e0 grafiche avanzate del nuovo processore ATI.\nPer tutti i modelli di Dreambox sono disponibili emulatori CA facilmente reperibili su Internet che emulano i sistemi CA sviluppati da VideoGuard, Mediaguard, Irdeto, Conax, Nagravision, Viaccess, Cryptoworks e altri produttori proprietari.\nQuesti emulatori non sono legali, in quanto si tratta di lavori di reverse engineering che in quanto tali violano la licenza dei proprietari dei sistemi CA: il loro utilizzo tuttavia attualmente non \u00e8 perseguito, se la finalit\u00e0 \u00e8 l'utilizzo di abbonamenti regolarmente sottoscritti.\nPer molti utenti Dreambox, le softcam sono spesso utilizzate per il card sharing per permettere di condividere l'utilizzo di una smart card originale su una rete di decoder, permettendo la visione a pi\u00f9 utenti con un solo abbonamento. Anche questa pratica \u00e8 illegale e penalmente perseguita quando possibile.\nVista la grande disponibilit\u00e0 di firmware personalizzati ed alternativi a quelli ufficiali, molto diffuso tra gli utenti Dreambox \u00e8 il software FlashWizard Pro che consente di effettuare un \"multi-boot\" ovvero la possibilit\u00e0 di selezionare in fase di avvio del decoder quale immagine firmware utilizzare. Grazie a FlashWizard Pro \u00e8 possibile caricare sul decoder Firmware originale e non, effettuare e ripristinare backup dei medesimi; tali potenzialit\u00e0 consentono di testare immagini alternative o modifiche a quella impiegata senza comprometterne l'usabilit\u00e0 grazie alla rapidit\u00e0 ed alla semplicit\u00e0 d'utilizzo del programma. Le immagini in multi-boot sono caricate su Pendrive USB, CompactFlash, Hard Disk o rete grazie al supporto NFS.\nFlashWizard Pro \u00e8 un progetto interamente sviluppato in Italia."}
{"id": "524428", "revid": "1543377", "url": "https://it.wikipedia.org/wiki?curid=524428", "title": "Buran 2.02", "text": "Buran 2.02 \u00e8 il quarto spazioplano del Programma Buran.\nNel 1993, quando il programma dello shuttle sovietico venne fermato, 2.02 era nella fase iniziale della costruzione (10/20%) e fu in parte smantellato presso il sito di costruzione di Tushino.\nAlcune delle piastrelle della copertura termica del Buran 2.02 vennero vendute all'asta su Internet."}
{"id": "524429", "revid": "33742826", "url": "https://it.wikipedia.org/wiki?curid=524429", "title": "Frati minori", "text": ""}
{"id": "524430", "revid": "104265", "url": "https://it.wikipedia.org/wiki?curid=524430", "title": "Mercato delle Pulci (Palermo)", "text": "Il mercato delle pulci \u00e8 un noto mercatino di Palermo.\nNato nel 1949 su iniziativa dei rigattieri che raccoglievano articoli usati dai palazzi nobiliari, e pertanto organizzato con baracche in lamiera, rappresenta una mostra permanente dell'antiquariato italiano e in particolare di quello siciliano. &lt;br&gt;\nSi trova nei pressi della Cattedrale di Palermo accanto alla Piazza del Papireto, chiamata cos\u00ec per via del laghetto dei papiri che si formava proprio nelle vicinanze, dove si incontravano i fiumi che solcavano la citt\u00e0 vecchia: il Kemonia e il Papireto.\nNel mercato si possono reperire oggetti antichi, mobili vecchi e curiosit\u00e0 varie, fra cui sempre pi\u00f9 frequenti oggetti di modernariato degli anni sessanta e settanta. Le botteghe sono aperte i giorni feriali fino al tramonto e i giorni festivi fino alle 13."}
{"id": "524431", "revid": "253269", "url": "https://it.wikipedia.org/wiki?curid=524431", "title": "Jackie Gleason", "text": "Biografia.\nNato a New York da una famiglia di origini irlandesi, nell'immediato dopoguerra inizia la sua carriera artistica come disc jockey e presentatore di rappresentazioni teatrali, avendo alle spalle alcune apparizioni cinematografiche in pellicole prodotte durante il conflitto. Alla fine degli anni quaranta debutt\u00f2 in televisione con programmi di variet\u00e0, raggiungendo grandi ascolti, soprattutto con il \"Jackie Gleason Show\", dove, oltre a presentare lo spettacolo, si esibiva in divertenti sketch. Il ruolo che lo rese famoso fu quello del corpulento campione di biliardo \"Minnesota Fats\" nel film \"Lo spaccone\" (1961). Per questo motivo anni dopo Gleason adott\u00f2 come pseudonimo proprio quello di Minnesota Fats, in quanto era veramente appassionato al gioco del biliardo.\nL'orchestra.\nAgli inizi degli anni cinquanta si dedic\u00f2 alla composizione musicale e intensific\u00f2 la sua attivit\u00e0 di attore. La sua orchestra ad archi divent\u00f2 famosa, e con i suoi arrangiamenti divent\u00f2 una delle pi\u00f9 popolari sia negli Stati Uniti, che all'estero. Stilisticamente si mise nella linea di Mantovani, David Rose e Henry Mancini. Sono numerose le incisioni di dischi e nastri, con la sua musica, dove la componente sentimentale \u00e8 prevalente, tanto da essere scelta come sottofondo musicale in vari luoghi. Da notare inoltre che la copertina del suo album \"Lonesome Echo\", pubblicato nel 1955 dalla Capitol Records, venne realizzata da Salvador Dal\u00ed. Nonno dell'attore Jason Patric, Gleason mor\u00ec di cancro nella sua villa in Florida."}
{"id": "524444", "revid": "53669", "url": "https://it.wikipedia.org/wiki?curid=524444", "title": "Chia-Liang Liu", "text": ""}
{"id": "524445", "revid": "110157", "url": "https://it.wikipedia.org/wiki?curid=524445", "title": "Wynigen", "text": "Wynigen (toponimo tedesco) \u00e8 un comune svizzero di 2\u00a0043 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nNel 1887 ha inglobato il comune soppresso di Brechersh\u00e4usern e 1911 quello di Bickigen-Schwanden; nel 1889 l'exclave di L\u00fcnisberg, fino ad allora frazione di Wynigen, fu assegnata al comune di Ursenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWynigen \u00e8 servito dall'omonima stazione sulla ferrovia Berna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524450", "revid": "1652134", "url": "https://it.wikipedia.org/wiki?curid=524450", "title": "Antonino Pierozzi", "text": "Biografia.\nFiglio del notaro ser Niccol\u00f2 Pierozzi, fin dalla giovane et\u00e0 matur\u00f2 un'indole avvezza alla meditazione, allo studio e alla preghiera, che in et\u00e0 adulta gli valsero l'appellativo di \"campione della seriet\u00e0\". La sua esile figura, dalla corporatura minuta, gli diede qualche difficolt\u00e0 a entrare tra i domenicani, ma le sue doti intellettuali convinsero i frati (si dice che sapesse a memoria tutto il \"Decreto di Graziano\").\nRicevette il sacerdozio probabilmente a Cortona, nel 1414, dove si trovava per predicare. Si spost\u00f2 anche a Fiesole e a Foligno.\nSin da giovane ricevette numerosi incarichi di responsabilit\u00e0: vicario degli Osservanti in Italia e priore dei conventi domenicani a Fabriano, Napoli, Gaeta, a Roma (in Santa Maria sopra Minerva).\nTorn\u00f2 quindi a Firenze e divenne priore del convento di San Marco che, nello stesso periodo in cui Beato Angelico ne affrescava le celle con un famoso ciclo sulla vita di Ges\u00f9, raggiunse con Antonino vertici di spiritualit\u00e0 e vita cristiana.\nDurante questa carica fu chiamato a ricoprire il seggio arcivescovile del capoluogo toscano nel 1446, dopo Bartolomeo Zabarella, su precisa richiesta della Signoria e del Capitolo di Santa Maria del Fiore. Accett\u00f2 l'incarico, seppur con riluttanza (prov\u00f2 anche a fuggire, ma venne bloccato a Fiesole), e svolse il suo compito contraddistinguendosi per magnanimit\u00e0, carit\u00e0 e profonda dottrina. Fu papa Eugenio IV stesso, esule a Firenze, che gli confer\u00ec la carica in persona.\nPer un certo senso precursore della riforma tridentina, diede un nuovo volto alla arcidiocesi, con la riorganizzazione delle parrocchie, il ripristino degli ideali evangelici nel clero, l'istruzione dei fedeli, ecc. Figura instancabile, compiva regolarmente visite pastorali nelle varie chiese cittadine e del contado, radunava i sacerdoti, predicava al popolo dei fedeli e scriveva opere morali e teologiche in latino e in volgare. Non mancarono poi incarichi dati dal pontefice o dalla Repubblica fiorentina.\nAlcune descrizioni dell'epoca lo ricordano come esile, sgraziato nella voce, ma austero nel portamento, con un'aura di santit\u00e0 fin da quando era in vita.\nFu protettore dell'opera artistica di Beato Angelico e numerosi scritti e un epistolario ricco di una cultura profonda, ma assai densa di umanit\u00e0.\nMor\u00ec il 2 maggio 1459 presso Montughi, un colle abitato appena a nord di Firenze, vicino Careggi, nel cosiddetto Palazzo dei Vescovi fiorentini, la cui torre mozzata era (alla fine del Quattrocento) nella zona dove si trova l'odierna via Luigi Lanzi e il muro merlato nell'area oggi occupata da vicolo dei Bigozzi.\nAntonino, nella sua notevolissima spiritualit\u00e0, non sosteneva posizioni radicali o intransigenti come quelle sostenute in seguito dal suo confratello Savonarola, anzi fu un personaggio pienamente inserito nella cultura umanista fiorentina, che declin\u00f2 nel governo cristiano della citt\u00e0 e nella sua azione pastorale: riorganizz\u00f2 le istituzioni caritative, indirizzandole ciascuna verso un preciso compito, affinch\u00e9 potessero al meglio specializzarsi con risparmio di energie e di mezzi, con le cosiddette Compagnie di Dottrina: lo Spedale degli Innocenti per i fanciulli, gli orfani e i trovatelli, la Compagnia dei Buonomini di San Martino per i poveri \"verghognosi\", ovvero per i benestanti caduti in disgrazia, la compagnia per l'assistenza dei sacerdoti anziani (presso l'Oratorio di Ges\u00f9 Pellegrino). Antonino s'inserisce quindi in quella tradizione assistenziale - caricatevole e misericordiosa fiorentina, avviatasi attraverso l'operato dell'Ordine dei Servi di Maria e proseguita successivamente dalle confraternite del Bigallo e della Misericordia. Non \u00e8 quindi un caso se Antonino lo ritroviamo effigiato in una delle opere richiamanti la Misericordia divina pi\u00f9 note del panorama quattrocentesco: la Madonna della Misericordia dipinta nel 1475 da Domenico Ghirlandaio (fonte: ).\nCulto.\nFu proclamato santo da papa Adriano VI il 31 maggio 1523; la bolla fu pubblicata dal successore, Clemente VII, il 23 novembre dello stesso anno.\nLa ricorrenza liturgica cade il 2 maggio:\nNell'arcidiocesi di Firenze, di cui \u00e8 compatrono assieme a san Zanobi, viene celebrato assieme a quest'ultimo il 10 maggio e cos\u00ec anche nella Messa Tridentina. Nella casa dove nacque, nei pressi di Piazza del Duomo a Firenze, oggi appartenente all'Opera di Santa Maria del Fiore, un busto e una targa in latino ricordano la sua figura. Giovanni XXIII, nel quinto centenario della sua morte, lo dichiar\u00f2 patrono della citt\u00e0 di Firenze e dell'arcidiocesi, accanto a San Zanobi. Una sua statua si trova nel cortile degli Uffizi. Esiste anche una via Sant'Antonino nei pressi di piazza dell'Unit\u00e0 italiana (zona Stazione di Santa Maria Novella) a Firenze. Esiste un busto in via Vittorio Emanuele, nei pressi di Montughi, vicino al civico 100.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "524457", "revid": "2167671", "url": "https://it.wikipedia.org/wiki?curid=524457", "title": "Francesco Zabarella", "text": "Ebbe un ruolo importante nella risoluzione dello scisma d'Occidente.\nBiografia.\nNacque nel 1360 a Piove di Sacco nel padovano da una famiglia importante.\nStudi\u00f2 grammatica, filosofia, teologia, diritto all'Universit\u00e0 di Padova, dove ebbe come maestro Antonio Naseri, all'Universit\u00e0 di Bologna, dove fu allievo di Lorenzo del Pino e Giovanni da Legnano e ottenne la licenza in diritto canonico nel 1382, e infine a Firenze, dove si laure\u00f2 nel 1385 \"in utroque iure\".\nFu canonico metropolitano di Santa Maria del Fiore ai tempi del vescovo Angelo Acciaiuoli \"junior\" e insegn\u00f2 diritto canonico per cinque anni in citt\u00e0. Dopo la morte del vescovo fu indicato come uno dei successori pi\u00f9 probabili e graditi alla popolazione (1385 circa), ma non ottenne subito la carica e nel frattempo divenne vicario generale.\nAgli inizi del 1391 fece ritorno all'Universit\u00e0 di Padova, dove fu professore fino al 1410.\nA Padova divenne anche arciprete della Cattedrale nel 1397 e svolse numerose ambascerie per il governo cittadino, tra cui una missione presso il re Carlo VI di Francia per chieder sostegno contro le mire espansionistiche della Repubblica di Venezia.\nFu nella delegazione che sanc\u00ec l'unione di Padova a Venezia (1406), quindi divenne legato della citt\u00e0 lagunare, rappresentandola al Concilio di Pisa del 1409.\nRimase docente di decretali a Padova fino a quando non fu nominato vescovo di Firenze il 18 giugno 1410, ultimo vescovo prima dell'elevazione ad arcidiocesi. Il capitolo patavino aveva invano tentato di farlo diventare vescovo di Padova l'anno precedente.\nIl suo episcopato dur\u00f2 tuttavia solo un anno, senza lasciare molte tracce: appoggi\u00f2 soltanto un'ambasceria di Palla Strozzi all'antipapa Giovanni XXIII. Il sussidio richiesto ai fiorentini a causa della sua nomina fu causa di dissapori. Divenne cardinale diacono il 17 giugno 1411, per cui rinunci\u00f2 alla sede fiorentina, che pass\u00f2 a Amerigo Corsini. Titolare della chiesa dei Santi Cosma e Damiano a Roma, fu uno dei pi\u00f9 attivi e influenti pseudocardinali dell'antipapa Giovanni XXIII.\nQuando si vide che il concilio di Pisa non aveva risolto lo scisma d'Occidente, ma lo aveva anzi aggravato, fu inviato da Giovanni XXIII a Como, assieme al cardinale Antonio di Challant e a Manuele Crisolora, dal re Sigismondo, con pieni poteri circa la decisione del tempo e del luogo per un nuovo concilio, che si tenne a Costanza, dal 1\u00ba novembre 1414. In esso si afferm\u00f2 il principio che il concilio stesso avesse maggiore autorit\u00e0 del papa, tesi gi\u00e0 esposta da Zabarella a partire dal 1402 in una sua opera, \"De eius temporis schismate tractatus\" (posta all'indice fino al 1559).\nGrazie all'influenza di Zabarella, l'antipapa Giovanni XXIII si dimise incondizionatamente dalla carica (1415) e, dopo che il concilio ebbe terminato la procedura ufficiale di deposizione, si pass\u00f2 all'analogo processo per l'antipapa avignonese di Benedetto XIII (1416), poi si dichiar\u00f2 eretica la setta degli hussiti, infine si procedette ad eleggere il nuovo pontefice; Zabarella mor\u00ec nel 1417 poco prima che venisse scelto papa Martino V.\nFu sepolto a Costanza nel coro della chiesa dei francescani; in seguito il suo corpo fu traslato nella Cattedrale di Padova. \nZabarella fu autore di numerose opere canonistiche e di argomento filosofico e teologico. Molte sue lettere sono conservate all'\u00d6sterreichische Nationalbibliothek di Vienna.\nSuo nipote Bartolomeo Zabarella fu pure un importante religioso."}
{"id": "524458", "revid": "1226", "url": "https://it.wikipedia.org/wiki?curid=524458", "title": "Schola San Rocco", "text": "La Schola San Rocco \u00e8 un coro polifonico di Vicenza. Trae il suo nome dalla locale Chiesa di San Rocco, dove spesso si esibisce.\nFondata nel 1993 da giovani musicisti e amici entusiasti, la \"Schola\" ha raccolto un successo crescente in tutta Italia e all'estero, per importanti associazioni e istituzioni musicali, con repertorio ampio e impegnativo.\nAttivit\u00e0 e collaborazioni.\nNumerose e importanti le collaborazioni con compositori che hanno dedicato alla formazione loro lavori (Ennio Morricone, Giovanni Bonato, Massimo Priori, Pierangelo Valtinoni), direttori d'Orchestra (Niels Muus, Leon Spierer, Giancarlo Andretta, Giovanni Battista Rigon), solisti (Ensemble Punto It, Mario Brunello, Gemma Bertagnolli, Saimir Pirgu, Nakajima), orchestre (Cappella Andrea Barca, Accademia di San Rocco, Orchestra Monteverdi, Orchestra del Teatro Olimpico, i Solisti dell'Olimpico, Filarmonia Veneta \"G. F. Malipiero\", L'Archicembalo Ensemble). Nel 2003 hanno anche cantato per Arvo P\u00e4rt, che si \u00e8 congratulato con loro con commozione.\nNel settembre 1997 riprende dopo 400 anni i \"Chori\" per Edipo Re di Andrea Gabrieli, la musica che ha inaugurato il Teatro Olimpico di Vicenza, con produzione firmata Gianfranco De Bosio, incisi per l'Accademia Olimpica. Nel 1999 l'uscita dell'album \"Metabol\u00e8\", con il jazzista Saverio Tasca per Velut Luna con grande successo e vari riconoscimenti presso la stampa specializzata. Successo anche per l'incisione della \"Missa Jazz\" di Alfredo Impulliti del 2001, con Paolo Fresu, Tino Tracanna, Gianluigi Trovesi e Pierre Favre, e per la raccolta dall'integrale del \"Messiah\" di Haendel con strumenti originali del 2003, con Lia Serafini, Montserrat Bertral Ribas, Saimir Pirgu, Sergio Foresti e la direzione di Erle. Nel 2003 ha inciso ancora per il CISA e De Bosio le musiche per \"Il Gioco del Palazzo\", su testo di Howard Burns, e dato vita a una serie di concerti con l'Accademia San Rocco di Venezia.\nDopo l'audizione nel 2000 con Andr\u00e1s Schiff, e il suo \"Cos\u00ec fan tutte\" con la Cappella Andrea Barca nel 2001, con Anja Harteros, Monica Groop, Isabel Rey, Lothar Odinius, Nicola Ulivieri e Rolando Panerai, \u00e8 tornata nel 2003 a cantare col Maestro nella \"Fantasia Corale\" di Ludwig van Beethoven nella sua prima interpretazione dell'opera, e ancora Wolfgang Amadeus Mozart l'anno seguente. Del 2004 anche i successi per la prima esecuzione dell'edizione dell'inedita \"Messa in re maggiore\" di Pergolesi approntata da Erle, incisa unitamente alla \"Messa\" per Doppio Coro di Frank Martin dalla RAI e per la prima rappresentazione del \"Pigafetta\" di Erle, Singspiel con Ugo Pagliai andato in scena per la Stagione di Spettacoli Classici al Teatro Olimpico con entusiastici consensi di pubblico e critica, cui \u00e8 seguito lo scorso anno con Pagliai e Paola Gassman \"Odisseo\", coronato da clamoroso successo.\nRepertorio.\nLa Schola ha affrontato in quasi quindici anni di attivit\u00e0 un repertorio vasto ed eterogeneo.\nDal canto gregoriano e dalla prepolifonia la Schola ha attinto brani inediti o rarit\u00e0, come trascrizioni appositamente approntate con il professor Giulio Cattin, su tutte il \"Codice dei Canonici di S.Giorgio in Alga\", a S.Rocco in Vicenza.\nDi particolare interesse il programma con musiche dal gregoriano alla polifonia eseguito col jazzista e compositore Saverio Tasca, che con Erle ha rivisitato brani famosi ed inediti in un'incisione di grande suggestione apprezzata dalla critica, \"Metabol\u00e8\".\nLa Schola ha eseguito polifonia classica dei grandi autori, Giovanni Pierluigi da Palestrina (\"Missa Sicut Lilium\"), Luca Marenzio, Pomponio Nenna, Adriano Banchieri, Jacobus Gallus, Giorgio Florio, Heinrich Sch\u00fctz, Thomas Tallis, William Byrd e Andrea Gabrieli, di cui ha dato la prima esecuzione completa dei Chori per Edipo Tyranno in epoca moderna, nello spettacolo che nel 1997 ha ripreso l'inaugurazione del Teatro Olimpico di Andrea Palladio (1585), con la regia di Gianfranco De Bosio, e con grandissimo successo di critica e pubblico, poi incisi per l'Accademia Olimpica e Velut Luna.\nDel repertorio barocco la Schola predilige alcune pagine significative di Claudio Monteverdi, Alessandro Scarlatti (l'oratorio \"Davidis. Pugna et Victoria\"), Henri Purcell (il full anthem \"I was Glad\"), Haendel (Messiah), e soprattutto Johann Sebastian Bach, di cui i mottetti \"Lobet denn Herrn\", \"Komm Jesu Komm\", \"Jesu meine Freude\" e parti del \"Oratorio di Natale\".\nMozart e Felix Mendelssohn sono gli autori preferiti del periodo classico con le esecuzioni del \"Requiem\", produzioni de \"Cos\u00ec fan tutte\" e \"Die Zauberfl\u00f6te\", \"Messa kv.317 dell'Incoronazione\" per il primo; il \"Te Deum\", i Mottetti a doppio coro (Premio Baerenreiter al Concorso Internazionale \"Seghizzi\" di Gorizia 1998 per il salmo n.2 \"Warum toben die Heiden\") e gli \"Inni\" per il secondo. Significativa l'esecuzione con Andras Schiff della \"Chorfantasie op.80\" di Beethoven, soli e coro. Schola e direttore sono stati recentemente impegnati nella riproposizione in tempi moderni della Messa di Gloria in Re maggiore di Pergolesi.\nDel repertorio Romantico e tardo romantico la Schola ha eseguito diverse opere a cappella e con strumento di Johannes Brahms (tra cui la \"Missa canonica\", i due cicli di \"Liebesliederwalzer op. 52 e op. 65\", i \"Mottetti op. 27, 29 e 30\", \"Ein Deutsches Requiem\" anche nella versione dell'autore per pianoforte a 4 mani), Anton Bruckner (\"Mottetti\", \"Te Deum\"), Franz Schubert (\"Messa n. 2 in Sol maggiore\"), Edward Elgar, Hugo Wolf, Richard Strauss, Marco Enrico Bossi, Francesco Paolo Tosti. Ha partecipato a produzioni di Giuseppe Verdi (\"Il trovatore\") e Giuseppe Apolloni.\nGran parte del repertorio infine \u00e8 dedicata al '900 storico, tra cui Igor' F\u00ebdorovi\u010d Stravinskij (\"Les Noces\", \"Mottetti\", \"Symphony of Psalms\" anche nella versione del figlio Soulima per pf), Francis Poulenc (\"Mottetti di Natale\", \"Gloria\", \"Les dialogues des carm\u00e9lites\"), Benjamin Britten (\"Songs\", cantata \"Rejoice in the Lamb\" con organo o orchestra), Martin (\"Songs of Ariel\", \"Messa a doppio coro\"), la \"Missa pro defunctis\" di Jehan Alain, il \"Romancero Gitano\" di Mario Castelnuovo-Tedesco per soli, coro e chitarra, Ralph Vaughan Williams (\"Silence and Musi\"), William Walton, Michael Tippett, Aaron Copland (\"Mottetti\"), Sergej Rachmaninov, George Gershwin (cori da \"Porgy and Bess\", songs). Della seconda parte del novecento la Schola esegue i \"Chichester Psalms\" di Leonard Bernstein, sia in versione cameristica che con orchestra, oltre a varie Songs; Gy\u00f6rgy Ligeti (\"Zwei a cappella Chore\"), e Arvo P\u00e4rt (\"Miserere\", \"De Profundis\", antifone), John Rutter (\"Gloria\", nelle versioni da camera e orchestrale, e \"Requiem\").\nLa Schola ha tenuto prime esecuzioni di Morricone (\"Pietre\"), Bonato (\"Lied der Laerche\", \"Stoan Gaart\", \"Or mira questo giardino\"), Valtinoni (\"Vinum dolce gloriosum\"), Priori (\"La volpe senza coda\", \"Regnum celorum\"), Paolo Troncon (\"Quattro pezzi Sacri\" e l'opera \"Cardiodramma\") e Francesco Erle (\"Jubilate 9999\", i due singspiel \"Pigafetta\" e \"Odisseo\", Fanta-Jones).\nVari recital sono stati dedicati alla musica per gruppi vocali e spirituals, con repertorio dai Manhattan Transfer, Swingle Singers (trascrizioni e arrangiamenti da Bach), King's Singers, The Philippines Madrigal Singers, Take 6 e vari standards jazz."}
{"id": "524468", "revid": "121486121", "url": "https://it.wikipedia.org/wiki?curid=524468", "title": "Economia del benessere", "text": "Leconomia del benessere, che prende il nome dal titolo di un celebre libro dell'economista del Regno Unito Arthur Cecil Pigou, \"The Economics of Welfare\", \u00e8 una disciplina dell'economia che studia le ragioni e le regole di fenomeni sociali al fine di formulare soluzioni tali da tendere ad una situazione di ottimo sociale. \nDescrizione.\n\u00c8 un'analisi di tipo normativo, che si preoccupa pertanto non solo di analizzare ma anche di valutare determinate situazioni economiche.\nGli strumenti macroeconomici utilizzati si rifanno alla teoria dell'equilibrio economico generale di stampo keynesiano, quindi alla determinazione della capacit\u00e0 produttiva e redistributiva del sistema nel suo complesso, e hanno l'obiettivo di determinare la massimizzazione del benessere della comunit\u00e0 tutta.\nL'Economia del benessere per trovare attuazione concepisce il ruolo centrale dell'attivit\u00e0 dell'apparato statale, non come autonoma fonte di valori, ma come aggregato delle volont\u00e0 individuali, al fine della valutazione della desiderabilit\u00e0 sociale di situazioni economiche alternative, costruendo una graduatoria di diversi \"stati del mondo\".\nCriteri dell'analisi.\nL'economia del benessere si basa su due criteri di valutazione fondamentali, l\"efficienza\" e l\"equit\u00e0\" di un determinato stato del mondo, mentre i giudizi di valore sono:\nIl primo giudizio comporta il necessario consenso unanime della collettivit\u00e0 presa in esame ed \u00e8 il parametro principale per raggiungere la valutazione riguardo all'efficienza.\nDimostrazione primo teorema fondamentale dell'economia del benessere.\nIn un'economia di puro scambio, con due agenti economici ( A e B) e due beni (X,Y), tutti i punti pareto-efficienti si trovano lungo la curva dei contratti. I punti sulla curva dei contratti sono quei punti in corrispondenza dei quali le pendenze delle curve di indifferenza dei due agenti sono le medesime. Quindi in un punto pareto-efficiente abbiamo verificata la condizione SMSa=SMSb. Affinch\u00e9 il primo teorema sia verificato \u00e8 necessario che nell'equilibrio concorrenziale si ritrovi la stessa condizione.\nIl punto di equilibrio \u00e8 un punto in cui ciascun agente economico sta massimizzando la propria utilit\u00e0, data l'utilit\u00e0 dell'altro agente e date le condizioni di realizzabilit\u00e0.\nConsiderando un solo agente, ad esempio A:\nmax UA(XA,YA)\nsotto i vincoli: UB (XB,YB)=\u03b1 , XA+XB=\u03b2 , YA+YB=\u03b3 \nDove:\nQueste due ultime condizioni consentono al punto di equilibrio di trovarsi all'interno della scatola di Edgeworth (cosiddetta condizione di realizzabilit\u00e0).\nMassimizzando dunque la funzione di utilit\u00e0 dell'agente A utilizzando l'equazione lagrangiana si ha:\nL(XA,XB,YA,YB) = UA (XA,YA) - \u03bb(UB (XB,YB)\u2212 \u03b1) - \u03b4 (XA+XB -\u03b2)- \u03b5(YA+YB-\u03b3)\nMassimizzando la funzione imponendo le derivate prime per le 4 incognite (XA,XB,YA,YB) uguali a zero otteniamo:\n\u2202L/\u2202XA = 0 \u21d2 \u2202UA/\u2202XA - \u03b4 = 0\n\u2202L/\u2202YA = 0 \u21d2 \u2202UA/\u2202YA - \u03b5 = 0\n\u2202L/\u2202XB = 0 \u21d2 - \u03bb\u2202UB/\u2202XB - \u03b4 = 0\n\u2202L/\u2202YB = 0 \u21d2 - \u03bb\u2202UB/\u2202YB - \u03b5 = 0\nDividendo la prima equazione per la seconda e la terza per la quarta si ottiene:\n(\u2202UA/\u2202XA - \u03b4) / (\u2202UA/\u2202YA - \u03b5)= 0\n(- \u03bb\u2202UB/\u2202XB - \u03b4) / (- \u03bb\u2202UB/\u2202YB - \u03b5)= 0 \nDopo semplici passaggi algebrici si ha:\n\u2202XA/\u2202YA = | \u03b4/\u03b5 |\n\u2202XA/\u2202YB = | \u03b4/\u03b5 |\nDa qui si deduce che:\n\u2202XA/\u2202YA = \u2202XB/\u2202YB\nMa visto che i SMSA=\u2202XA/\u2202YA ed SMSB=\u2202XB/\u2202YB, l'equazione diventa:\nSMSA=SMSB"}
{"id": "524474", "revid": "27723", "url": "https://it.wikipedia.org/wiki?curid=524474", "title": "Pianeta gioviano", "text": ""}
{"id": "524483", "revid": "3732", "url": "https://it.wikipedia.org/wiki?curid=524483", "title": "Luigi Gresta", "text": "Carriera.\nLaureato in economia e commercio, comincia la sua carriera nel 1987 alle dipendenze della Victoria Libertas Pesaro, svolgendo un proficuo lavoro nel settore giovanile, incarico che ricoprir\u00e0 fino al 1994. Nell'annata seguente per Gresta si profila un'importante esperienza nel campionato universitario statunitense della NCAA a Louisiana State University, dove riveste la carica di team manager dei Tigers e lavorando a stretto contatto con Dale Brown coach di LSU.\nNel 1995 il ritorno in Italia e precisamente al Basket Rimini con il compito di vice allenatore dei romagnoli fino al termine della stagione 1997.\nL'annata seguente giunge alla Scandone Avellino per assistere Gianluca Tucci prima e Tonino Zorzi poi. Una parentesi da head coach a Fossombrone in B2 prima del ritorno ad Avellino, dove sar\u00e0 vice allenatore di Luca Dalmonte nella storica promozione della De Vizia Scandone Avellino in Serie A e nella prima stagione degli irpini nella massima serie.\nDal 2001 al 2003 \u00e8 vice allenatore della Sicc Jesi in Legadue. Nel 2003 diviene head coach della stessa Sicc Jesi e concluder\u00e0 la stagione con la promozione in Serie A dei marchigiani, rifilando un secco 3 a 0 in finale play-off alla Virtus Bologna. Nella stagione seguente \u00e8 ancora capo allenatore della Sicc Jesi in Serie A, ma interromper\u00e0 il suo rapporto con la societ\u00e0 marchigiana durante il campionato. Durante le sue stagioni jesine Gresta si mette in mostra, oltre che per le sue qualit\u00e0 tecniche, anche per il suo fiuto di talent scout portando in Italia numerosi giocatori di valori tra i quali Richard Mason Rocca, Maximiliano Stanic e James Singleton.\nNel 2005 viene scelto da Trapani quale capo allenatore in Legadue ma motivi extracestistici lo portano a concludere la sua esperienza siciliana dopo neanche un mese di lavoro. Nel corso della sua carriera Luigi Gresta pu\u00f2 vantare, inoltre, collaborazioni tecniche in qualit\u00e0 di assistente di coach di spessore quali Andrea Mazzon e Piero Bucchi.\nDal 1\u00ba luglio 2006 \u00e8 stato il nuovo head coach dell'Air Scandone Avellino, prendendo il posto di Andrea Capobianco, subentrato a sua volta durante la stagione 2005/2006 ad Alessandro Giuliani. Dal 31 luglio 2006, a causa del ripescaggio in A1 dell'Air e della mancanza di esperienze nella massima serie (come dichiarato dal diretto interessato), Gresta ha preferito lasciare l'incarico di capo allenatore a Matteo Boniciolli per prendere il posto di vice. \nNel luglio e agosto 2010 commenta alcune amichevoli e le gare di Qualificazione al Campionato Europeo 2011 della Nazionale di pallacanestro dell'Italia insieme a Franco Lauro."}
{"id": "524488", "revid": "123890753", "url": "https://it.wikipedia.org/wiki?curid=524488", "title": "Meteo 1", "text": "Meteo 1 \u00e8 stata la rubrica meteorologica del TG1 a cura del servizio meteorologico dell'Aeronautica Militare.\nStoria.\nLe previsioni del tempo del Programma Nazionale nascono nel 1954 con l'inizio delle trasmissioni regolari della televisione italiana. Inizialmente erano parte integrante del telegiornale, ma a partire dal 1957 diventano un programma a s\u00e9 stante con il titolo \"Il tempo in Italia\", condotto dal colonnello Edmondo Bernacca o dalle signorine buonasera come Nicoletta Orsomando o Mariolina Cannuli. Il 15 gennaio 1968 Bernacca inaugura l'edizione delle 13:25, in onda prima del telegiornale delle 13:30, inaugurato a sua volta da Piero Angela. \nSempre nel 1968 il meteo assume una nuova veste, andando in onda tre volte al giorno: \"Il tempo in Italia\" va in onda alle 13:25, con le signorine buonasera che, alternandosi giorno per giorno leggono le temperature in Italia e in Europa (dal 1972 al 1975 le edizioni del sabato e della domenica erano curate prima da Mario Pennacchi, poi da Andrea Baroni); alle 20:20 circa (dal dicembre 1973 il meteo e il telegiornale della sera saranno anticipate rispettivamente alle 19:55 e alle 20:00) e al termine del telegiornale della notte va in onda \"Che tempo fa\" con il colonnello Edmondo Bernacca prima, Mario Pennacchi (nell'agosto 1972 e i sabati e le domeniche dal 30 settembre 1972 al 29 luglio 1973), Andrea Baroni e Guido Caroselli poi, che presentano tramite numerose cartine il tempo dei giorni seguenti. Il conduttore-ideatore della rubrica, che le conferisce uno stile classico e professionale, \u00e8 il colonnello Edmondo Bernacca, che appare in video in borghese, come i suoi immediati successori. A volte, in caso di impegni dei vari esperti, le annunciatrici intervengono anche la sera e la notte.\nDagli anni ottanta va in onda dal luned\u00ec al venerd\u00ec alle 06:50, 07:55, 08:20, prima del TG delle 16:30 e dopo l'edizione della notte e delle 09:00. Il sabato va in onda alle 11:00, dopo il TG delle 17:00 e della notte. La domenica, invece, va in onda dopo il TG delle 16:30 e della notte. \nFino al 2003 poteva esserci anche un'edizione trasmessa dopo il TG delle 20:00.\nFino al 1994 l'edizione serale della rubrica era preceduta, dal luned\u00ec al sabato, dall'Almanacco del giorno dopo: lo scopo di entrambi i programmi era quello di fare da traino al TG1 delle 20:00.\nDal 1\u00ba gennaio 2012 il compito di leggere le previsioni meteo spetta ai capitani e ai tenenti colonnelli dell'Aeronautica Militare, con l'eccezione del fine settimana e dei giorni festivi, in cui il compito di leggere le informazioni meteorologiche era affidato agli speaker della Rai.\nLa rubrica dal 2003 assorbe anche il \"Meteo Verde\", lo spazio della trasmissione domenicale \"Linea verde\" dedicato alle previsioni del tempo.\nIl 3 giugno 2018 Meteo 1, Meteo 2, Meteo 3 e Meteo News 24 confluiscono in Rai Meteo."}
{"id": "524490", "revid": "125467587", "url": "https://it.wikipedia.org/wiki?curid=524490", "title": "Niccol\u00f2 Alberti", "text": "Biografia.\nLe sue origini sono sconosciute: apparteneva forse alla famiglia dei Levaldini di Prato, ma non ci sono notizie certe sulla sua appartenenza a una famiglia nobiliare toscana. L'unica notizia certa sulla famiglia \u00e8 che la madre era della famiglia pratese dei Bolsinghi.\nEntr\u00f2 nell'ordine domenicano a Firenze nel 1266 (professando in Santa Maria Novella) insegn\u00f2 a Roma e a Firenze. Risale al 1296 la sua nomina a procuratore generale dell'ordine.\nNel 1299 fu nominato vescovo di Spoleto, carica che mantenne fino alla nomina a cardinale.\nDivenne vescovo di Ostia e fu poi nominato cardinale vescovo da Benedetto XI (pure lui domenicano) il 18 dicembre 1303.\nNel 1304 il papa lo invi\u00f2 come legato in Romagna, nella Marca Trevigiana e in Toscana per tentare una pacificazione tra le varie fazioni. A Firenze in particolare egli tent\u00f2 di arginare gli scontri tra guelfi bianchi e neri dopo la crisi del 1302 che segn\u00f2 gravi scontri in citt\u00e0, con l'arrivo di Carlo di Valois e l'esilio dei guelfi bianchi, tra i quali Dante Alighieri.\nIl cardinale era pure legato ai bianchi di Firenze, in particolare aveva come suo segretario ser Petracco, il notaio padre di Francesco Petrarca, che era stato esiliato nel 1302. Petracco rientr\u00f2 con Niccol\u00f2 a Firenze e il cardinale si adoper\u00f2 molto per una pacificazione cercando di far cancellare la pena dell'esilio per alcuni fuorusciti, almeno temporaneamente, ma senza alcun successo. Non potendo mascherare il suo fallimento, lasci\u00f2 la citt\u00e0.\nDal 1311 fu legato in Italia per papa Clemente V, residente ad Avignone.\nNel 1313 divenne decano del Sacro Collegio.\nMor\u00ec nel 1321 ad Avignone.\nPetrarca lo ricorda affettuosamente in una poesia del \"Senile\" (XVI, 1). Grazie a un suo lascito furono edificati il monastero e la chiesa di San Niccol\u00f2 a Prato."}
{"id": "524491", "revid": "36426", "url": "https://it.wikipedia.org/wiki?curid=524491", "title": "Benedetto XI", "text": ""}
{"id": "524493", "revid": "1782831", "url": "https://it.wikipedia.org/wiki?curid=524493", "title": "Nostromo (astronave)", "text": "La Nostromo \u00e8 un'astronave da trasporto utilizzata nel film di fantascienza \"Alien\" per il traino di una piattaforma-raffineria di materiale minerario grezzo, che viene lavorato durante il viaggio di ritorno verso la Terra.\nLa \"Nostromo\" nel film \u00e8 il palcoscenico delle disavventure del suo equipaggio che, dopo l'atterraggio su un pianeta inesplorato in prossimit\u00e0 della stella \u03b62 Ret, classificato con il codice LV-426, prende contatto con una mostruosa forma di vita aliena che riuscir\u00e0 a nascondersi a bordo.\nIl nome dell'astronave \u00e8 un omaggio al romanzo \"Nostromo \u2013 A Tale of the Seaboard\" di Joseph Conrad ed \u00e8 annoverata tra le pi\u00f9 iconiche astronavi del cinema di fantascienza. \nStoria del progetto.\nFu il regista stesso, Ridley Scott a suggerire che la \"Nostromo\" potesse essere un rimorchiatore e questa idea iniziale fu sviluppata prima dal disegnatore Chris Foss nei primissimi bozzetti, in cui l'astronave assomigliava a un \"gigantesco ornitorinco\", e successivamente da Ron Cobb nei progetti definitivi dell'astronave e quindi nei tre modelli definitivi, di cui uno di grosse dimensioni, dotato anche di post bruciatori per simulare la spinta dei motori. Il nome originario dell'astronave, durante le primissime fasi di preparazione del film, era \"Leviathan\", successivamente abbandonato a favore dell'attuale \"Nostromo\". Per la scelta definitiva del nome il regista si ispir\u00f2 al racconto di Conrad \"Nostromo \u2013 A Tale of the Seaboard\"; l'opera dello scrittore, in particolare il conflitto ivi descritto tra lavoratori e proprietari della miniera, diede ulteriori spunti che furono poi sviluppati nel film. Molti altri sono i riferimenti ai lavori di Conrad che ruotano intorno all'astronave: il nome della compagnia armatrice, \"Weyland-Yutani Corporation\", \u00e8 preso in prestito dal romanzo \"Cuore di tenebra\", mentre il nome della navetta di servizio a bordo del \"Nostromo\", il \"Narciso\" (in lingua inglese \"Narcissus\") allude al racconto \"Il negro del \"Narciso\"\".\nDescrizione.\nL'ideatore dei disegni del progetto definitivo del modello, Ron Cobb, \u00e8 prodigo di indicazioni fantasiose; su una delle tavole si legge che la \"Nostromo\" sarebbe la versione modificata del mezzo da trasporto \"Lockheed CM 88B Bisonte\", spinto da due motori \"Yutani T7A NLS\", i cui reattori originari sarebbero stati sostituiti da modelli \"Roll Royce M66 Cyclone\". Il sistema cos\u00ec modificato svilupperebbe una potenza di spinta pari a 14.460.000 tonnellate sufficienti a trainare una piattaforma-raffineria lunga 3 Km e larga 2\u00a0km e a condurre l'astronave fino alla velocit\u00e0 di 4 volte la velocit\u00e0 della luce. L'equipaggio \u00e8 costituito da sette uomini sotto contratto con la \"Weyland-Yutani Corporation\". La nave si sviluppa su tre livelli, \u00e8 dotata di una sofisticata unit\u00e0 medica automatica \"autodoc\", dispone di uno shuttle di servizio, il \"Narciso\", di capsule di evacuazione di emergenza, e di un sistema informatico chiamato \"Mater\" (\"Mother\" nella versione originale) programmato con delle direttive che, in caso di contatto con forme di vita aliene o di artefatti sconosciuti, prevede la modifica della rotta verso le coordinate del ritrovamento e il risveglio dell'equipaggio in animazione sospesa.\nEsemplari attualmente esistenti.\nIl modello dell'astronave utilizzata nel film fu realizzato in tre esemplari di differenti lunghezze: circa 30\u00a0cm il primo, 1,2\u00a0m il secondo e 2,1\u00a0m il terzo. Quest'ultimo, il primo ad essere stato realizzato ed inquadrato nella maggior parte delle sequenze del film, \u00e8 stato recuperato da una ditta di Londra specializzata in memorabilia cinematografici che ne ha avviato il restauro. Il lavoro \u00e8 stato completato grazie al recupero dei blueprints originali ed alla consulenza dei primi realizzatori."}
{"id": "524495", "revid": "24989", "url": "https://it.wikipedia.org/wiki?curid=524495", "title": "4Ever hilary", "text": ""}
{"id": "524497", "revid": "184755", "url": "https://it.wikipedia.org/wiki?curid=524497", "title": "Giacomo Alberti", "text": "Biografia.\nEntr\u00f2 nell'Ordine domenicano, divenne canonico a Pisa, poi a Verona, a Soissons, a Cambrai ed infine a Prato. Il 19 giugno 1311 fu nominato vescovo di Castello. Il 15 maggio 1328 fu nominato cardinale dall'Antipapa Niccol\u00f2 V, con il titolo di (pseudo)cardinale-vescovo di Ostia e Velletri.\nFu scomunicato da Papa Giovanni XXII. Nel 1329 si trasfer\u00ec in Germania, ove rimase fino al suo decesso."}
{"id": "524500", "revid": "57342", "url": "https://it.wikipedia.org/wiki?curid=524500", "title": "Carlo Casini", "text": "Biografia.\nLaureato in giurisprudenza, entr\u00f2 in magistratura nel 1961: dal 1963 al 1966 \u00e8 stato pretore a Empoli mentre dal 1966 al 1979 fu sostituto procuratore a Firenze. Nel 1975 - indagando sulla \u201cclinica degli aborti\u201d - mise le manette e fece trasferire nel carcere delle Murate il segretario del Partito Radicale Gianfranco Spadaccia.\nGi\u00e0 esponente della Democrazia Cristiana, fu deputato alla Camera dal 1979 al 1992: nella sua ultima legislatura nazionale, fu relatore alla Camera dei deputati della proposta di legge costituzionale che abol\u00ec l'autorizzazione a procedere.\nNel 1981 fu il principale animatore del referendum sull'aborto, che aveva lo scopo di eliminare la legge che consentiva l'interruzione di gravidanza (il s\u00ec all'abrogazione ottenne poi il 32% dei consensi).\nFu eletto parlamentare europeo nelle elezioni del 1984, del 1989 e del 1994. Dopo lo scioglimento della DC, ader\u00ec al PPI, in seguito pass\u00f2 al Centro Cristiano Democratico (CCD), per il quale fu ricandidato alle europee ma non venne eletto, e successivamente all'UDC.\nFu docente di diritti umani e bioetica presso l'Ateneo pontificio Regina Apostolorum e membro della Pontificia accademia per la vita.\nRitorn\u00f2 al Parlamento europeo nel maggio 2006, subentrando ad Armando Dionisi, nel frattempo eletto deputato nazionale. Casini, che portava lo stesso cognome del leader dell'UDC Pier Ferdinando (non v'era per\u00f2 legame di parentela, fra i due), fu eurodeputato per la circoscrizione Centro e, alle elezioni europee del 2004 aveva ricevuto 54\u00a0000 preferenze. Era iscritto al gruppo parlamentare del Partito Popolare Europeo.\nVenne rieletto al Parlamento europeo nelle elezioni del 2009 nelle file dell'UDC. Fu Presidente della Commissione Affari Costituzionali dal 20 luglio 2009 fino a fine mandato nel maggio 2014.\nFu per diversi anni presidente del Movimento per la vita italiano; dal 22 marzo 2015 alla morte ne fu anche presidente onorario.\n\u00c8 morto il 23 marzo 2020 a Roma all'et\u00e0 di 85 anni per le complicazioni della SLA di cui era affetto da anni."}
{"id": "524501", "revid": "287204", "url": "https://it.wikipedia.org/wiki?curid=524501", "title": "Porro (disambigua)", "text": ""}
{"id": "524502", "revid": "21880", "url": "https://it.wikipedia.org/wiki?curid=524502", "title": "Porro", "text": ""}
{"id": "524503", "revid": "767487", "url": "https://it.wikipedia.org/wiki?curid=524503", "title": "Joseph-Sim\u00e9on Favre", "text": "Viene ricordato come il primo studioso della musica popolare valdostana per aver raccolto, alla fine del XIX secolo, quasi 200 canzoni popolari della Valle d'Aosta e delle Alpi francesi, parte delle quali sono pubblicate nel libro di Julien Tiersot, \"Chansons populaires recueillies dans les Alpes fran\u00e7aises, Savoie et Dauphin\u00e9\".\nBiografia.\nJoseph-Sim\u00e9on Favre nasce ad Aosta il 15 agosto 1859.\nCompie i primi studi nel Seminario maggiore della sua citt\u00e0, quindi si trasferisce a Versailles, nei pressi di Parigi, dove completa la sua formazione alla scuola di pittura. In quegli anni iniziano nella capitali europee i primi studi sul folklore: Favre si avvicina con entusiasmo alla nuova disciplina. Lasciando Versailles con l'intento di tornare in Valle d'Aosta si ferma a S\u00e9ez, frazione di Bourg-Saint-Maurice, in Savoia, e vi si stabilisce. Il 7 agosto 1888 sposa Victorine-Faustine Mayeur, un'orfana ventunenne di umili origini.\nA S\u00e9ez si guadagna da vivere facendo il pittore ma dedica il resto del tempo agli studi etnografici e sul folklore. \u00c8 proprio nel suo soggiorno in Savoia che Favre conosce Julien Tiersot, incaricato dal ministero della pubblica istruzione francese di raccogliere le canzoni popolari delle Alpi francesi.\nA proposito di questo incontro Tiersot annota:\nFavre mantiene comunque un legame forte con la sua terra natale: dal 1889 al 1891 collabora con il giornale \"Le Vald\u00f4tain\", scrivendo articoli sull'etnografia ed il folklore, e dal 1894 al 1900 pubblica su \"Le Mont Blanc\" una raccolta di canzoni popolari valdostane e vari articoli sul folklore, l'arte e la storia della Valle d'Aosta.\nNel 1903, i 125 testi e le 119 melodie della \"collezione Favre\" vengono pubblicate nel libro di Julien Tiersot, \"Chansons populaires recueillies dans les Alpes fran\u00e7aises, Savoie et Dauphin\u00e9\".\nNonostante i riconoscimenti, Favre muore suicida a S\u00e9ez il 13 luglio 1900. Il motivo scatenante questo gesto fu l'avallo di una cambiale non onorata dal debitore, un droghiere che dopo essersi fermato a S\u00e9ez per due anni fugg\u00ec senza pagare i debiti. Quando l'ufficiale giudiziario si present\u00f2 a Favre, questi, preso dalla disperazione, scrisse alcuni biglietti d'addio e si gett\u00f2 nell'Is\u00e8re. Alcuni passanti trovarono sul Ponte delle Capre il suo cappello, la sua giacca e un biglietto cos\u00ec concepito: \nNel 1913, l'Acad\u00e9mie de la Val d'Is\u00e8re pubblica postuma sul suo bollettino la ricerca di Joseph-Sim\u00e9on Favre e Joseph-Marie R\u00e9vital \"Le Grand et le Petit-Saint-Bernard: l'histoire et la l\u00e9gende\", sul Grande e sul Piccolo San Bernardo.\nLe canzoni.\nTra le canzoni raccolte da Favre figurano: \"Berger mon doux berger\", \"La belle ressuscit\u00e9e\", \"La berg\u00e8re abandonn\u00e9e\", \"L'anneau tomb\u00e9 dans l'eau\", \"La Pernette\", \"Le berger abandonn\u00e9\", \"Les trois bons dr\u00f4les\", \"Petit Papillon Volage\", \"Pierre et Florence\"."}
{"id": "524505", "revid": "1494380", "url": "https://it.wikipedia.org/wiki?curid=524505", "title": "Pseudocardinale", "text": "Con l'espressione pseudocardinale o anticardinale si indica nella storia della Chiesa cattolica un cardinale creato da un antipapa. Tale atto non \u00e8 riconosciuto dalla Chiesa cattolica e la nomina a cardinale decade con la morte dello stesso antipapa; tuttavia in numerosi casi gli pseudocardinali furono riconfermati dai papi legittimi, acquisendo in tal modo tutti i diritti di tale carica."}
{"id": "524508", "revid": "125608734", "url": "https://it.wikipedia.org/wiki?curid=524508", "title": "Meteo 2", "text": ""}
{"id": "524509", "revid": "986213", "url": "https://it.wikipedia.org/wiki?curid=524509", "title": "Alberto Alberti (cardinale)", "text": "Biografia.\nAppartenente alla famiglia fiorentina degli Alberti, era figlio di Giovanni di Cipriano Alberti.\nFu protonotario apostolico e governatore di Perugia. Il 4 marzo 1437 fu nominato amministratore apostolico della diocesi di Camerino ed il 6 ottobre dello stesso anno venne consacrato vescovo a Perugia.\nFu nominato cardinale il 18 dicembre 1439 da papa Eugenio IV e ricevette il titolo di Cardinale diacono di Sant'Eustachio.\nNel 1440 fu legato pontificio in Sicilia.\nNel 1444 divenne Camerlengo del Sacro Collegio."}
{"id": "524511", "revid": "62748", "url": "https://it.wikipedia.org/wiki?curid=524511", "title": "Citro\u00ebn Type B2-B10-B12", "text": ""}
{"id": "524522", "revid": "123637776", "url": "https://it.wikipedia.org/wiki?curid=524522", "title": "Elvio Ubaldi", "text": "Biografia.\n\u00c8 ex direttore dell'Enaip, il maggiore ente privato di formazione professionale della provincia di Parma.\nAttivit\u00e0 politica.\nInizia la carriera politica nel Movimento Giovanile della Democrazia Cristiana, costituendo il gruppo popolare del partito assieme ad Ulisse Adorni. I due assieme diedero vita al \"movimento delle Lenzuolate\", in opposizione ad alcune scelte impopolari delle amministrazioni di sinistra, premiato da una straordinaria partecipazione popolare. Nel 1980 entra in Consiglio comunale venendo eletto nelle file della Democrazia Cristiana. Dal 1985 al 1990 ricopre la carica di vicesindaco nella giunta di pentapartito guidata dal sindaco socialista Lauro Grossi.\nNelle elezioni politiche del 1992 sfiora l'elezione alla Camera dei deputati. Nel 1994 fonda il movimento \"Civilt\u00e0 Parmigiana\", una lista civica di centro. Con questa formazione si candida a sindaco nello stesso anno e riesce a entrare in Consiglio comunale, dov'\u00e8 il capogruppo.\nAlle elezioni amministrative del 24 maggio 1998 si candida a sindaco con la propria lista civica \"Civilt\u00e0 Parmigiana\" e l'appoggio di Forza Italia e del CCD ma senza quello di AN e della Lega Nord. Al ballottaggio del 7 giugno viene eletto sindaco con il 57,2% dei consensi, superando il candidato del centrosinistra e primo cittadino uscente Stefano Lavagetto, divenendo il primo sindaco di centrodestra della citt\u00e0 nel secondo dopoguerra. Durante la sua amministrazione ha dato vita ad un vasto processo di trasformazione di Parma, pur non esente da critiche.\nAlle elezioni amministrative del 26 e 27 maggio 2002 \u00e8 riconfermato sindaco al primo turno con il 52,2% dei voti. Alle elezioni amministrative del giugno 2007, non potendosi ricandidare a sindaco per la terza volta consecutiva, garantisce con la propria lista \"Per Parma con Ubaldi\" l'elezione a sindaco di Pietro Vignali. Il 15 marzo 2008 si presenta capolista al Senato per l'Unione di Centro in Emilia-Romagna alle elezioni politiche, senza successo in quanto la lista non supera la soglia di sbarramento regionale. Alla fine del 2009 \u00e8 tra i promotori di Alleanza per l'Italia, il partito fondato tra gli altri da Francesco Rutelli, di cui sottoscrive il \"Manifesto per il cambiamento e il buongoverno\" e di cui ospita a Parma la prima assemblea nazionale il 10 dicembre 2009.\nPoco dopo l'elezione di Pietro Vignali, Ubaldi inizia a prendere le distanze dal successore in materia di trasparenza degli atti amministrativi, di visione politica, finanziaria, contestando anche alcune opere proposte, fino alla rottura completa avvenuta nel 2010. Elvio Ubaldi assume un ruolo di protagonista nelle concitate fasi finali della giunta Vignali e nella seduta del consiglio comunale del 28 settembre 2011 in cui Pietro Vignali travolto dagli scandali si dimise. Ubaldi nella veste di Presidente del Consiglio Comunale, contro il volere del suo ex gruppo consiliare, surrog\u00f2 un consigliere comunale, mettendo il sindaco Vignali in minoranza e in pratica obbligandolo alle dimissioni. Nelle elezioni amministrative del 2012 si ripresenta come candidato sindaco appoggiato dall'UdC oltre che dalle liste civiche del suo movimento \"Civilt\u00e0 Parmigiana\" e \"Parma Moderata Libera Solidale\", ma non supera il primo turno elettorale pur ottenendo il 16,36% dei consensi.\n\u00c8 scomparso nel 2014 all'et\u00e0 di 66 anni dopo una lunga malattia.\nVicende giudiziarie.\nNel 2011 \u00e8 stato condannato per colpa grave dalla Corte dei Conti, assieme agli assessori della sua ex giunta comunale e della successiva amministrazione Vignali, a causa della stipula di polizze assicurative illegali sui rischi legati agli errori compiuti nell'amministrare e alla responsabilit\u00e0 contabile e amministrativa degli amministratori."}
{"id": "524526", "revid": "1982", "url": "https://it.wikipedia.org/wiki?curid=524526", "title": "Antipiretici", "text": ""}
{"id": "524528", "revid": "404449", "url": "https://it.wikipedia.org/wiki?curid=524528", "title": "Alessandro Cosimi", "text": "Biografia.\nSi diploma al liceo classico Niccolini Guerrazzi di Livorno e subito dopo si laurea in Medicina e Chirurgia all\u2019Ospedale di Pisa; esercita in qualit\u00e0 di Dirigente presso l'ASL n. 6 di Livorno. \nDal 1995 al 1999 ha ricoperto il ruolo di Assessore comunale con delega per l'Ambiente. Nel 1999 \u00e8 eletto in consiglio comunale per i Democratici di Sinistra, partito di cui era segretario della Federazione provinciale, in attesa della formazione dei corrispondenti organi del Partito Democratico.\nAlle consultazioni elettorali del 12 e 13 giugno 2004 \u00e8 eletto sindaco al primo turno, ottenendo il 55,1% dei voti.\nViene riconfermato sindaco alle elezioni amministrative del 6 e 7 giugno 2009, con il 51,5% dei voti, nonostante le candidature a sindaco di Marco Taradash per il Popolo della Libert\u00e0 e dell'ex sindaco Gianfranco Lamberti (avverso a Cosimi), insieme a esponenti di spicco della sinistra cittadina come Marco Cannito e Tiziana Bartimmo.\nAlla fine del mandato da sindaco si allontana dalla politica, tornando sul campo in occasione delle elezioni regionali in Toscana del 2020, candidandosi come capolista di Italia Viva per la Provincia di Livorno."}
{"id": "524534", "revid": "1516566", "url": "https://it.wikipedia.org/wiki?curid=524534", "title": "Mola (araldica)", "text": "La mola, detta anche macina, simboleggia diritto feudale sui molini, ma anche potenza e forza per sua capacit\u00e0 di polverizzare ci\u00f2 che le viene sottoposto, e sagacia nella ricerca, nello studio e nel governo perch\u00e9 porta alla luce l'interno delle cose macinate."}
{"id": "524536", "revid": "86341", "url": "https://it.wikipedia.org/wiki?curid=524536", "title": "Orazio Ciliberti", "text": "Biografia.\nLaureato in giurisprudenza presso l'Universit\u00e0 degli studi di Bari, \u00e8 specializzato in diritto amministrativo e scienza dell'amministrazione presso l'Universit\u00e0 degli studi di Napoli.\nDal 1997 \u00e8 magistrato amministrativo. In precedenza era stato, per un breve periodo, quadro della SIP a Roma nel 1985. Dal 1985 al 1997 aveva svolto attivit\u00e0 di viceprefetto aggiunto presso le Prefetture di Brindisi e Foggia. In quella veste aveva ricoperto numerosi incarichi di commissario prefettizio nei Comuni, nelle U.S.L., nei consorzi comunali, nelle Comunit\u00e0 Montane e in aziende municipalizzate. Tra le sue azioni amministrative pi\u00f9 importanti, svolte nel corso dei numerosi incarichi ricoperti, l'aver riorganizzato l'ospedale civile di Mesagne (Br), l'aver approvato un progetto integrato di recupero e riqualificazione della zona umida della laguna di Varano, nonch\u00e9 un piano per insediamenti produttivi nel Comune di Manfredonia, la qual cosa rese possibile la realizzazione del contratto d'area di Manfredonia, nonch\u00e9 l'aver operato il salvataggio dell'Ataf di Foggia, azienda municipalizzata del trasporto pubblico in crisi, rendendo possibile il mantenimento dei livelli occupazionali in quella azienda.\nDopo un breve periodo di servizio presso il TAR Puglia - Sezione di Lecce (1997-2000), ha esercitato la sua attivit\u00e0 di giudice amministrativo presso il TAR Molise a Campobasso (2000-2019), ricoprendo anche la carica di presidente. Da maggio 2019, \u00e8 Presidente della III Sezione del TAR Puglia - Bari.\nDal 1996 \u00e8 stato cultore di diritto amministrativo presso la facolt\u00e0 di giurisprudenza dell'Universit\u00e0 degli studi di Foggia. Dal 2001, \u00e8 stato docente presso la Scuola Superiore di Specializzazione per le professioni forensi dell'Universit\u00e0 foggiana.\nNel 1999 \u00e8 stato candidato sindaco al Comune di Foggia per la coalizione del centro-sinistra; non venendo eletto ha svolto il ruolo di consigliere di opposizione. Nel 2003 \u00e8 stato eletto al Consiglio provinciale di Foggia nelle liste della Margherita, divenendo in seguito Assessore provinciale alla Formazione professionale e alle politiche del lavoro. Rappresentante del partito della Margherita in seno al Coordinamento regionale a Bari, nelle elezioni comunali del 12 e 13 giugno 2004 \u00e8 stato nuovamente candidato sindaco di Foggia del centrosinistra, risultando eletto al ballottaggio del 27 e 28 giugno 2004, con il 59,3% dei voti. In questo modo \u00e8 diventato il primo Sindaco di centrosinistra eletto direttamente dalla citt\u00e0. Il 20 febbraio del 2007 ha consegnato le sue dimissioni al capo gabinetto del Comune di Foggia, in seguito ritirate.\nIl 14 ottobre 2007 nella consultazione nazionale, detta \"Primarie\", \u00e8 stato eletto membro della costituente del Partito Democratico. Risulta quindi tra i fondatori del PD.\nSi candida alle elezioni provinciali di Foggia del 13 e 14 aprile 2008 come consigliere; condizionato dal risultato non esaltante ottenuto in tale tornata elettorale, si dimette di nuovo da sindaco, ma solo per pochi giorni. Non si ricandida alle elezioni comunali del 2009.\nL'Amministrazione comunale di centrosinistra, guidata da Ciliberti, nel periodo tra il 2004 e il 2009, vara i seguenti provvedimenti: approvazione del progetto di Campus universitario e del progetto del Monoplesso chirurgico del policlinico di Foggia; approvazione del progetto del terminal-bus di Foggia-Stazione, approvazione della variante per il progetto del secondo casello autostradale a Foggia-zona industriale; approvazione del protocollo d'intesa per la riconversione dell'area del dismesso zuccherificio di Foggia; nuova pinacoteca civica e riqualificazione della zona Carmine vecchio; nuova caserma della Polizia municipale a via Manfredonia; approvazione delle linee-guida del nuovo Piano urbanistico generale; creazione della cittadella della solidariet\u00e0 al rione Candelaro (ex-piastre); approvazione del progetto della nuova caserma dei Vigili del fuoco di via Napoli; approvazione del progetto della cittadella dell'economia a viale Fortore; attivazione concertata con la Regione Puglia di due voli di linea dall'Aeroporto \"Gino Lisa\" da/per Roma e Milano; creazione del centro comunale per anziani \"Palmisani\"; riqualificazione di piazza Giordano; riqualificazione della villa comunale (dedicata a Karol Wojtyla); delocalizzazione del mercato settimanale a via Miranda; creazione di una struttura ricettiva per nomadi e senza tetto ad Arpi Nova; realizzazione del primo Piano sociale integrato; attuazione di numerosi interventi intesi a fronteggiare l'emergenza abitativa; adozione del nuovo piano cimiteriale; variante al piano della zona industriale ASI, stipula del Patto per la sicurezza per Foggia, perorazione della medaglia d'oro al valor militare della citt\u00e0 (ottenuta nel 2005), approvazione del documento preliminare al Piano urbanistico generale, adozione del piano di recupero del Salice, istituzione del Parco regionale bosco Incoronata, approvazione di numerosi piani economici (piano strategico di area vasta, p.i.t., p.i.s., Dosap, ecc.), ampliamento dell'area industriale dell'Incoronata.\nNella primavera del 2009 difende - tra molte polemiche - la decisione dell'ATAF (Azienda comunale di trasporti) di creare una corsa apposita per il trasporto di stranieri extracomunitari dal centro d'accoglienza di borgo Mezzanone, per motivi di sicurezza.\nDal 2005 al 2008, \u00e8 stato vicepresidente nazionale dell'A.N.C.I. (Associazione Nazionale dei Comuni Italiani), con delega alla sicurezza urbana. Pubblica nel 2006, per i tipi di ANCI, il volume \"\"La nuova sicurezza urbana: poteri, limiti, libert\u00e0\". Dal 2008 al 2009, \u00e8 Presidente nazionale del Comitato di settore degli enti locali.\nHa scritto numerosi articoli e saggi giuridici. Ha pubblicato un pamphlet sulla burocrazia (intitolato \"Burocrati e nuvole: digressioni politiche da appendice\", ed. ZeroZeroSud, 2001) e due lavori letterari: un apologo (intitolato \"L'isola della rugiada divina: apologo della democrazia infelice\", ed. Bastogi, 1999) e una silloge poetica (intitolata \"Canti per il profeta Karol\", ed. III Millennio, 2005). Nel 2018, ha pubblicato il libro di filosofia intitolato \"Il sintagma discontinuo. Possibilit\u00e0, poteri, diritti\"\" (Giapeto Editore Napoli)."}
{"id": "524543", "revid": "599013", "url": "https://it.wikipedia.org/wiki?curid=524543", "title": "Biribi", "text": ""}
{"id": "524544", "revid": "123981837", "url": "https://it.wikipedia.org/wiki?curid=524544", "title": "Renato Locchi", "text": "Biografia.\nNativo di Umbertide, in provincia di Perugia, nel 1967 si iscrive al Partito Comunista Italiano per il quale ricopre incarichi di direzione politica negli organismi locali e nazionali.\nAlle elezioni amministrative del 1975 si candida al consiglio comunale di Perugia, dove viene eletto, ricoprendo successivamente la carica di assessore al bilancio, alle risorse umane e all'urbanistica, oltre quella di vicesindaco dal 1987 al 1995.\nSi candida alle elezioni regionali in Umbria del 1995 col PDS (le prime con il sistema a suffragio universale), nella mozione di Bruno Bracalente, venendo eletto in consiglio regionale dell'Umbria, e successivamente viene nominato assessore allo sviluppo economico prima e alla Sanit\u00e0 poi, ricoprendo gli incarichi fino a marzo 1999.\nAlle elezioni amministrative del 1999 viene eletto al primo turno sindaco di Perugia con il 58,6% dei voti. Viene riconfermato nelle amministrative del 2004, ottenendo al primo turno il 66% dei suffragi.\n\u00c8 stato sindaco durante la realizzazione del Minimetr\u00f2 nel 2008, e la creazione della cosiddetta \"Sesta porta\" nella zona di Pian di Massiano, il trasferimento dell'ex-polo ospedaliero Policlinico di Monteluce presso l'Ospedale Santa Maria della Misericordia di Perugia (ex-ospedale 'Raffaello Silvestrini') nel 2007 nell'ambito del Piano Regionale, e la creazione di una Sala del Commiato per esequie laiche nel Cimitero monumentale di Perugia (2005). \nEletto nel Consiglio regionale dell'Umbria alle elezioni regionali del 2010, che hanno portato alla vittoria Catiuscia Marini, \u00e8 stato nominato capogruppo del Partito Democratico nello stesso Consiglio Regionale per la prima legislatura Marini (2010-2015). "}
{"id": "524546", "revid": "1516087", "url": "https://it.wikipedia.org/wiki?curid=524546", "title": "Meteo 3", "text": ""}
{"id": "524548", "revid": "401052", "url": "https://it.wikipedia.org/wiki?curid=524548", "title": "Luckenwalde", "text": "Luckenwalde \u00e8 una citt\u00e0 di abitanti del Brandeburgo, in Germania.\n\u00c8 capoluogo del circondario (\"Landkreis\") del Teltow-Fl\u00e4ming.\nStoria.\nIl 20 settembre 1993 vennero annessi alla citt\u00e0 di Luckenwalde i comuni di Frankenfelde e Kolzenburg.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nLuckenwalde \u00e8 divisa in 3 zone (\"Ortsteil\"), corrispondenti all'area urbana e a 2 frazioni:\nAmministrazione.\nGemellaggi.\nLuckenwalde \u00e8 gemellata con:"}
{"id": "524552", "revid": "830939", "url": "https://it.wikipedia.org/wiki?curid=524552", "title": "Johann Ernst Elias Bessler", "text": "Noto anche come Orffyreus o Orffyr\u00e9, sosteneva di aver costruito diverse macchine da moto perpetuo. Queste affermazioni suscitarono notevole interesse e controversie tra alcuni dei principali filosofi naturali del tempo, tra cui Gottfried Wilhelm Leibniz, Johann Bernoulli, John Theophilus Desaguliers e Willem's Gravesande. Il moderno consenso scientifico \u00e8 che Bessler abbia perpetrato una frode deliberata, sebbene i dettagli non siano stati spiegati in modo soddisfacente.\nVita e Carriera.\nBessler nacque da una famiglia di contadini nell'Alta Lusazia, in Germania, intorno al 1680. Comp\u00ec gli studi secondari a Zittau e poi viaggi\u00f2 molto. Un alchimista lo istru\u00ec sulla fabbricazione di elisir e trov\u00f2 lavoro come guaritore. Fu anche un apprendista orologiaio fino a quando le sue fortune migliorarono quando spos\u00f2 una ricca donna ad Annaberg.\nBessler adott\u00f2 lo pseudonimo di \"Orffyreus\" scrivendo le lettere dell'alfabeto in un cerchio e selezionando le lettere diametralmente opposte a quelle del suo cognome (ci\u00f2 che in futuro sarebbe chiamato un codice ROT13), ottenendo cos\u00ec l'Orffyre, che poi latinizz\u00f2 in Orffyreo. Quello era il nome con cui era generalmente conosciuto da allora in poi."}
{"id": "524555", "revid": "110157", "url": "https://it.wikipedia.org/wiki?curid=524555", "title": "Affoltern im Emmental", "text": "Affoltern im Emmental (toponimo tedesco) \u00e8 un comune svizzero di 1\u00a0133 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAffoltern im Emmental \u00e8 servito dall'omonima stazione sulla ferrovia Ramsei-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524556", "revid": "18323", "url": "https://it.wikipedia.org/wiki?curid=524556", "title": "Graziano Delrio", "text": "\u00c8 stato sindaco di Reggio Emilia dal 13 giugno 2004 al 4 giugno 2013, dove ha ricoperto anche l'incarico di presidente dell'ANCI dal 5 ottobre 2011 al 28 aprile 2013, Ministro per gli affari regionali e le autonomie nel governo Letta, Ministro delle infrastrutture e dei trasporti dal 2 aprile 2015 al 1\u00ba giugno 2018 prima nel governo Renzi e poi riconfermato in carica nel governo Gentiloni. Nel governo Renzi ha rivestito anche la carica di Sottosegretario alla Presidenza del Consiglio dei ministri fino al 2 aprile 2015, prima della sua nomina a ministro.\nBiografia.\nFiglio di un piccolo imprenditore edile comunista, \u00e8 cresciuto in una parrocchia della periferia di Rosta Vecchia in Reggio Emilia, imparando i dettami del cattolicesimo democratico \"dossettiano\".\nDopo aver frequentato il liceo scientifico \"Aldo Moro\" a Reggio Emilia, si \u00e8 laureato in Medicina e Chirurgia presso l'Universit\u00e0 degli Studi di Modena, e in seguito si \u00e8 specializzato in Endocrinologia e Malattie del Ricambio fra Stati Uniti d'America, Gran Bretagna ed Israele. \u00c8 docente e ricercatore all'Universit\u00e0 di Modena e Reggio Emilia, pur se attualmente non risulta ricoprire alcun ruolo nella medesima universit\u00e0.\nA 22 anni si \u00e8 sposato con Anna Maria: insieme hanno nove figli (cinque femmine e quattro maschi). \u00c8 residente a Canali, una frazione di Reggio Emilia.\nCarriera politica.\nGli inizi dai popolari alla Margherita.\nNegli anni '90 partecipa alle iniziative dei Comitati di don Giuseppe Dossetti in difesa della Costituzione e ha fondato e presieduto l'Associazione Giorgio La Pira con cui ha promosso numerose iniziative culturali e allacciato rapporti di pace con il Medioriente.\nNel 1994 s'iscrive al Partito Popolare Italiano (PPI) di Mino Martinazzoli, appena costituito dopo lo scioglimento della Democrazia Cristiana.\nHa ricoperto il suo primo incarico istituzionale nel 1999, subentrando in consiglio comunale di Reggio Emilia a Giuseppe Davoli, il quale si dimise perch\u00e9 assunse l'incarico di assessore ai lavori pubblici e ai trasporti nella giunta comunale. Graziano Delrio quindi, primo dei non eletti, prese il suo posto come Consigliere Comunale per il PPI.\nSi candida alle elezioni regionali in Emilia-Romagna del 2000 con il PPI assieme a Rinnovamento Italiano di Lamberto Dini, nella mozione del presidente uscente il DS Vasco Errani, venendo eletto all'Assemblea legislativa dell'Emilia-Romagna con oltre 4.000 preferenze. Come consigliere regionale dell'Emilia-Romagna ha presieduto la Commissione sanit\u00e0 e politiche sociali.\nNel 2002 Delrio aderisce alla Margherita di Francesco Rutelli, una lista elettorale che divenne un partito raccogliendo il PPI, Rinnovamento Italiano di Lamberto Dini e I Democratici di Arturo Parisi, dove diventa successivamente segretario provinciale di Reggio Emilia.\nSindaco di Reggio Emilia.\nPrimo mandato.\nAlle elezioni amministrative del 12 e 13 giugno 2004 si candida a sindaco di Reggio Emilia, sostenuto da una coalizione di centro-sinistra formata da: La Margherita, Democratici di Sinistra, Rifondazione Comunista, Federazione dei Verdi, Socialisti Democratici Italiani assieme all'UDEUR e Italia dei Valori. Viene eletto sindaco di Reggio Emilia al primo turno con il 63,2% dei voti (57.850), divenendo il primo sindaco di Reggio Emilia dal 1945 a non aver militato nel Partito Comunista Italiano.\nNel corso del suo mandato, promuove la riqualificazione urbana della citt\u00e0, potenzia le politiche educative e le politiche di sostenibilit\u00e0, tra le quali la raccolta differenziata dei rifiuti e il piano di estensione delle piste ciclabili.\nSecondo mandato.\nAlle elezioni amministrative del 6 e 7 giugno 2009, sostenuto da: Partito Democratico, l'Italia dei Valori di Antonio Di Pietro, SEL, i Verdi, i Comunisti Italiani e liste civiche, \u00e8 stato riconfermato sindaco di Reggio sempre al primo turno con il 52,5% dei voti (47.742).\nDurante la campagna elettorale si rec\u00f2 a Cutro insieme ad una delegazione di assessori del PD e del PDL, per stringere un patto di gemellaggio con Reggio Emilia e per rinsaldare i legami esistenti fra le due comunit\u00e0, malgrado la forte infiltrazione 'ndranghetista nel tessuto imprenditoriale di entrambi i centri.\nVicepresidente dell'Associazione Nazionale Comuni Italiani (ANCI) gi\u00e0 dal 2005 con la delega al welfare, poi dal 2009 alla finanza locale e al personale, il 5 ottobre 2011 Delrio viene eletto presidente dell'ANCI per acclamazione, succedendo cos\u00ec a Sergio Chiamparino ex sindaco di Torino, dopo una competizione interna al Partito Democratico che lo vide contrapposto al sindaco di Bari Michele Emiliano (quest'ultimo era sostenuto da molti sindaci del meridione, dal presidente di SEL Nichi Vendola, dal segretario del PD Pier Luigi Bersani, Davide Zoggia e Massimo D'Alema, mentre Delrio dalla dirigenza ANCI). Delrio vinse quella competizione che lo port\u00f2 a divenire presidente dell'ANCI per soli 4 voti all'assemblea ANCI a Brindisi (89 di Delrio contro gli 85 di Emiliano), grazie anche ai sindaci di centro-destra.\n\u00c8 stato membro della Conferenza Stato-Citt\u00e0 ed Autonomie locali, presiedendo la campagna nazionale per i diritti di cittadinanza e il diritto di voto per le persone di origine straniera \"L'Italia sono anch'io\" promossa da una ventina di associazioni della societ\u00e0 civile.\nDelrio \u00e8 stato tra i primi, nonch\u00e9 principali sostenitori dell'allora giovane sindaco di Firenze Matteo Renzi e il suo movimento dei rottamatori all\u2019interno del Partito Democratico, partecipando ai convegni della Leopolda, appoggiando la sua mozione nelle primarie del centro-sinistra \"Italia. Bene Comune\", del Partito Democratico del 2013 e del 2017.\nMinistro per gli affari regionali.\nCon la nascita del governo di larghe intese guidato da Enrico Letta, il 28 aprile 2013 giura nelle mani del Presidente della Repubblica Giorgio Napolitano come Ministro per gli affari regionali e le autonomie nel governo Letta tra PD, Il Popolo della Libert\u00e0, Unione di Centro e Scelta Civica. Il 26 giugno, in seguito alle dimissioni del ministro per lo sport Josefa Idem, riceve la delega all'esercizio delle relative funzioni per lo sport.\nDurante il suo mandato da ministro per gli affari regionali si \u00e8 occupato del \"ddl Delrio\", che riforma le province italiane: introducendo le Citt\u00e0 metropolitane, il trasferimento di alcune delle funzioni delle Province a Comuni e Regioni, la trasformazione degli organi provinciali in enti di secondo grado, l'abolizione dei compensi e l\u2019elezioni dirette degli organi provinciali; approvata tra marzo e aprile del 2014.\nSottosegretario alla Presidenza e Ministro dei Trasporti.\nIl 22 febbraio 2014 viene nominato dal Consiglio dei Ministri Sottosegretario di Stato alla Presidenza del Consiglio dei ministri con le funzioni di segretario del Consiglio dei ministri, con delega alla coesione territoriale e allo sport nel governo Renzi.Il 2 aprile 2015 viene nominato Ministro delle Infrastrutture e dei Trasporti del governo Renzi, in seguito alle dimissioni del predecessore Maurizio Lupi il 20 marzo scorso per lo scandalo della raccomandazione del figlio, dopo che il suo nome era stato anticipato da diversi giornali. Delrio \u00e8 il primo Ministro della Repubblica a giurare nelle mani del neo Presidente della Repubblica Sergio Mattarella. Di conseguenza, lascia vacante l'incarico di Sottosegretario alla Presidenza del Cdm, che verr\u00e0 preso il 10 aprile dal viceministro dello sviluppo economico Claudio De Vincenti.\nA seguito delle dimissioni di Matteo Renzi da Presidente del Consiglio, per la bocciatura della riforma Renzi-Boschi al referendum costituzionale, il 12 dicembre 2016 viene riconfermato alla guida del MIT per il nuovo governo presieduto da Paolo Gentiloni, giurando il giorno stesso nelle mani del Presidente della Repubblica Sergio Mattarella.\nCapogruppo PD alla Camera e primarie PD del 2019.\nAlle elezioni politiche del 2018 viene candidato nel collegio uninominale di Reggio Emilia alla Camera dei deputati, per la coalizione di centro-sinistra in quota PD, risultando eletto deputato con quasi il 36% dei voti contro il candidato del Movimento 5 Stelle Maria Edera Spadoni (28,4%) e del centro-destra, in quota Lega Agnese Zaghi (25,8%).\nIl 27 marzo 2018 viene eletto per acclamazione capogruppo del Partito Democratico alla Camera (nonostante inizialmente aveva rifiutato l'incarico), su proposta del segretario \"reggente\" del Partito Democratico Maurizio Martina in nome della \"collegialit\u00e0\", considerato una figura trasversale e dialogante nel PD.\nDopo le dimissioni di Matteo Renzi da segretario del PD a seguito degli esiti disastrosi alle politiche di quell'anno, alcuni giornalisti di diversi orientamenti politici ipotizzano la candidatura di Delrio come segretario del PD, preferito anche dall'uscente Renzi. Ipotesi smentite da Delrio stesso. In seguito all'annuncio della candidatura alla segreteria nazionale del PD alle primarie di Maurizio Martina, decide di appoggiare la sua mozione.\nPasso indietro da Capogruppo.\nVerso la fine di marzo 2021 Enrico Letta, neo-segretario del Partito Democratico, lancia la proposta di eleggere due donne alla guida dei gruppi parlamentari PD al Senato e alla Camera. Successivamente Delrio decide di lasciare l'incarico di capogruppo PD alla Camera, che ricopriva da tre anni, per appoggiare la proposta di Letta. Il 30 marzo viene succeduto alla guida della Camera da Debora Serracchiani, eletta con 66 voti contro i 24 della collega Marianna Madia.\nCoinvolgimento in vicende giudiziarie.\nPresunta attivit\u00e0 di dossieraggio ai danni di Delrio.\nIl 6 aprile 2016 l'allora ministro Delrio \u00e8 stato vittima di una presunta attivit\u00e0 di dossieraggio, nel corso dello scandalo petrolio in Basilicata. Il suo nome viene tirato in ballo in un colloquio tra Gemelli (ex compagno della dimissionaria ministra Federica Guidi) e Valter Pastena. Dalla conversazione emerge l'idea di ricattare il ministro alle infrastrutture del governo PD con delle foto che ritrarrebbero quest'ultimo con degli esponenti di spicco della mafia a Cutro. Pastena afferma a telefono: \"Tu non ti ricordi quello che io ti dissi, che c'era un'indagine, quelli che hanno arrestato a Mantova, a Reggio Emilia, i Cutresi, quelli della 'Ndrangheta... Chi ha fatto le indagine \u00e8 il mio migliore amico, e adesso ci stanno le foto di Delrio con questi\".\nDelrio, appreso di tale intercettazioni ha affermato: \"Voglio sapere se questa attivit\u00e0 di dossieraggio \u00e8 vera oppure no. Voglio sapere se la gente - non solo un Ministro - pu\u00f2 fidarsi delle Istituzioni. Poi, se vengo attaccato da un comitato d'affari, beh per me \u00e8 un onore. \u00c8 una medaglia da mettere sul petto\"; e contestualmente ha presentato un esposto alla Procura di Roma. Sar\u00e0 poi lo stesso Pastena, interrogato dal procuratore di Roma Pignatone, ad ammettere di essersi inventato tutto.\nNel 2012 era stata la procura a chiamare Delrio, come persona informata dei fatti nell'ambito dell'inchiesta Aemilia, per indagare sulla presenza della 'ndrangheta a Reggio Emilia e i legami con Cutro. Nel 2013 invece erano stati i servizi segreti ad indagare sui legami con la mafia cutrese, in particolare sulla dirigente comunale Maria Sergio che ha ricevuto incarichi fiduciari all'urbanistica affidati direttamente da Delrio durante i suoi due mandati da sindaco. Delrio ha sempre risposto di non sapere niente e non \u00e8 mai finito tra gli indagati."}
{"id": "524561", "revid": "729019", "url": "https://it.wikipedia.org/wiki?curid=524561", "title": "Heimiswil", "text": "Heimiswil (toponimo tedesco) \u00e8 un comune svizzero di 1\u00a0621 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524562", "revid": "22475", "url": "https://it.wikipedia.org/wiki?curid=524562", "title": "Mercante in Fiera", "text": ""}
{"id": "524563", "revid": "6923", "url": "https://it.wikipedia.org/wiki?curid=524563", "title": "Roxio", "text": "La Roxio \u00e8 un'azienda statunitense nata nel 2001 quando Adaptec ha separato il suo reparto di sviluppo dei prodotti software rendendolo una societ\u00e0 indipendente. Roxio produce software dedicati al mondo digitale, della musica, dei video, dei CD e dei DVD. Dal 2012 fa parte del gruppo Corel Corporation.\nRoxio acquis\u00ec gli \"asset\" di Napster durante l'asta fallimentare, con lo scopo di usarli per un nuovo servizio a pagamento che ebbe un tiepido riscontro. Successivamente acquist\u00f2, incorporandola, la \"CeQuadrat\", piccola software house che produceva l'ottimo programma di masterizzazione \"WinOnCd\" (non a caso scelto dalla Plextor per i propri masterizzatori), per poi farlo gradualmente sparire dal mercato internazionale e renderlo unicamente disponibile per quello tedesco, modificandolo completamente (come d'altro canto aveva gi\u00e0 fatto con EZ CD). Stessa sorte per Easy CD Creator, ereditato da Adaptec e radicalmente modificato dalla Roxio.\nRoxio produce software per sistemi operativi Windows e MacOS. Un celebre programma Roxio \u00e8 Roxio Creator, una suite che contiene numerosissime \"utility\" per creare e modificare video e DVD, creare e personalizzare CD audio e MP3. Per Macintosh, Roxio ha creato la serie Toast dedicata alla masterizzazione."}
{"id": "524567", "revid": "123361452", "url": "https://it.wikipedia.org/wiki?curid=524567", "title": "Daniele Pontoni", "text": "Fu campione del mondo di ciclocross Dilettanti nel 1992 ed Elite nel 1997, e vincitore della Coppa del mondo 1994-1995 di specialit\u00e0; vinse inoltre due edizioni del Superprestige e dieci titoli nazionali Elite. Nel 1996 partecip\u00f2 inoltre ai Giochi olimpici di Atlanta nella prova di cross country.\nSi \u00e8 ritirato dall'attivit\u00e0 nel dicembre 2005.\nDa Luglio 2021 \u00e8 stato nominato dalla Federciclismo commissario tecnico della Nazionale di Ciclocross."}
{"id": "524568", "revid": "92920", "url": "https://it.wikipedia.org/wiki?curid=524568", "title": "Lenny Kravitz", "text": "Nella sua musica si ispira ad artisti come John Lennon, Jimi Hendrix, Elton John e Prince. Oltre a cantare, suona anche chitarra, basso elettrico, batteria, pianoforte, armonica a bocca e sitar per ognuna delle sue canzoni.\nDetiene il record per il maggior numero di Grammy Award alla miglior interpretazione vocale rock maschile, quattro consecutivi, con i brani: \"Fly Away\" (1999), \"American Woman\" (2000), \"Again\" (2001), \"Dig In\" (2002).\nBiografia.\nGli inizi.\n\u00c8 di padre ebreo statunitense (Sy Kravitz, produttore discografico di origini ucraine) e madre originaria delle Bahamas (Roxie Roker, divenuta famosa per il suo ruolo come Helen Willis nella sitcom \"I Jefferson\"), ed \u00e8 nato e vissuto in giovent\u00f9 a New York. Il suo nome di battesimo \u00e8 lo stesso di uno zio paterno morto durante la guerra di Corea, nel 1953.\nDopo che i suoi genitori emigrarono in California, Kravitz inizi\u00f2 ad appassionarsi di musica. Cos\u00ec impar\u00f2 subito a suonare il basso, il pianoforte, la chitarra e la batteria, e cominci\u00f2 a cantare per il California Boys Choir e per la Metropolitan Opera.\nDopo essersi diplomato alla Beverly Hills High School, nel 1983 cominci\u00f2 ad incidere dischi in proprio, con il nome d'arte di Romeo Blue. All'epoca si ispirava molto a Prince e agli Sly &amp; the Family Stone, ma anche a musicisti jazz quali Duke Ellington, Sarah Vaughan, Count Basie, Ella Fitzgerald, Bobby Short e Miles Davis, a cui i suoi stessi genitori erano molto legati.\nAlla fine degli anni ottanta, Kravitz ritorn\u00f2 a New York per intraprendere una vera carriera musicale. Si trov\u00f2 a dividere casa con Lisa Bonet, un'interprete de \"I Robinson\". I due si sposarono il 16 novembre 1987, e dalla loro unione nacque un anno dopo una figlia, Zo\u00eb Isabella. In quel periodo, il pop rocker newyorkese cominci\u00f2 ad ascoltare anche Jimi Hendrix, i Beatles, i Led Zeppelin, Stevie Wonder, Curtis Mayfield e Bob Marley. Questi sarebbero diventati altri suoi ispiratori, al fianco degli Sly &amp; the Family Stone e di Prince.\nNel 1988 firm\u00f2 un contratto per la Virgin Records.\n1989-1991: \"Let Love Rule\" e \"Mama Said\".\nLenny Kravitz incise nel 1989 l'album d'esordio \"Let Love Rule\", che raggiunse il numero 61 di Billboard. Da esso furono estratti come singoli la title track e \"I Build This Garden for Us\". Collabor\u00f2 con Madonna nel 1990 per il brano \"Justify My Love\" (da \"Immaculate Collection\"), dove oltre ad essere tra gli autori partecipa come seconda voce. Fu grazie a questo album che ottenne i suoi primi veri successi. Nello stesso anno divorzi\u00f2 da Lisa Bonet e si leg\u00f2 temporaneamente alla Ciccone.\nNel 1991 Lenny Kravitz pubblic\u00f2 \"Mama Said\", che raggiunse il numero 40 di Billboard. Molte sue canzoni si riferiscono alla fine del legame con Lisa Bonet. Il suo singolo pi\u00f9 noto e pi\u00f9 di successo \u00e8 \"It Ain't Over 'Til It's Over\". Collabor\u00f2 anche con Duff McKagan, nel suo primo album da solista, \"Believe in Me\" del 1993 e Slash, che militavano ambedue all'epoca nei Guns N' Roses, per una hit di Lenny, \"Always on the Run\". Discreto successo ebbero anche \"Stand by My Woman\" e \"What Goes Around Comes Around\". Inoltre a \"Mama Said\" contribu\u00ec, per la prima volta su un disco musicale, Sean Lennon.\n1993-1995: \"Are You Gonna Go My Way\" e \"Circus\".\nNel 1993 usc\u00ec \"Are You Gonna Go My Way\", che raggiunse il numero 12 di Billboard. Grazie al suo terzo album, Kravitz vinse un anno dopo un BRIT Award come miglior artista maschile. Il video della title track, diretto da Mark Romanek, fu premiato agli MTV Video Music Awards. Altri singoli estratti dall'album furono \"Believe\", \"Is There Any Love in Your Heart\", \"Heaven Help\" e \"Spinning Around Over You\". Dopo aver reinterpretato \"Deuce\" dei Kiss per un tribute album, Kravitz pubblic\u00f2 nel 1995 \"Circus\", arrivato al numero 10 di Billboard e trainato da \"Rock &amp; Roll Is Dead\" e \"Can't Get You Off My Mind\".\n1998-2003: \"5\" e \"Lenny\".\nCon la pubblicazione di \"5\" nel 1998, Kravitz speriment\u00f2 per la prima volta sonorit\u00e0 elettroniche. \"5\" ebbe molto successo soprattutto in Europa, grazie al singolo \"Fly Away\". \"5\" arriv\u00f2 al numero 28 di Billboard, e grazie ad esso il pop rocker di New York vinse consecutivamente quattro Grammy come miglior artista rock maschile, nel 1999.\n\"5\" ebbe come proprie hit anche \"If You Can't Say No\", \"I Belong to You\" e la cover di \"American Woman\" dei Guess Who (quest'ultima originariamente nella colonna sonora di \"Austin Powers - La spia che ci provava\").\nNel 2000 fu immesso sul mercato il suo primo \"Greatest Hits\", contenente anche l'inedita \"Again\" (premiata l'anno successivo con un Grammy).\nNell'ottobre del 2001 Kravitz pubblic\u00f2 il suo sesto album, \"Lenny\". Raggiunse il 12\u00ba posto su Billboard e il nono in Canada. I suoi singoli sono \"Dig In\" (anch'esso vincitore di un Grammy nel 2002), \"Stillness of Heart\", \"Believe in Me\" e \"If I Could Fall in Love\".\nNel 2001 collabora con Mick Jagger alla composizione del brano \"God Gave Me Everything\", che viene incluso nell'album solista di Jagger \"Goddess in the Doorway\", e pubblicato su singolo accompagnato da un videoclip musicale al quale partecipano insieme Jagger e Kravitz.\nNel 2002 Jay-Z invit\u00f2 Kravitz ad incidere con lui la traccia \"Guns &amp; Roses\" (da \"\"). Al 2003 risalgono invece \"We Want Peace\" (contro la seconda guerra in Iraq) una collaborazione con Michael Jackson (\"Another Day\") e un'altra con P. Diddy, Pharrell Williams e Loon a \"Show Me Your Soul\" (dall'OST di \"Bad Boys 2\"). Un anno dopo, collabor\u00f2 con i N.E.R.D nell'album \"Fly or Die\", e di nuovo con Jay-Z in \"Storm\" (da \"Baptism\").\n2004-2005: \"Baptism\".\n\"Baptism\", il suo settimo album, \u00e8 uscito nel 2004 ed \u00e8 stato trascinato principalmente dalle hit \"Where Are We Running?\" e \"California\", ma anche da \"Storm\" e \"Lady\".\nTra il maggio e il luglio del 2005, si \u00e8 esibito nel proprio tour mondiale \"Electric Church\", terminato alla Brixton Academy a Londra. Nell'autunno dello stesso anno \u00e8 stato anche in tour con gli Aerosmith.\nUn singolo di Kravitz \u00e8 stato realizzato in beneficenza per le vittime dell'uragano Katrina. Il brano, intitolato \"From the Bottom of My Heart\", \u00e8 stato scritto e composto da Michael Jackson ed \u00e8 stato registrato a Londra (Gran Bretagna).\n2008-2012: \"It's Time for a Love Revolution\" e \"Black and White America\".\nIl 5 febbraio 2008 esce \"It's Time for a Love Revolution\". L'album \u00e8 il primo a debuttare alla No. 4 nella classifica di Billboard. In Italia raggiunge la posizione No. 3, conquistando il disco d'oro.\nSulla scena internazionale l'album ha debuttato al No.1 in Giappone, Argentina e Svizzera, \u00e8 entrato nella Top 5 in Canada, Germania, Francia, Austria, Emirati Arabi Uniti, Paesi Bassi ed Italia, in Top 10 in Belgio, Spagna ed Hong Kong.\nI singoli estratti sono stati: \"I'll Be Waiting\", \"Bring It On\" e \"Love Love Love\".\nL'11 febbraio per\u00f2 Kravitz \u00e8 stato ricoverato per bronchite e disidratazione in un ospedale di Miami Beach. La sua portavoce ha dichiarato che Kravitz soffriva di problemi respiratori da inizio gennaio a causa di una brutta influenza. Nei giorni seguenti le condizioni di Kravitz si sono aggravate e i medici hanno preferito ricoverarlo per fornirgli cure pi\u00f9 adeguate. Il tour europeo che Lenny Kravitz avrebbe dovuto intraprendere per supportare l'album \u00e8 stato posticipato.\nIn quell'anno partecipa anche al Festival di Sanremo come \"ospite straniero\". Nel 2009 debutta come attore, interpretando un infermiere nel film di Lee Daniels \"Precious\". Nel 2011 viene pubblicato il suo album intitolato \"Black and White America\" anticipato dal singolo \"Stand\". Inoltre ha interpretato nel 2012 e nel 2013 il ruolo di Cinna, lo stilista di Katniss Everdeen nei film della saga di \"Hunger Games\".\nNel 2010 ha collaborato nell'album Michael, primo disco postumo di Michael Jackson. Kravitz, infatti, \u00e8 presente come featuring nel brano \"(I Can't Make It) Another Day\", ottava traccia dell'album, di cui \u00e8 anche il produttore.\nLenny Kravitz ha cantato anche il 20 febbraio 2011 dopo la presentazione dei giocatori delle due selezioni East e West allo Staples Center di Los Angeles in vista dell'NBA All-Star Game 2011. Il 25 maggio 2012 ha collaborato con il dj Avicii per il singolo \"Superlove\".\nIl 12 dicembre 2012 ha eseguito la cover di \"Whole Lotta Love\", al Kennedy Center Honors per la premiazione dei Led Zeppelin.\n2014: \"Strut\".\nIl 23 giugno 2014 viene pubblicato ufficialmente sul sito e in tutte le radio il primo singolo intitolato \"The Chamber\", apripista del nuovo album di Lenny Kravitz intitolato \"Strut\", che verr\u00e0 pubblicato il 23 settembre dello stesso anno. Successivamente vengono estratti i singoli \"Sex\" e \"New York City\", pubblicati rispettivamente il 6 agosto e il 21 ottobre 2014.\n2018: \"Raise Vibration\".\nL'11 maggio 2018 annuncia l'undicesimo album in studio \"Raise Vibration\", previsto per il 7 settembre 2018. Nello stesso giorno viene pubblicato il singolo \"It's Enough!\", primo singolo estratto dall'album.\nIl 25 maggio 2018 pubblica il singolo \"Low\", secondo estratto dall'album, seguito da \"5 More Days 'Til Summer\". La promozione dell'album continua fino al 2020, anno in cui viene pubblicato il sesto ed ultimo singolo estratto dal progetto, \"Ride\".\nVita privata.\n\u00c8 stato sposato con l'attrice Lisa Bonet dal 1987 al 1993, dalla quale ha avuto una figlia nel 1988, Zo\u00eb Kravitz, attrice e cantante.\nPremi e riconoscimenti.\nMTV Video Music Awards\nBrit Awards\nVH1/Vogue Fashion Awards\nGrammy Awards\nRadio Music Awards\nMy VH1 Awards\nBlockbuster Entertainment Awards\nAmerican Music Awards\nMicrosoft Windows Media Innovation Awards\nDoppiatori italiani.\nDa doppiatore \u00e8 sostituito da:"}
{"id": "524570", "revid": "110157", "url": "https://it.wikipedia.org/wiki?curid=524570", "title": "Oeschenbach", "text": "Oeschenbach (toponimo tedesco) \u00e8 un comune svizzero di 240 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nIl comune di Oeschenbach \u00e8 stato istituito nel 1831; nel 1888 la localit\u00e0 di Richisberg, fino ad allora frazione di Oeschenbach, fu assegnata al comune di Ursenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524571", "revid": "47767", "url": "https://it.wikipedia.org/wiki?curid=524571", "title": "Azeglio (nome)", "text": "Origine e diffusione.\nMolto probabilmente, si tratta di una ripresa del cognome di Massimo d'Azeglio, lo scrittore e politico del 1800 i cui romanzi ebbero particolare fortuna; etimologicamente, \"Azeglio\" deriva dal latino \"agellus\", che significa \"podere\", \"piccolo campo\", termine da cui deriva anche il toponimo di Azeglio, un comune in provincia di Torino.\nOnomastico.\nL'onomastico si pu\u00f2 festeggiare il 1\u00ba novembre, giorno di Ognissanti, poich\u00e9 il nome non possiede santo patrono ed \u00e8 quindi adespota."}
{"id": "524575", "revid": "6923", "url": "https://it.wikipedia.org/wiki?curid=524575", "title": "Roxio Creator", "text": "Roxio Creator, precedentemente noto come Easy Media Creator, \u00e8 un pacchetto software prodotto dalla Roxio che permette di creare, modificare, personalizzare, masterizzare video, audio, e foto. \u00c8 un'evoluzione del precedente Easy CD Creator della Adaptec.\nCon il programma sono contenute altre piccole applicazioni che permettono di fare di tutto: dal montaggio e taglio di video, alla creazione di CD MP3. \u00c8 inoltre presente un editor, molto efficiente, per ritoccare nonch\u00e9 personalizzare le proprie foto. Vi \u00e8 anche la possibilit\u00e0 di creare le copertine per CD e DVD, e persino convertire i vecchi dischi LP, in dischi MP3, convertire DIVX in DVD.\nUn'utile applicazione contenuta in Easy Media Creator \u00e8 \"DragToDisc\", una sorta di widget a forma di CD che permane sul desktop e permette di masterizzare dei file semplicemente trascinandoli su di esso."}
{"id": "524581", "revid": "965226", "url": "https://it.wikipedia.org/wiki?curid=524581", "title": "Fabrizio Matteucci", "text": "Biografia.\nNel 1973 ader\u00ec al Partito Comunista Italiano. Fra la fine degli anni '70 e l'inizio degli anni '80 fu dirigente nazionale della Federazione Giovanile Comunista Italiana.\nDal 1988 al 1993 fu Consigliere comunale a Ravenna, intanto nel 1991 ader\u00ec al Partito Democratico della Sinistra.\nDal 1993 al 1997 fu Consigliere provinciale sempre a Ravenna.\nDal 2000 al 2005 ricopr\u00ec la carica di Consigliere regionale dell'Emilia-Romagna.\nAlle elezioni comunali del 28 e 29 maggio 2006 fu eletto sindaco di Ravenna al primo turno con il 68,9% dei voti. Gi\u00e0 esponente dei Democratici di Sinistra, ader\u00ec al Partito Democratico.\nSi ripresent\u00f2 alle elezioni comunali del 14 maggio e 15 maggio 2011 come candidato sindaco per la coalizione di centro sinistra, venendo eletto al primo turno con il 54.99% dei voti.\nMor\u00ec per un arresto cardiaco nella sua casa a Ravenna il 16 febbraio 2020, pochi giorni prima del suo sessantatreesimo compleanno."}
{"id": "524582", "revid": "1272592", "url": "https://it.wikipedia.org/wiki?curid=524582", "title": "Orio Mastropiero", "text": "Biografia.\nOrigini e famiglia.\nNacque, probabilmente a Venezia, da una famiglia patrizia che, tra l'XI e il XII secolo, si era distinta sia in ambito politico che economico. I Mastropiero sono stati a lungo identificati con i Malipiero ma, in tempi pi\u00f9 recenti, \u00e8 stato dimostrato che si tratta di due casate differenti. Cappellari Vivaro lo dice figlio di un Leonardo, ma la notizia non sembra avere riscontri.\nMarin Sanudo afferma che con Orio si estinse la famiglia Mastropiero, ma ci sono noti i nomi di almeno due figli: Marco, conte di Arbe (1205 circa), e Marino, ambasciatore presso Alessio III (1197) e tra i quaranta elettori del doge Pietro Ziani (1205); forse ebbe anche una figlia, Angela, moglie di Giovanni Venier.\nI documenti dell'epoca testimoniano che, impegnato negli affari di famiglia, si trov\u00f2 spesso a commerciare in Oriente, specialmente attorno al Bosforo. Questa attivit\u00e0, iniziata gi\u00e0 dalle generazioni precedenti, permise ai Mastropiero di accumulare una grande quantit\u00e0 di ricchezze che li portarono a diventare una delle famiglie pi\u00f9 influenti anche dal punto di vista politico. Nel 1164 essi si distinsero con altre casate offrendo allo Stato un prestito di 1150 marche d'argento, sollevando cos\u00ec Venezia da una grave crisi finanziaria; in cambio ottennero per undici anni il monopolio delle rendite del mercato di Rialto.\nPrima del dogato.\nPer quanto riguarda la vita pubblica, il nome del Mastropiero compare in vari documenti dagli anni 1150 agli anni 1170, specialmente in qualit\u00e0 di giudice. Questa carica, prima dell'istituzione del Minor Consiglio, non aveva solo poteri giudiziari, ma affiancava il doge nelle scelte politiche, spesso limitandone i poteri. \nNel 1170, inoltre, aveva ricoperto la carica di ambasciatore presso l'imperatore bizantino Manuele I Comneno assieme a Sebastiano Ziani. I due diplomatici dovevano cercare un accordo in un momento di gravi tensioni tra Venezia e Costantinopoli che aveva portato al blocco degli scambi commerciali tra le due potenze. Inizialmente la loro azione sembr\u00f2 dare gli effetti sperati, infatti il sovrano mand\u00f2 a sua volta una delegazione in laguna che port\u00f2 al ripristino delle attivit\u00e0 mercantili. \nLe vere intenzioni dell'imperatore erano per\u00f2 altre: le trattative furono tirate per le lunghe e alla fine Michele decise l'arresto di tutti i mercanti veneziani residenti a Bisanzio e la confisca dei loro beni. Il bellicoso doge Vitale II Michiel decise di ricorrere alle armi, ma la spedizione fu un fallimento; compromessi gli interessi veneziani in Oriente, fu travolto dal malcontento del ceto mercantile e cadde vittima di una congiura. Ad uscirne vincitrice sul fronte interno fu proprio la casta dei giudici che condizion\u00f2 le elezioni dei successori: la scelta del doge fu affidata a una commissione di soli undici membri, mentre i poteri della tradizionale assemblea popolare, la \"concio\", furono limitati alla sola acclamazione del prescelto. Non \u00e8 un caso, quindi, se i successori del Michiel (Sebastiano Ziani, lo stesso Mastropiero ed Enrico Dandolo) avevano tutti ricoperto il ruolo di giudice.\nPare che proprio Mastropiero fosse stato il primo, nel 1172, a venire eletto mediante questo sistema, tuttavia avrebbe rinunciato alla carica a causa della giovane et\u00e0.\nNel 1175 fece nuovamente parte di una legazione, questa volta con Orio Daurio presso il re di Sicilia Guglielmo II d'Altavilla, con l'intento di costituire un'alleanza e di convincerlo a mediare nell'annoso conflitto contro i Bizantini. Gli ambasciatori conclusero un accordo di reciproco aiuto militare della durata di vent'anni e in aggiunta un trattato commerciale che garantiva ai mercanti Veneziani esenzioni daziarie e altre favorevoli condizioni. La notizia dell'accordo giunse anche alla corte di Costantinopoli, sicch\u00e9 Manuele prefer\u00ec perseguire una condotta pi\u00f9 moderata nei confronti di Venezia.\n\u00c8 probabile che il Mastropiero avesse anche preso parte alle trattative che portarono alla cosiddetta pace di Venezia (1177), l'accordo che sanciva la fine delle ostilit\u00e0 tra Federico Barbarossa e la Lega Lombarda.\nDogato.\nIl 17 aprile 1178, in seguito alle dimissioni dello Ziani, il Mastropiero venne eletto doge. Per l'occasione fu sperimentato un nuovo sistema elettorale: gli undici elettori furono sostituiti da una commissione di quaranta membri (in seguito quarantuno), sia nobili che popolani, a sua volta scelti da un piccolo collegio di quattro unit\u00e0.\nLa scelta fu certamente condizionata dalle famiglie pi\u00f9 influenti e indubbiamente pes\u00f2 il successo diplomatico conseguito in Sicilia che aveva portato a una distensione dei rapporti con Bisanzio.\nSecondo Andrea Dandolo, uno dei primi provvedimenti emanati dal nuovo doge fu l'istituzione dei giudici del Comun che avevano competenza nell'arbitrare le controversie tra Comune e privati (pi\u00f9 tardi si trasformarono nei giudici del Forestier), tuttavia questa notizia non \u00e8 suffragata da altre testimonianze e forse andrebbe collocata prima dell'elezione del Mastropiero. Invece, fu sicuramente lui ad adottare la Promissione del maleficio, un compendio di norme punitive di ambito civilistico e penalistico che mostra chiaramente come il Comune si stesse affermando rispetto al doge che aveva poteri anche in ambito giudiziario; l'iniziativa, infatti, non partiva esclusivamente dal doge, ma fu presa congiuntamente con gli altri organi del governo.\nSul fronte orientale, la morte di Manuele Comneno e l'ascesa del cugino Andronico I Comneno favor\u00ec la ripresa delle trattative con Bisanzio. L'azione diplomatica delle due parti frutt\u00f2 nel 1183 un nuovo accordo vantaggioso per entrambe: si decisero dei risarcimenti ai mercanti veneziani vittime delle persecuzioni di Manuele, furono liberati i prigionieri ancora bloccati nell'Impero, venne restituito al Ducato il suo quartiere commerciale a Costantinopoli; in aggiunta, vennero ripristinati i vari privilegi commerciali concessi a suo tempo alla Serenissima. A detta della \"Venetiarum historia\", in quell'occasione il Mastropiero ottenne il titolo di protosebasto.\nPer quanto riguarda il versante della Dalmazia, il doge tent\u00f2 di riprendere il controllo di Zara e degli altri centri della riviera che si erano nuovamente ribellati a Venezia per darsi all'Ungheria di re Bela III. Nel 1183 venne organizzata una campagna navale che, tuttavia, si limit\u00f2 alla presa di Tra\u00f9, Pago e altre isole minori. Nel 1188, in vista della terza crociata, si prefer\u00ec accantonare le mire espansionistiche e concludere una tregua con l'Ungheria.\nAncora sotto il suo dogato sarebbe stato istituito il Minor Consiglio (giugno 1187), altra istituzione rivolta ad affiancare il doge limitandone i poteri. Negli stessi anni si cominci\u00f2 a riorganizzare il corpo dei giudici, ridefinendone i poteri in modo da limitarli al solo ambito giudiziario e impedendone la loro interferenza nella politica. Proprio il Mastropiero defin\u00ec una norma che impose ai neoeletti del Minor Consiglio l'obbligo di accettare gli uffici del Comune senza che fosse presente alcun giudice.\nNel 1192, ormai anziano, il doge abdic\u00f2 e si ritir\u00f2 nel monastero di Santa Croce. Spir\u00f2 di l\u00ec a poco e fu sepolto nella chiesa del convento."}
{"id": "524583", "revid": "767487", "url": "https://it.wikipedia.org/wiki?curid=524583", "title": "Walterswil (Berna)", "text": "Walterswil (toponimo tedesco) \u00e8 un comune svizzero di 554 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nNel 1888-1889 la localit\u00e0 di Hubberg, fino ad allora frazione di Ursenbach, fu assegnata ai comuni di D\u00fcrrenroth e Walterswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524591", "revid": "117153658", "url": "https://it.wikipedia.org/wiki?curid=524591", "title": "Parral", "text": "Parral, \u00e8 un comune cileno di 37.822 abitanti della Provincia di Linares, (Regione del Maule) e il maggior centro abitato dopo il capoluogo provinciale.\nDati.\nLa citt\u00e0 \u00e8 localizzata nel mezzo di una fertile regione agricola, circa 350\u00a0km a sud della capitale Santiago, con la quale \u00e8 collegata tramite la moderna autostrada \"Carretera Panamericana\" (Ruta 5 Sur).\nFondata nel 1795 da Ambrosio O'Higgins, (in quel tempo, Vicer\u00e9 del Peru), Parral \u00e8 un importante centro agricolo della Regione del Maule. Secondo i dati del censimento del 2002, la popolazione della citt\u00e0 ammontava a 27.000 persone circa e la popolazione rurale costituiva un 30% della popolazione totale del comune. Fra 1992 e 2002 si registra una tendenza alla riduzione della popolazione residente nel comune la quale passa da 38.067 abitanti a 37.822 abitanti (variazione di -0,6 per cento in dieci anni) mentre la popolazione residente nel capoluogo comunale ha segnato una crescita dell'8,1 per cento (24.416 a 26.397 abitanti) nello stesso periodo.\nLa citt\u00e0 \u00e8 conosciuta per essere stata il luogo di nascita di Pablo Neruda, poeta e Nobel per la letteratura nel 1971, diplomatico e politico di rilevanza internazionale.\nProfilo economico.\nIl comune di Parral rappresenta il pi\u00f9 importante mercato risicolo del Cile."}
{"id": "524592", "revid": "122791439", "url": "https://it.wikipedia.org/wiki?curid=524592", "title": "Gaetano Sateriale", "text": "Biografia.\nDopo aver studiato al Liceo Ariosto della sua citt\u00e0 si \u00e8 laureato in scienze politiche all'Universit\u00e0 di Bologna ed \u00e8 stato esercitatore all'Istituto di Storia Contemporanea di Ferrara, diretto da Giorgio Rochat. Qui ha pubblicato i suoi primi lavori di ricerca sull'economia ferrarese e sulla politica della casa in Italia (Zanichelli). Nel 1975 si \u00e8 iscritto al Partito Comunista Italiano, nel 1977 \u00e8 stato assunto dalla Camera del lavoro di Ferrara, con l'incarico di costituire l'Ufficio Studi. Nel 1980 \u00e8 diventato Segretario Provinciale del Sindacato Chimici della CGIL, nel 1984 diviene Segretario Regionale e nel 1987 viene chiamato a dirigere, a Roma, il Dipartimento Industria e Contrattazione della CGIL.\nNel 1992 \u00e8 entrato nella segreteria nazionale del Sindacato Metalmeccanici (Fiom), come responsabile dell'Ufficio Contrattazione. Nelle elezioni comunali del 13 giugno 1999 viene eletto sindaco di Ferrara al primo turno con il 54,6% dei voti. Viene riconfermato nelle consultazioni del 12 e 13 giugno 2004 dove ottiene al primo turno il 54,4% dei consensi. Resta in carica sino al 22 giugno 2009. Dal 2010 si occupa di politica industriale per la Cgil nazionale, in stretta collaborazione con Susanna Camusso. Dal 2011 al 2013 \u00e8 Coordinatore della Segreteria Generale della Cgil. Poi responsabile del Piano del Lavoro della Cgil e direttore editoriale della casa editrice della Cgil Ediesse. Fino al 2020 ha diretto il dipartimento Cultura e Memoria per lo Spi Cgil Nazionale. Attualmente \u00e8 Presidente dell'Associazione Nuove Ri-Generazioni fondata dalla Fillea (Edili e Affini) Cgil e dallo Spi.\nVita privata.\nNipote del regista ferrarese Florestano Vancini e dell'ex sindaco di Ferrara Giovanni Buzzoni, deputato nella VI e VII legislatura, \u00e8 genero dell'ex diplomatico, saggista e giornalista Sergio Romano."}
{"id": "524599", "revid": "110157", "url": "https://it.wikipedia.org/wiki?curid=524599", "title": "L\u00fctzelfl\u00fch", "text": "L\u00fctzelfl\u00fch (toponimo tedesco) \u00e8 un comune svizzero di 4\u00a0165 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nL\u00fctzelfl\u00fch \u00e8 servito dalle stazioni di L\u00fctzelfl\u00fch-Goldbach e di Ramsei sulla ferrovia Emmentalbahn e da quelle di Ramsei e di Gr\u00fcnenmatt sulla ferrovia Ramsei-Huttwil.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524600", "revid": "123056733", "url": "https://it.wikipedia.org/wiki?curid=524600", "title": "Macworld", "text": "Macworld \u00e8 una rivista di informatica, specializzata nei personal computer Macintosh prodotti dalla Apple. Questa azienda, dopo aver protetto nel 1984 come marchio registrato non solo il nome \"Macintosh\" ma anche l'abbreviazione \"Mac\" e tutti i nomi con questo prefisso, concesse alla americana IDG il diritto di sfruttare il nome Macworld.\nStoria.\nFondata in contemporanea all'annuncio della disponibilit\u00e0 del primo calcolatore Macintosh, alla fine del 1983, e pubblicata dalla casa editrice International Data Group, \"Macworld\" una delle pi\u00f9 importanti riviste che si occupano del mondo Macintosh. Ha toccato punte di oltre seicentomila copie vendute al mese e oggi vende pi\u00f9 del doppio rispetto al suo maggior concorrente, \"Macaddict\". Nel 2001, durante un periodo di contrazione del mercato, \"Macworld\" ha assorbito la maggiore testata concorrente, \"MacUser\".\n\u00c8 stata la testata pi\u00f9 longeva dedicata al Macintosh finch\u00e9 il 10 settembre 2014, IDG, la sua societ\u00e0 madre, annunci\u00f2 che avrebbe interrotto l'edizione cartacea e licenzi\u00f2 la maggior parte del personale, tuttavia la rivista continua tuttora tramite la versione online.\nEdizione italiana.\nDapprima edita come supplemento della sorella \"PC World\", nel 1991 anche \"Macworld Italia\" viene spedita nelle edicole come testata autonoma dalla filiale italiana dell'editore americano. \u00c8 diretta inizialmente da Giulio Ferrari ma operativamente governata da Enrico Lotti, giornalista che ne rester\u00e0 al timone sino all'ottobre 2006, divenendo nel tempo anche direttore responsabile.\nLa tiratura \u00e8 certificata e nel 2006 ondeggia attorno alle tredicimila copie; la stima delle vendite \u00e8 di poco superiore alle diecimila. In Italia, \"Macworld\" \u00e8 superata per diffusione dalla concorrente \"Applicando\", la quale per\u00f2 non ha una diffusione certificata \u2014 difficile dunque valutare a quanto ammonti il distacco nelle vendite.\n\"Macworld Italia\" pubblica, da sempre, sia materiale tradotto dall'edizione statunitense sia materiale originale prodotto in Italia. In particolare ospita con un certo risalto gli scritti di due opinionisti: Anthony Stanley (sin dal primo numero, fino alla sua morte avvenuta nel 2003) e Luca Accomazzi (dal quarto numero fino ad oggi). Prima e unica fra le riviste italiane d'informatica, dal 2003 al 2006 \"Macworld Italia\" ha ospitato dei racconti nella serie \"Io e Ce\u2026\" dell'autore genovese Fabrizio Venerandi, in cui l'informatica era solo uno spunto e talvolta un pretesto per invenzioni narrative. Da un anno dopo la morte di Stanley a oggi il suo posto \u00e8 stato preso da Lucio Bragagnolo. Quest'ultimo giornalista \u00e8 anche autore di un blog piuttosto popolare ospitato sul sito della rivista, \"Ping\".\nNel marzo 2006 la IDG sceglie di ritirarsi da alcuni mercati tra cui quello italiano e \"Macworld\" viene rilevata, con le altre riviste IDG, da una casa editrice di nuova fondazione, la Nuov@ Periodici Italia di Mario Toffoletti.\nNel settembre 2010 la casa editrice Nuov@ Periodici Italia chiude a seguito della grave crisi che colpisce i settori economici e, in particolare, il mercato dell'editoria. Da qui la decisione di non pubblicare pi\u00f9 la rivista \"Macworld Italia\" lasciando al momento in vita soltanto il sito web di riferimento.\nLa rivista viene riproposta nelle edicole italiane il 3 aprile 2012 dalla Play Media Company S.r.l. che ha acquisiti i diritti per l'Italia dall'editore americano."}
{"id": "524601", "revid": "46291", "url": "https://it.wikipedia.org/wiki?curid=524601", "title": "Northia hornei", "text": "Northia hornei \u00e8 una pianta appartenente alla famigliadelle Sapotaceae, endemica delle isole Seychelles."}
{"id": "524602", "revid": "547034", "url": "https://it.wikipedia.org/wiki?curid=524602", "title": "Perpetua e Felicita", "text": "Perpetua e Felicita (morte a Cartagine il 7 marzo 203) furono due giovani cristiane che subirono il martirio sotto l'imperatore Settimio Severo insieme a Saturo, il catechista di Perpetua, Revocato, Saturnino e Secondolo. Sono venerate come sante sia dalla Chiesa cattolica che dalle Chiese ortodosse.\nDocumenti.\nIl resoconto del loro martirio scritto in latino, gli \"Atti di Perpetua e Felicita\", fu scoperto da Luca Olstenio e pubblicato da Pierre Poussines.\nI capitoli III\u2013X contengono i racconti e le presunte visioni di Perpetua, i capitoli XI-XIII quelle di Saturo. \nI capitoli I-II XIV-XXI sono attribuiti a un testimone oculare poco dopo la morte dei martiri.\nNel 1890 Rendel Harris scopr\u00ec un altro resoconto scritto in greco, che ha pubblicato in collaborazione con Seth K. Gifford (Londra, 1890). \nMolti storici ritengono che questo testo in greco sia l'originale, altri postulano la contemporaneit\u00e0 di entrambi i testi, tuttavia l'ipotesi pi\u00f9 accreditata \u00e8 che il testo in latino sia l'originale e quello in greco una mera traduzione.\nIl fatto che Tertulliano sia l'autore di questi Atti non \u00e8 dimostrato, cos\u00ec come non lo \u00e8 il fatto che tutti questi martiri o alcuni di essi fossero montanisti. \nNegli atti non ci sono indicazioni al riguardo.\nSecondo alcuni studiosi - come ad esempio Emilio Bossi, - Perpetua e Felicita non sarebbero mai esistite, ma farebbero parte di un numeroso gruppo di personaggi \"costruiti\" su preesistenti festivit\u00e0 o usanze pagane allo scopo di trasferirne il culto o l'osservanza verso la nuova religione cristiana. In particolare il nome delle due sante deriverebbe dall'augurio latino \"perpetua felicitas\".\nVita secondo la fonte agiografica pervenuta.\nSecondo la tradizione, la loro \"passio\" fu redatta da Perpetua e Felicita stesse e la sua compilazione definitiva fu opera dell'apologista Tertulliano.\nIn base a questo racconto, Vibia Perpetua, una nobile e colta matrona di Cartagine di ventidue anni, madre di un bambino che ancora allattava, fu arrestata insieme ai suoi servi Revocato, Saturnino, Secondolo e Felicita, incinta e in procinto di partorire: erano tutti catecumeni ed erano stati convertiti al Cristianesimo da Saturo.\nNel 202, un decreto dell'imperatore Settimio Severo (193-211) aveva proibito a tutti i cittadini dell'impero di diventare cristiani ed anche ebrei, e chiunque avesse disobbedito sarebbe stato condannato a pene severe.\nIl padre di Perpetua era pagano, mentre sua madre e due suoi fratelli erano cristiani, uno dei quali catecumeno. Il terzo fratello, il giovane Dinocrate, mor\u00ec ancora bambino.\nDopo il loro arresto, e prima di essere condotti in prigione, i cinque catecumeni furono battezzati. Perpetua e Saturo lasciarono dei fedeli e puntuali resoconti delle sofferenze e dei patimenti durante la prigionia, del tentativo del padre di Perpetua di indurla all'apostasia, delle loro visioni e di tutte le vicissitudini prima della loro esecuzione.\nPoco dopo la morte dei cinque martiri, un cristiano ha aggiunto a questi documenti preziosi anche il racconto dell'esecuzione.\nIl buio e l'atmosfera oppressiva della prigione spaventarono molto Perpetua, che era anche molto in ansia per la vita del suo bambino. Due diaconi, accordandosi sul compenso per farli trasferire in una sezione meno dura del carcere, riuscirono a far visita ai prigionieri, alleviandone un po' le sofferenze. Anche la madre e il fratello catecumeno fecero visita a Perpetua, che pot\u00e9 riabbracciare e nutrire il suo bambino, tenendolo in cella con s\u00e9.\nSecondo la passio citata, Perpetua ebbe anche una visione, in cui saliva su una scala stretta, sui cui lati erano fissati ogni genere di strumenti di ferro (spade, lance, arpioni, lunghi coltelli, spiedi), in modo tale che chi trascurava di guadare verso l'alto finisse dilaniato, impigliato nei ferri; fino a raggiungere un prato verde, in cui pascolava un gregge di pecore. Da questo cap\u00ec di essere prossima al martirio.\nPochi giorni dopo il padre di Perpetua, avendo saputo che il processo stava per avere luogo, si rec\u00f2 in visita alla prigione, supplicando la figlia di rinnegare la sua fede, avendo piet\u00e0 della sua sofferenza, ma Perpetua rest\u00f2 salda. Il giorno seguente i sei catecumeni furono processati dinanzi al procuratore Ilariano. Tutti e sei professarono con forza la loro fede cristiana; il padre di Perpetua, portandole il figlio, tent\u00f2 nuovamente di indurla all'apostasia e perfino il procuratore fece delle rimostranze verso di lei, ma invano. Perpetua rifiut\u00f2 di fare sacrifici agli dei per la salute dell'imperatore. Suo padre, a causa della sua insistenza, fu allontanato con la forza dal procuratore e fustigato, e i sei catecumeni furono condannati a essere sbranati da belve feroci.\nSempre secondo la \"passio\", in una visione Perpetua vide il fratellino Dinocrate, morto all'et\u00e0 di 7 anni, dapprima triste e sofferente poich\u00e9 incapace di abbeverarsi all'\"acqua della salvezza\" (in purgatorio) e, dopo aver pregato per lui offrendo a Dio la sua sofferenza, lo vide pieno di gioia nell'abbeversi all'\"acqua divina\" ; in un'altra vide se stessa impegnata in una lotta vittoriosa contro un etiope selvaggio: le fu subito chiaro che non avrebbe lottato contro belve feroci, bens\u00ec contro il diavolo.\nAnche Saturo tramand\u00f2 per iscritto le sue presunte visioni: in una di esse era trasportato insieme con Perpetua da quattro angeli in uno splendido giardino, dove incontrarono altri martiri cristiani, vittime della persecuzione e delle loro stesse sofferenze: Giocondo, Saturnino, Artaio, e Quinto. Nella visione c'erano anche il vescovo Ottato di Cartagine e il sacerdote Aspasio, che implorarono i martiri per la riconciliazione. Frattanto si stava avvicinando la festa della nascita del cesare Geta, figlio di Settimio Severo, in occasione della quale i cristiani condannati dovevano lottare contro bestie feroci, durante i giochi militari: a tal fine vennero trasferiti dalla prigione nell'arena. Il carceriere Pudete, che aveva imparato a rispettare i catecumeni, permise ad altri cristiani di far loro visita. Il padre di Perpetua and\u00f2 a trovarla tentando ancora invano di dissuaderla.\nSecundo, uno dei catecumeni, mor\u00ec in prigione. Felicita, che quando fu arrestata era all'ottavo mese di gravidanza, era persuasa che non l'avrebbero sottoposta al martirio insieme agli altri, dal momento che la legge vietava l'esecuzione di donne incinte. Invece, dopo averne deciso la condanna, due giorni prima dell'inizio dei giochi, miracolosamente diede alla luce, prima del nono mese, una bambina, che venne adottata da una donna cristiana.\nIl 7 marzo, durante uno spettacolo castrense per celebrare il compleanno del cesare Geta, i cinque catecumeni furono condotti nell'anfiteatro. In seguito alla richiesta della folla, furono dapprima fustigati, poi un cinghiale, un orso e un leopardo furono aizzati contro gli uomini, e una mucca selvaggia contro le donne. Feriti dalle bestie feroci si baciarono secondo il rito per l'ultima volta prima di essere uccisi. I loro corpi furono sepolti a Cartagine.\nCulto.\nIl culto delle due sante e dei loro compagni martiri ebbe straordinaria e immediata diffusione: sono pervenute anche alcune omelie di Agostino, pronunciate proprio in occasione della loro festa. Il loro attributo iconografico \u00e8 la palma del martirio. Una meravigliosa basilica, chiamata Basilica Maggiore, fu eretta nel luogo in cui i martiri furono sepolti. Alfred Louis Delattre, proprio in questa basilica, scopr\u00ec un'antica iscrizione recante i nomi dei martiri.\nLa loro festa venne celebrata, anche al di fuori dei confini dell'Africa, il 7 marzo: questa data entr\u00f2 a far parte del calendario filocaliano, cio\u00e8 quello dei martiri venerati pubblicamente a Roma nel IV secolo. Il rito ambrosiano, invece, le ricorda il 7 febbraio, poich\u00e9 il 7 marzo cade quasi sempre in quaresima. Perpetua e Felicita sono invocate nelle litanie dei santi, specialmente durante la veglia pasquale della Chiesa cattolica, e il loro nome \u00e8 inserito anche nel canone romano.\nNel 439 le reliquie di santa Perpetua, all'approssimarsi dell'invasione dei Vandali, furono trasferite a Roma, poi da l\u00ec, nell'843, dall'arcivescovo di Bourges, san Raoul, all'abbazia di D\u00e8vres (o Deuvre), a Saint-Georges-sur-la-Pr\u00e9e. Dopo che quest'abbazia fu saccheggiata dai Normanni nel 903, furono trasferite a Vierzon, nel sito dell'attuale municipio. Da l\u00ec furono traslate nella chiesa di Notre Dame di Vierzon nel 1807, dove sono state conservate finora. Perpetua \u00e8 la patrona di Vierzon. Nel 1632 quella citt\u00e0 fu gravemente colpita da un'epidemia di peste: gli abitanti allora fecero ricorso alla santa portandone in processione le reliquie, e fecero il voto che, se la peste fosse cessata, avrebbero incastonato la sua testa in un reliquiario d'argento. La peste effettivamente cess\u00f2."}
{"id": "524603", "revid": "161374", "url": "https://it.wikipedia.org/wiki?curid=524603", "title": "Messerschmitt Me.163", "text": ""}
{"id": "524604", "revid": "289247", "url": "https://it.wikipedia.org/wiki?curid=524604", "title": "Santa Perpetua", "text": ""}
{"id": "524606", "revid": "111433", "url": "https://it.wikipedia.org/wiki?curid=524606", "title": "Enrico Dandolo", "text": "Biografia.\nFamiglia e primi anni.\nEnrico Dandolo discendeva dall'antica famiglia patrizia dei Dandoli, le cui propriet\u00e0 da tempo si concentravano sull'isola di San Luca. Nato sotto il dogado di Ordelaffo Falier, durante la sua giovinezza i Dandolo strinsero una fruttuosa alleanza politica con le famiglie Polani e i Badoer che li port\u00f2 a rivestire un ruolo politico di primo piano.\nGli anni tra il 1122 e il 1126 furono, per Venezia e le sue famiglie patrizie, contrassegnati dalla guerra con Bisanzio e dall'intervento in Terrasanta, conclusisi con un rafforzamento dell'espansione commerciale nel Levante, sancita dalla crisobolla di Giovanni II Comneno. Il culmine dell'attivit\u00e0 politica dei Dandolo in quegli anni venne raggiunto nel 1130, con l'elezione dello zio Enrico a patriarca di Grado, quasi contestuale all'incoronazione ducale di Pietro Polani. L'intreccio tra le due famiglie venne ulteriormente rafforzato dalla nomina del nonno Domenico a giudice e gastaldo ducale, bilanciata dall'elezione di Giovanni Polani a vescovo di Olivolo nel 1133.\nLa situazione cambi\u00f2 dopo il 1141, quando il vescovo Polani ed il patriarca Dandolo entrarono in contrasto per questioni di giurisdizione ecclesiastica. L'incrinarsi dei rapporti port\u00f2 nel 1143 ad un aperto contrasto tra il patriarca ed il doge. Nel 1145 la famiglia di Enrico incass\u00f2 il supporto della famiglia Badoer, ma quando due anni dopo, nel 1147, lo zio si pronunci\u00f2 su basi religiose contro l'alleanza in chiave anti-normanna tra Venezia e Bisanzio, andando contro gli interessi cittadini, il patriarca venne esiliato e le propriet\u00e0 di famiglia rase al suolo per ordine del Doge, il quale mor\u00ec per\u00f2 poco dopo a Caorle, mentre si apprestava a salpare con la flotta.\nA quell'epoca Enrico era gi\u00e0 quarantenne, sposato in prime nozze con la patrizia Felicita Bembo, dall'unione con la quale era nato Renier (la cui figlia, Anna Dandola, avrebbe sposato il re di Serbia Stefano Prvoven\u010dani).\nNel 1151 la pace con la famiglia Polani venne siglata dal matrimonio tra il fratello di Enrico, Andrea, con una rampolla Polani, Primera. Anche Enrico contrasse un nuovo matrimonio, sposando, dopo la morte di Felicita, Contessa Minotto, dalla quale ebbe altri tre figli: Fantino (futuro patriarca latino di Costantinopoli), Vitale e Marino.\nLa missione a Costantinopoli e la perdita della vista.\nAnche Enrico, come gli altri fratelli, si impegn\u00f2 nel commerciato tra Venezia, Costantinopoli ed Alessandria d'Egitto. Nel 1170 il doge Vitale II Michiel nomin\u00f2 \"bailo\" a Costantinopoli il sessantasettenne Dandolo. Qui Enrico giunse accompagnato dal fratello Giovanni, dopo aver lasciato l'amministrazione dei beni di famiglia alla moglie e a tale Filippo Falier della parrocchia di San Tom\u00e0, venendo ricevuto dall'imperatore Manuele I Comneno, che gli concesse anche il titolo onorifico di \"protosevasto\".\nIl 21 marzo 1171, per\u00f2, l'Imperatore decise improvvisamente di porre fine al dilagante controllo commerciale veneziano ordinando l'immediato arresto di tutti i Veneziani presenti nei territori bizantini (10.000 residenti nella sola colonia di Costantinopoli) e la confisca dei loro beni e delle loro navi.\nVenezia reag\u00ec scatenando la seconda guerra veneto-bizantina. Di fronte alla devastazione dei propri possedimenti greci, l'Imperatore si mostr\u00f2 disponibile a scendere a trattative, delle quali venne incaricato lo stesso Enrico Dandolo, assieme ai patrizi Sebastiano Ziani e Orio Mastropiero. Il lungo e pretestuoso protrarsi delle discussioni port\u00f2 per\u00f2 al diffondersi della pestilenza nella flotta veneziana e al fallimento della missione.\nStando alle cronache, nel corso di questi torbidi momenti, Enrico Dandolo avrebbe perso parzialmente o totalmente la vista: in occasione della fuga da Bisanzio o nel corso di un'accesa discussione con l'Imperatore, sarebbe rimasto cieco da un occhio o forse da entrambi.\nGli anni alla corte ducale.\nAl rientro a Venezia, lo Ziani ed il Mastropiero risultarono coinvolti in una rivolta che rovesci\u00f2 il doge Vitale II, assassinato davanti alla chiesa di San Zaccaria da un certo Marco Casolo. Gli successe lo stesso Ziani, allora settantenne, tra i cui elettori figurava il padre di Enrico Dandolo, Vitale; Ziani si premun\u00ec di giustiziare rapidamente l'assassino e di inviare Vitale Dandolo a Costantinopoli a trattare la pace con l'imperatore Manuele, mentre Enrico Dandolo venne inviato due volte come ambasciatore presso Guglielmo II di Sicilia per stringere alleanza contro i Bizantini. Lo Ziani avvi\u00f2 al contempo un'epoca di profondi mutamenti costituzionali che portarono alla nascita del \"Commune Veneciarum\" ed alla progressiva riduzione del potere del doge e della \"concione\" popolare in favore delle assemblee comunali, come il Maggior ed il Minor Consiglio e la Quarantia.\nQuesti anni vennero segnati, per l'ormai settantenne Enrico Dandolo, da viaggi in Oriente, dove crescevano gli interessi di famiglia, tanto da divenire a quel tempo visconte di Tiro Giovanni Dandolo, forse figlio del fratello Andrea. Nel 1174, alla morte del padre, Enrico assunse il ruolo di \"pater familias\", rafforzato dalla stipula con i fratelli di una \"fraterna\", un particolare contratto che permetteva di mantenere l'unione legale e patrimoniale della famiglia.\nNel 1175, l'alleanza stipulata dal Dandolo, ambasciatore presso Guglielmo II di Sicilia, con i Normanni spinse infine l'imperatore Manuele a restituire ai Veneziani i loro beni ed i loro diritti nell'Impero.\nAlla morte di Sebastiano Ziani, nel 1178, Enrico Dandolo era uno dei personaggi pi\u00f9 in vista della citt\u00e0, scelto tra gli elettori ducali che nominarono nuovo doge Orio Mastropiero. Tuttavia, a seguito del probabile aggravarsi dei problemi di vista, Enrico Dandolo non ricevette dal Mastropiero alcun incarico di corte, mentre ben presto anche i fratelli sciolsero la \"fraterna\", separando i patrimoni familiari nel 1181. In quello stesso anno, per\u00f2, si offr\u00ec al Dandolo una nuova occasione. Dopo che la reggenza in Oriente di Andronico I Comneno per il giovane nipote Alessio II venne inaugurata da un nuovo massacro di Latini a Costantinopoli, Enrico Dandolo venne scelto nel 1183 per riallacciare i rapporti diplomatici con i Bizantini. Lasci\u00f2 dunque l'amministrazione dei propri beni alla moglie Contessa, al fratello Andrea e all'amico Filippo Falier, apprestandosi a partire.\nLo accompagnarono nella missione Pietro Ziani e Domenico Sanudo, coi quali giunse alla corte imperiale di Andronico I Comneno, oramai sbarazzatosi del giovane nipote Alessio e rimasto unico imperatore. In cambio del sostegno veneziano contro i numerosi nemici che aggredivano Bisanzio, Andronico concesse l'ampliamento dei diritti commerciali veneziani.\nAd occuparsi e a recuperare i numerosi interessi familiari in Oriente era con Enrico a Costantinopoli anche il fratello Giovanni, incaricato in particolare di amministrare le cospicue propriet\u00e0 dell'anziano zio patriarca, che era uno dei maggiori possidenti veneziani di Costantinopoli. Giovanni riport\u00f2 nel 1184 una cospicua quantit\u00e0 di ricchezze dalla chiusura di numerosi contratti d'affitto dello zio, il quale mor\u00ec poi di l\u00ec a poco nel 1188.\nNel 1191 Enrico Dandolo venne incaricato di un nuovo delicato intervento diplomatico a Ferrara.\nIl dogado.\nGiunse al dogato in tarda et\u00e0 (ad oltre ottant'anni), ma avrebbe regnato comandando lo stato con pugno di ferro e saggezza.\nPrimo periodo: 1192-1202 (la guerra di Zara).\nLa sua elezione, il 21 giugno 1192, fu ottenuta grazie ad un trucco: a quel tempo si usava che i consiglieri pi\u00f9 giovani (comunque in genere abbastanza avanti con gli anni) rifacessero il letto ai consiglieri pi\u00f9 anziani quando essi erano segregati per scegliere il nuovo doge, come atto di rispetto. Lui faceva parte dei \"giovani\" e and\u00f2 da tutti i consiglieri a chiedere un voto simbolico per lui, che, indegno di ricevere il dogado, avrebbe per\u00f2 voluto ottenere almeno un riconoscimento simbolico. Quando si vot\u00f2, tanti gli diedero \"un unico voto simbolico\" che ottenne la maggioranza e divenne doge.\nDa doge, riusc\u00ec a concludere accordi con Verona, Treviso, con il patriarca d'Aquileia, con il re d'Armenia e con gl'imperatori d'oriente e d'occidente, permettendo a Venezia di avere mano libera nel riaccendere l'altalenante guerra di Zara, che negli anni precedenti aveva messo in discussione il predominio veneziano in Dalmazia e nell'Adriatico in favore di un Regno d'Ungheria Croazia e Slavonia guidato dal potente e bizantineggiante sovrano B\u00e9la III Arp\u00e0d.\nA fronte delle incursioni veneziane, a fianco degli zaratini si schier\u00f2 la flotta pisana, che venne infine scacciata solo nel 1201, lasciando per\u00f2 Zara ancora saldamente in mani ungheresi.\nSecondo periodo: 1202 - 1205 (La IV crociata).\nAttorno al 1201 - 1202 le condizioni di ostilit\u00e0 che avevano caratterizzato l'Adriatico nel decennio precedente, s'erano ormai placate ed il dogato del Dandolo si prospettava ormai in discesa. Eppure nuovi eventi erano giunti a maturazione ed avrebbero coinvolto direttamente Venezia ed il suo anziano doge. Nel 1198 fu eletto papa Innocenzo III; questi band\u00ec una crociata, la quarta, che sarebbe dovuta partire via mare da Venezia nel 1201. Quando per\u00f2 le truppe crociate giunsero in laguna, non furono in grado di pagare i veneziani per i loro servigi.\nDandolo, politico astuto, decise di farsi pagare rinunciando al denaro pattuito e chiedendo invece i \"servigi\" guerreschi dei soldati crociati. I crociati accettarono e la flotta part\u00ec sotto il comando di Enrico Dandolo. Il pagamento convenuto fu la presa di Trieste, Muggia e la riconquista di Zara a beneficio di Venezia.\nL'accordo con Alessio IV.\nDurante il periodo dell'assedio giunse a Zara il deposto principe di Costantinopoli Alessio IV che promise al gruppo denaro e terre, se l'avessero aiutato a riconquistare il potere. La spedizione cambi\u00f2 presto \"motivazione\", trasformandosi da crociata religiosa in mera invasione di mercenari al soldo d'una fazione. Nel 1203 quindi la flotta si diresse a Costantinopoli, con lo scopo ufficiale di reinsediare sul trono l'imperatore spodestato Alessio IV.\nIl papa, insoddisfatto della nuova piega che aveva assunto la situazione, lanci\u00f2 la scomunica su Venezia, ma era troppo tardi; la citt\u00e0 fu presa (17 luglio 1203). I veneziani, guidati da Dandolo, parteciparono all'assalto dal mare conquistando alcune piazzeforti.\nCos\u00ec Goffredo di Villehardouin descrisse Dandolo che guidava l'assalto veneziano:\nDopo alcuni convulsi mesi di lotte interne e tradimenti, tutti i precedenti pretendenti imperatori bizantini che lottavano tra di loro furono dichiarati decaduti e l'impero d'oriente fu spartito tra i crociati: a Venezia spettarono \"un quarto e mezzo\" (i tre ottavi) dei territori dell'impero d'oriente, tra cui Candia (Creta) e molte altre isole dell'Egeo; a Baldovino IX delle Fiandre, importante feudatario francese, spett\u00f2 invece la corona di imperatore.\nDurante i primi burrascosi mesi dalla conquista della citt\u00e0, il Dandolo, pur ormai vecchissimo e debilitato dal lungo viaggio via mare, riusc\u00ec ad ottenere ampi vantaggi per Venezia, stando sempre attento a non farla coinvolgere troppo nella situazione politica interna dell'ormai decadente impero bizantino.\nLa morte.\nEnrico Dandolo non torn\u00f2 pi\u00f9 a Venezia: rimase a Costantinopoli a combattere i bulgari dello zar Kalojan e i ribelli greci degli esuli \"basileis\" Alessio III e Alessio V.\nNel frattempo il doge lavorava per rinforzare le posizioni veneziane in Oriente. Ottenuta la remissione della scomunica pontificia per i fatti di Zara, ottenne la nomina, il 21 febbraio 1205, del veneziano Tommaso Morosini a patriarca latino di Costantinopoli, solennemente consacrato da papa Innocenzo III nella basilica di San Pietro in Vaticano il 20 marzo successivo e in procinto di avvicinarsi alla propria nuova sede episcopale scortato da una nuova flotta veneziana.\nNonostante i successi ottenuti dal neonato Impero Latino contro i greci, nella battaglia di Adrianopoli del 14 aprile 1205 le forze crociate vennero duramente sconfitte dai Bulgari e lo stesso Baldovino catturato. Il doge prese quindi, assieme a Goffredo di Villehardouin, il comando delle forze in ritirata, riconducendole in salvo a Rodestoc.\nEnrico Dandolo mor\u00ec in maggio 1205 all'et\u00e0 di 98 anni, forse a seguito di necrosi conseguente ad una grave forma di ernia inguinale, e fu sepolto nella galleria del matroneo nella basilica di Santa Sofia, tra i posti riservati alla famiglia imperiale: primo e ultimo uomo ad essere sepolto nella grande basilica.\nStando alla tradizione, dopo la conquista della citt\u00e0 da parte dei turchi nel 1453, la sua tomba fu aperta e le sue ossa furono gettate in pasto ai cani.\nNel 1927 il podest\u00e0 di Venezia, \"col pieno consenso di S. E. Mussolini\", ebbe l'idea di collocare in S. Sofia una targa commemorativa cos\u00ec concepita: \"V\"enetiarum inclito Duci Henrico Dandolo in hoc mirifico templo sepulto MCCV eius patriae haud immemores cives\"\"."}
{"id": "524607", "revid": "110157", "url": "https://it.wikipedia.org/wiki?curid=524607", "title": "M\u00f6tschwil", "text": "M\u00f6tschwil (toponimo tedesco; fino al 1910 M\u00f6tschwil-Schleumen) \u00e8 un comune svizzero di 127 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524609", "revid": "287204", "url": "https://it.wikipedia.org/wiki?curid=524609", "title": "Incubus (film)", "text": ""}
{"id": "524610", "revid": "1226", "url": "https://it.wikipedia.org/wiki?curid=524610", "title": "Nave stellare", "text": ""}
{"id": "524613", "revid": "110157", "url": "https://it.wikipedia.org/wiki?curid=524613", "title": "R\u00fcti bei Lyssach", "text": "R\u00fcti bei Lyssach (toponimo tedesco) \u00e8 un comune svizzero di 166 abitanti del Canton Berna, nella regione dell'Emmental-Alta Argovia (circondario dell'Emmental).\nStoria.\nTra il 1798 e il 1803 fu accorpato a Lyssach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "524614", "revid": "1494169", "url": "https://it.wikipedia.org/wiki?curid=524614", "title": "Martingala (disambigua)", "text": ""}
{"id": "524616", "revid": "2036605", "url": "https://it.wikipedia.org/wiki?curid=524616", "title": "Ippolito di Roma", "text": "Biografia.\nDalle notizie tramandate da Eusebio di Cesarea, Sofronio Eusebio Girolamo, papa Damaso I e Prudenzio, si desume che nacque probabilmente in Asia Minore, dove dovette studiare teologia, esegetica e retorica (secondo alcune fonti, fu discepolo di Ireneo di Lione); divenuto un esponente importante della Chiesa, giunse come prete a Roma sotto il pontificato di papa Zefirino (199\u2013217). Secondo D\u00f6llinger, Harnack e altri studiosi tedeschi, Ippolito sarebbe stato un vescovo, mentre secondo Puech era un semplice presbitero romano del III secolo, avverso all'eresia monarchiana, a papa Zefirino ed al futuro pontefice Callisto (217-222).\nIppolito accusava Callisto di essere caduto nell'eresia di Teodoto di Bisanzio (detto \u00abil conciatore\u00bb) prima e di Sabellio poi; inoltre lo accusava di lassismo morale nei confronti di peccati gravi quali l'adulterio e l'omicidio. Secondo la testimonianza di Ippolito, Callisto lo accusava ingiustamente di Diteismo, una forma di teismo che crede in due grandi d\u00e8i al posto del solo Dio. Il durissimo confronto tra Callisto ed Ippolito raggiunse l'apice trasformandosi in scisma quando il primo fu eletto Papa (217): Ippolito fu allora eletto da una ristretta schiera di seguaci da lui riconosciuti come \u00abChiesa\u00bb, in contrasto con la maggioranza dei Romani da lui chiamati \u00abScuola di Callisto\u00bb\nIppolito mantenne la propria posizione anche quando a Callisto succedettero Urbano I e poi Ponziano; fu probabilmente sotto il pontificato di quest'ultimo che Ippolito scrisse i \"Philosophumena\".\nIn seguito, i capi delle due Chiese furono esiliati dall'imperatore Massimino il Trace in Sardegna (\"ad metalla\"); secondo la tradizione cattolica lo scisma rientr\u00f2 nel momento in cui Ippolito incontr\u00f2 Ponziano sull'isola\u02d0 essi, riconciliatisi, invitarono i rispettivi seguaci a fare altrettanto. \nIntorno al 235, la morte li colse entrambi nell'isola e nel 236 o 237 le loro salme giunsero a Roma\u02d0 il corpo di Ippolito fu poi sepolto nel Campo Verano, sulla Via Tiburtina (secondo testimonianze dell'epoca, sembra che Ippolito fu sepolto il 13 agosto del 236 o di un anno successivo) e, sul luogo della sua sepoltura, sarebbe stata eretta la statua ritrovata solo nel 1551 e conservata nel Museo Lateranense. Cesare Baronio, nell'edizione del \"Martirologio Romano\" del 1586, assegna alla memoria liturgica di sant'Ippolito di Roma la data del 13 agosto.\nLa Chiesa cattolica ricorda sant'Ippolito il 13 agosto assieme a papa Ponziano. Dal Martirologio Romano:\nFonti.\nLa ricostruzione biografica \u00e8 stata ampiamente modificata da ricerche recenti. In particolare, riprendendo una proposta di Pierre Nautin, dagli atti del convegno romano del 1976 \u00e8 emersa la necessit\u00e0 di suddividere il corpus tra due autori, un Ippolito occidentale e un Ippolito orientale, ai quali si affiancano alcuni spuri. Il cosiddetto Ippolito occidentale o Pseudo-Ippolito, (non esiste infatti nessuna prova che si chiamasse effettivamente Ippolito) sarebbe l'autore dei \"Philosophumena\" e del trattato \"Sull'universo\" (i cui titoli risultano sulla statua romana). L'Ippolito orientale sarebbe stato essenzialmente un esegeta. Nel loro insieme, queste scoperte sono state confermate dalla ricerca successiva, sia pure con aggiustamenti. Ad esempio, c'\u00e8 un crescente scetticismo sul ruolo di Ippolito nella redazione della \"Tradizione Apostolica\". Anche il resoconto di Pirro Ligorio relativo al ritrovamento della statua \u00e8 stato contestato, in varie pubblicazioni, da Margherita Guarducci. L'intera questione attende una rivisitazione sistematica e imparziale. Dalla documentazione archeologica e documentaria si evince l'esistenza di un Ippolito vescovo e scrittore (Ippolito Romano) e di un Ippolito martire romano, la cui statua tombale fu rinvenuta mutilata nel 1551 lungo la via Tiburtina, nei pressi di Roma, dove la tradizione poneva la tomba del martire.\nFino alla pubblicazione, avvenuta nel 1851 dei \"Philosophumena\", di Ippolito si avevano poche e frammentarie notizie, come si pu\u00f2 evincere dalle fonti sotto riportate:\nDottrina.\nSotto papa Zefirino (198-217) entr\u00f2 in contrasto con il pontefice su alcune sue opinioni cristologiche: Ippolito avversava la posizione di Teodoto di Bisanzio e degli Alogi; similmente si oppose a Noeto di Smirne, Epigono, Cleomene e Sabellio, i quali insistevano sull'unit\u00e0 di Dio (Monarchiani) e che ritenevano il Padre e il Figlio mere manifestazioni (modi) della Natura Divina (Modalismo, Sabellianesimo). Per il santo, al contrario, Padre e Figlio erano due persone distinte e separate ed il Figlio era subordinato al Padre.\nDato che l'eresia modalista non era apparsa inizialmente chiara, Zefirino non prese posizione contro di essa ed Ippolito lo censur\u00f2 fortemente, rappresentandolo come un uomo debole, indegno di guidare la Chiesa e strumento nelle mani dell'ambizioso ed intrigante diacono Callisto (\"Philosophumena\", IX, xi-xii).\nSecondo l'interpretazione di S. Mouraviev (che, rispetto al Wendland, legge diversamente il frammento sostituendo al posto di \"l\u00f3gos\" il termine d\u00f3gma, e, al posto di \"e\u00eenai\", \"eid\u00e9nai\"):\nOssia nell'unit\u00e0 si compongono i contrari (mere manifestazioni del tutto), nell'unit\u00e0 si realizza l'armonia dei diversi. Quindi, nell'opinione di Ippolito, l'eresia dell'indistinzione o identificazione di Padre e Figlio, Dio e Logos, Creatore e creatura, si trova gi\u00e0 negli scritti di Eraclito.\nOpere.\nIppolito fu il pi\u00f9 importante teologo ed il pi\u00f9 prolifico scrittore cristiano dell'era precostantiniana. Nonostante ci\u00f2 la sua copiosa produzione ha avuto un destino avverso. La maggior parte dei suoi scritti sono andati perduti o ci sono giunti solo attraverso dei frammenti, mentre altri sono arrivati fino a noi solo nelle traduzioni in lingue orientali e slave. Ci\u00f2 fu dovuto al fatto che il santo scriveva in greco e quando il greco non venne pi\u00f9 compreso a Roma, i romani persero interesse verso questo autore, mentre ad Oriente, dove la gente ancora lo comprendeva, rimase un autore molto famoso.\nI suoi trattati esegetici furono numerosi: scrisse commentari su molti libri dell'antico e del nuovo testamento, di molti dei quali rimangono solo frammenti. Tuttavia, il trattato sul Cantico dei Cantici ci \u00e8 probabilmente giunto nella sua interezza, parimenti a quello sul Libro di Daniele in quattro volumi). Di altre otto delle sue opere, che trattano soggetti dogmatici ed apologetici, si conosce solo il titolo, mentre un'altra ci \u00e8 giunta per intero in lingua greca: si tratta del \u201cDe Anticristo\u201d.\nDelle sue polemiche contro gli eretici, l'opera pi\u00f9 importante \u00e8 il \"Philosophumena\", il cui titolo originale \u00e8 \u039a\u03b1\u03c4\u1f70 \u03c0\u03b1\u03c3\u1ff6\u03bd \u03b1\u1f31\u03c1\u03ad\u03c3\u03b5\u03c9\u03c2 \u1f14\u03bb\u03b5\u03b3\u03c7\u03bf\u03c2 (in latino, \"Refutatio omnium haeresium\"), ma \u00e8 conosciuta anche come Elenchos, o Confutazione di tutte le eresie.\nDell'opera, pubblicata nel 1851, sono noti il primo libro e i tomi dal quarto al decimo, mentre mancano i primi capitoli del quarto e completamente il secondo ed il terzo.\nI primi quattro libri trattano dei filosofi ellenici, mentre i libri dal quinto al nono espongono e confutano le eresie. L'ultimo libro ricapitola quanto esposto nei precedenti. L'opera \u00e8 una delle pi\u00f9 importanti fonti per la storia delle eresie dei primi secoli del Cristianesimo. \nIppolito avversava il pensiero filosofico greco, accusava gli eretici ed i pagani di essere legati alla speculazione filosofica della classicit\u00e0 e perci\u00f2 di essere legati ad una speculazione che ignorava il messaggio di Cristo (anche se in alcuni casi, ingannevoli, pareva anticiparlo).\nUn trattato pi\u00f9 breve contro le eresie (\"Syntagma\"), scritto da Ippolito in una data anteriore al \"De Antichristo\", pu\u00f2 essere ricavato da adattamenti successivi (\"Libellus adversus omnes haereses\"; \"Epiphanius\", \"Panarion\"; \"Philastrius\", \"De haeresibus\"). Scrisse anche un terzo trattato antieretico intitolato il \"Piccolo Labirinto\". \nAccanto a queste opere, il santo scrisse anche delle monografie contro Marcione, i Montanisti, gli Alogi e Caio. Di questi scritti esistono solo pochi frammenti. San Girolamo, inoltre, cita un suo lavoro sulle leggi della Chiesa.\nA lui sono attribuiti anche tre trattati sul diritto canonico: le \"Constitutiones per Hippolytum\", la Costituzione della Chiesa egiziana, in copto, ed i \"Canones Hippolyti\". Di queste opere le prime due sono senza dubbio apocrife e la terza probabilmente risale al V o al VI secolo."}
{"id": "524619", "revid": "78273", "url": "https://it.wikipedia.org/wiki?curid=524619", "title": "Antipapa Ippolito", "text": ""}
{"id": "524621", "revid": "838137", "url": "https://it.wikipedia.org/wiki?curid=524621", "title": "Euporia", "text": ""}
{"id": "524622", "revid": "1272592", "url": "https://it.wikipedia.org/wiki?curid=524622", "title": "Sisinnio, Martirio e Alessandro", "text": "I santi Sisinnio, Martirio e Alessandro (\u2020 29 maggio 397) furono tre chierici originari della Cappadocia: vennero inviati dal vescovo di Milano Ambrogio a evangelizzare la regione dell'Anaunia (Val di Non). Furono brutalmente uccisi dai pagani locali e sono per questo venerati come santi e martiri dalla Chiesa cattolica.\nLa vicenda storica.\nSisinnio era un diacono, Martirio un lettore ed Alessandro un ostiario: su richiesta del vescovo di Trento, Vigilio, Ambrogio li invi\u00f2 nella diocesi tridentina, ancora per larga parte pagana, come missionari. Il 29 maggio 397 furono trucidati in un rito, detto degli Ambarvali, durante una festa pagana di carattere agreste nella localit\u00e0 di Mecla, oggi Sanzeno. Nella suddetta localit\u00e0 venne costruita in seguito una basilica in loro ricordo (attualmente gestita da una comunit\u00e0 francescana insieme al vicino eremo di San Romedio). I loro corpi vennero riportati a Trento e seppelliti nella basilica paleocristiana, che venne appositamente costruita.\nL'Anaunia era all'epoca una valle di grande vitalit\u00e0 economica e culturale, sede di un'importante e frequentato tempio dedicato a Saturno (probabilmente presso l'attuale citt\u00e0 di Cles), attorno al quale si erano sviluppate numerose strutture produttive: .\nVigilio di Trento si fece propagatore del loro culto e le loro reliquie vennero inviate al nuovo vescovo di Milano, Simpliciano, che le depose nella \"basilica Virginum\", oggi basilica di San Simpliciano. Altre reliquie furono inviate a Giovanni Crisostomo, patriarca di Costantinopoli.\nMemoria liturgica il 29 maggio."}
{"id": "524623", "revid": "104458", "url": "https://it.wikipedia.org/wiki?curid=524623", "title": "Distretto di Morges", "text": "Il distretto di Morges \u00e8 un distretto del Canton Vaud, in Svizzera. Confina con i distretti di Rolle a ovest, di Aubonne a nord-ovest, di Cossonay a nord, di Losanna a est e con la Francia (dipartimento dell'Alta Savoia nel Rodano-Alpi) a sud. Il capoluogo \u00e8 Morges. Comprende una parte del lago di Ginevra.\nComuni.\nAmministrativamente \u00e8 diviso in 62 comuni:"}
{"id": "524624", "revid": "4252", "url": "https://it.wikipedia.org/wiki?curid=524624", "title": "San Sisinnio", "text": ""}
{"id": "524625", "revid": "125647538", "url": "https://it.wikipedia.org/wiki?curid=524625", "title": "Club Cerro Porte\u00f1o", "text": "Il Cerro Porte\u00f1o, abbreviazione di Club Cerro Porte\u00f1o, \u00e8 una societ\u00e0 calcistica di Barrio Obrero, sobborgo di Asunci\u00f3n, in Paraguay. Milita nella Divisi\u00f3n Profesional, la massima serie del campionato paraguaiano di calcio. \nIn Paraguay il Cerro Porte\u00f1o \u00e8 conosciuto come \"el club del pueblo\" (il club del popolo), dato che la maggior parte dei suoi tifosi appartiene alla classe operaia o alle classi sociali inferiori, a differenza di e , club storicamente sostenuti maggiormente dalle classi superiori. \u00c8 una delle squadre con pi\u00f9 tifosi in Paraguay.\nStoria.\nLa fondazione del Club Cerro Porte\u00f1o risale al 1\u00ba ottobre 1912 per opera di Susana N\u00fa\u00f1ez, che fu coadiuvata da un gruppo di giovani. All'epoca il Paraguay viveva una situazione tesa a causa dell'instabilit\u00e0 del governo, dovuta a sua volta alle frequenti rivalit\u00e0 tra i due partiti egemoni, il Partito Colorado e Partido Liberal. A causa delle frizioni i fondatori del club decisero di usare come colori ufficiali della squadra quelli dei partiti rivali, rispettivamente il rosso e il blu, come segno di fraternit\u00e0 tra i paraguaiani. In seguito furono adottati i calzoncini bianchi per completare i colori della bandiera paraguaiana. \nLa squadra deve il proprio nome alla battaglia combattuta il 19 gennaio 1811 tra le forze di Buenos Aires, i \"Porte\u00f1os\", e l'esercito paraguaiano sul Cerro Mba\u00e9 (collina Mba\u00e9), soprannominata da allora Cerro Porte\u00f1o (collina Porte\u00f1o). Le truppe del Paraguay (che all'epoca era una colonia spagnola) furono abbandonate dal comandante spagnolo, ma continuarono a battersi sotto la guida degli ufficiali paraguaiani, fino a riportare una grande vittoria.\nNel corso degli anni il Cerro Porte\u00f1o ha vinto molti campionati nazionali, affermandosi come uno dei due club pi\u00f9 prestigiosi e amati del paese. Risultato degno di nota \u00e8 il raggiungimento della semifinale della Coppa Libertadores, ottenuto nelle edizioni del 1973, 1978, 1993, 1998, 1999 e 2011."}
{"id": "524626", "revid": "486946", "url": "https://it.wikipedia.org/wiki?curid=524626", "title": "San Martirio", "text": ""}
{"id": "524627", "revid": "131358", "url": "https://it.wikipedia.org/wiki?curid=524627", "title": "Cerro Porteno", "text": ""}
{"id": "524632", "revid": "287204", "url": "https://it.wikipedia.org/wiki?curid=524632", "title": "Club Cerro Porteno", "text": ""}
{"id": "524635", "revid": "4106", "url": "https://it.wikipedia.org/wiki?curid=524635", "title": "La Xara", "text": ""}
{"id": "524637", "revid": "27682817", "url": "https://it.wikipedia.org/wiki?curid=524637", "title": "\u221e", "text": ""}
{"id": "524639", "revid": "1226", "url": "https://it.wikipedia.org/wiki?curid=524639", "title": "Design by Contract", "text": ""}
{"id": "524640", "revid": "228587", "url": "https://it.wikipedia.org/wiki?curid=524640", "title": "Sant'Alessandro", "text": ""}
{"id": "524644", "revid": "767487", "url": "https://it.wikipedia.org/wiki?curid=524644", "title": "Eufeme (astronomia)", "text": "Eufeme \u00e8 un piccolo satellite naturale di Giove scoperto nel 2003 da una squadra di astronomi dell'Universit\u00e0 delle Hawaii guidata da Scott Sheppard e composta da David Jewitt, Jan Kleyna, Yanga Fern\u00e1ndez e Henry Hsieh. La scoperta fu annunciata il 4 marzo 2003 assieme a quella di sei altri satelliti di Giove. Designato alla scoperta come S/2003 J 3, nel 2017 ha ricevuto l'ordinale Giove LX.\nStanti i suoi parametri orbitali, Eufeme \u00e8 considerato un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di chilometri e da inclinazioni orbitali prossime ai 150\u00b0 rispetto all'eclittica.\nI dati orbitali specifici del satellite non sono ancora noti con precisione. Esso sembra e orbitare con moto retrogrado intorno a Giove in 561,518\u00a0giorni, ad una distanza media di 19,622 milioni di chilometri, con un'inclinazione di 146,363\u00b0 rispetto all'eclittica e 146,377\u00b0 rispetto all'equatore, e con un'eccentricit\u00e0 di 0,2507.\nEufeme sembra avere una dimensione di circa e una densit\u00e0 di . \u00c8 presumibilmente composto di roccia silicea. Ha una bassa albedo di solo 0,04 (cio\u00e8 riflette solo il 4% della radiazione incidente) e una magnitudine apparente pari a 23,4 che lo rende un oggetto molto poco luminoso.\nIl satellite \u00e8 dedicato all'omonima figura della mitologia greca, nutrice delle Muse."}
{"id": "524646", "revid": "2166030", "url": "https://it.wikipedia.org/wiki?curid=524646", "title": "Policarpo di Smirne", "text": "Fu discepolo di Giovanni apostolo e divenne vescovo di Smirne durante il regno di Traiano. Come teologo, godette di grande autorit\u00e0 e fu uno dei pastori pi\u00f9 stimati del tempo. \u00c8 venerato come santo da molte Chiese cristiane e la sua memoria liturgica \u00e8 celebrata il 23 febbraio o il 26 gennaio (per i copti, l'8 marzo).\nDei suoi numerosi scritti, sono pervenute solo una \"Lettera di Policarpo ai Filippesi\", scritta alla comunit\u00e0 di Filippi (tra il 107 e il 140), in cui riferisce del viaggio di Ignazio di Antiochia a Smirne e dalla quale si ricavano numerose informazioni sugli usi e la fede dei primi cristiani. Fu maestro di Ireneo di Lione, fondatore di chiese nelle Gallie e suo biografo. Secondo la tradizione, sarebbe stato lui ad inviare in Gallia Benigno di Digione, Andochio, Andeolo del Vivarais e Tirso (venerati come santi dalla Chiesa Cattolica) per evangelizzare il Paese.\nBiografia.\nDalla sua celebre \"passio\" (comunemente nota come \"Martirio di san Policarpo\"), redatta sotto forma di lettera circolare inviata alla comunit\u00e0 cristiana di Filomelio (attuale Ak\u015fehir), citt\u00e0 della Frigia posta tra Licaonia e Antiochia di Pisidia, si deduce che nacque nella seconda met\u00e0 del I secolo: figlio di genitori cristiani, fu discepolo, con Papia di Ierapoli, di \"Giovanni il Presbitero\" (per la tradizione Giovanni apostolo), e fu consacrato vescovo della citt\u00e0 di Smirne dagli apostoli.\nDivenne uno dei pi\u00f9 autorevoli e stimati vescovi del suo tempo, tanto che fu scelto come rappresentante della Chiesa d'Asia e inviato a Roma a discutere con papa Aniceto la questione della data di celebrazione della Pasqua: Policarpo e numerosi vescovi d'Asia seguivano l'osservanza quartodecimana, che preveda la celebrazione della Pasqua il 14 Nisan, mentre la chiesa di Roma celebrava la Pasqua di domenica. Secondo la testimonianza di Ireneo di Lione, l'incontro non port\u00f2 ad un accordo sulla data della Pasqua, tuttavia Policarpo e Aniceto si congedarono fraternamente.\nA Roma e a Smirne contrast\u00f2 la diffusione delle dottrine docetiche di Marcione e Valentino. Secondo Ireneo, che era stato discepolo di Policarpo, Marcione incontr\u00f2 Policarpo e chiedendogli se lo riconosceva, si sent\u00ec rispondere dal vescovo: \"Ti riconosco come il primogenito di Satana\".\nCatturato per ordine del proconsole Stazio Quadrato e rifiutatosi di sacrificare per l'imperatore, fu condannato ad essere arso vivo nello stadio della sua citt\u00e0 e, visto che miracolosamente le fiamme non lo consumavano, fu ucciso con un colpo di pugnale. La data del martirio non \u00e8 certa: alcuni studiosi propendono per il 23 febbraio 177, ma sono stati proposti anche 156 e 161-169.\nFonti.\nLa principale fonte su Policarpo \u00e8 il suo discepolo Ireneo di Lione (130-202), che lo menziona in \"Adversus haereses\" (III 3, 4) e nelle lettere a Florino e a papa Vittore. Le altre fonti sono Girolamo (347-420) in \"De viris illustribus\" (cap. 17) ed Eusebio di Cesarea (265 \u2013 340) in \"Storia ecclesiastica\" (IV, 15, 1-43). La \"Vita Polycarpi\", che reca come autore un certo Pionio, \u00e8 un'opera senza valore storico, scritta non prima della met\u00e0 del IV secolo.\nOpere.\nLettera di Policarpo ai Filippesi.\nTra le lettere che Policarpo scrisse alle comunit\u00e0 cristiane delle localit\u00e0 vicine, la lettera ai Filippesi \u00e8 l'unica che si \u00e8 conservata. Essa inizia con delle esortazioni alle virt\u00f9, indicando gli insegnamenti da trasmettere alle donne, alle vergini, ai giovani, unite ai doveri che riguardano i diaconi e i presbiteri. Ai giovani, in particolare, si raccomanda di tenersi lontani \"dalle passioni di questo mondo, perch\u00e9 ogni passione fa guerra allo spirito\" e \"siano sottomessi ai presbiteri e ai diaconi come a Dio e a Cristo\". Riguardo ai presbiteri, si raccomanda loro di visitare gli infermi, di occuparsi dell'assistenza alle vedove e agli indigenti oltre che alla riconciliazione dei peccatori, \"cercando di ricondurre gli sviati\".\nLa lettera, che ci \u00e8 giunta parzialmente in greco (fino al capitolo IX, 2) e integralmente in una traduzione latina piuttosto libera , nasce probabilmente dalla fusione di due scritti: il primo (capp. XIII-XIV) \u00e8 un biglietto di accompagnamento delle lettere di Ignazio raccolte da Policarpo, il secondo \u00e8 invece un testo esortativo e di avvertimento, nato da alcune difficolt\u00e0 sorte all'interno della comunit\u00e0 di Filippi (capp. I-XII), scritto in un diverso momento.\nLo scritto ha un'impostazione anti-docetista e conferma numerose affermazioni fondamentali per l'ortodossia allora in fase di formazione. Nella sua lettera Policarpo cita ripetutamente la prima lettera di Pietro e varie lettere di Paolo. Sono presenti inoltre due citazioni della prima lettera di Giovanni e pi\u00f9 citazioni dirette dei Vangeli. Secondo alcuni studiosi la teologia di Policarpo aveva comuni basi paoline con quella di Marcione, con la grande differenza che il santo accoglieva tutte le Sacre Scritture e la tradizione apostolica (\"[...] come ci fu comandato da Lui e dagli Apostoli, che ci predicarono il Vangelo, e dai profeti che ci preannunciarono la venuta del Signore Nostro\", si legge nella Lettera di Policarpo ai Filippesi), mentre Marcione rigettava tutto l'Antico Testamento e tre Vangeli su quattro, accogliendo del Nuovo Testamento solo le parti che non contrastavano con i suoi insegnamenti. \nLettera di Ignazio a Policarpo.\nEsiste inoltre una lettera di Ignazio di Antiochia a Policarpo, il cui contenuto non ha interesse storico. Ignazio cita Policarpo nelle sue lettere agli abitanti di Efeso e Magnesia. Queste lettere sono state raccolte da Policarpo nel 107 quando incontr\u00f2 Ignazio il quale veniva trasferito a Roma prigioniero."}
{"id": "524649", "revid": "289247", "url": "https://it.wikipedia.org/wiki?curid=524649", "title": "San Papia di Gerapoli", "text": ""}
{"id": "524650", "revid": "289247", "url": "https://it.wikipedia.org/wiki?curid=524650", "title": "San Papia", "text": ""}
{"id": "524654", "revid": "196390", "url": "https://it.wikipedia.org/wiki?curid=524654", "title": "Hypercube", "text": ""}
{"id": "524655", "revid": "125222095", "url": "https://it.wikipedia.org/wiki?curid=524655", "title": "Ribellione della macchina", "text": "La ribellione della macchina \u00e8 un tema della fantascienza che riguarda il sopravvento da parte di meccanismi (siano essi rappresentati da computer o da robot) ai danni della specie umana. Operata per sostituzione, disobbedienza, asservimento o eliminazione, l'affermazione delle macchine arriva a minacciare, o ha come esito, il ribaltamento dei ruoli tra l'uomo e l'automa. In particolare viene esplorato il tema dello sviluppo di vita non biologica, autocoscienza ed intelligenza, in seno alle macchine stesse, e la successiva competizione tra le entit\u00e0 tecnologiche ribelli e il genere umano.\nCaratteristiche.\nIl tema riprende in parte quanto gi\u00e0 presentato in \"Frankenstein\" da Mary Shelley (1818): la ribellione della creazione artificiale nei confronti del suo creatore, ricalcando il mito greco di Prometeo.\nCon l'aumento delle funzioni svolte dai computer, come la contabilit\u00e0 e la gestione di infrastrutture, gli errori degli elaboratori iniziarono a creare ripercussioni nella societ\u00e0. Immaginando i primi esempi di intelligenza artificiale, gli scrittori teorizzarono la possibilit\u00e0 di qualcosa di pi\u00f9 di un semplice errore nella macchina: la volont\u00e0 dal computer di ribellarsi ai propri creatori.\nNella letteratura i casi sono molteplici, da \"Neuromante\" di William Gibson a \"Il cacciatore di androidi\" di Philip Dick. Tra gli esempi cinematografici pi\u00f9 famosi di computer ribelli si possono citare HAL 9000 in \"\", Joshua in \"Wargames\" e Skynet nella serie \"Terminator\". La mancanza di un controllo diretto sulle attivit\u00e0 del programma e la cessione delle decisioni e del controllo di funzioni vitali - come le capsule con l'equipaggio in animazione sospesa nel caso di HAL 9000 o le difese missilistiche nei casi di Joshua e Skynet - \u00e8 una delle motivazioni per queste allegorie. Nel caso di \"Neuromante\", dei replicanti in \"Il cacciatore di androidi\" e altri invece il tema \u00e8 la possibilit\u00e0 di vita e di autodeterminazione di una intelligenza artificiale abbastanza evoluta: la ribellione \u00e8 in questo caso il desiderio di poter essere considerati alla pari degli esseri umani o in generale di potersi emancipare dai desideri e comandi dei programmatori.\nIl tema delle macchine che ottengono troppo potere \u00e8 anche alla base della societ\u00e0 presentata da Frank Herbert nel ciclo di Dune: nell'universo immaginario creato dallo scrittore i computer sono stati aboliti (durante il Jihad Butleriano) e sostituiti da esseri umani con eccezionali capacit\u00e0 di calcolo, i mentat. Le decisioni e il controllo su abilit\u00e0 straordinarie sono quindi riassegnate all'essere umano: si pu\u00f2 considerare l'ambientazione di \"Dune\" come una possibile evoluzione dello scenario del \"computer ribelle\".\nRobot e androidi ribelli.\nUn sotto filone del computer ribelle \u00e8 costituito dal robot o androide ribelle, di cui sono stati presentati diversi casi nel corso degli anni, a partire dai robot assassini manovrati da \"supercattivi\" nei film e nei fumetti della prima met\u00e0 del ventesimo secolo fino ai \"Terminator\" e agli androidi di \"Westworld - Dove tutto \u00e8 concesso\".\nGi\u00e0 dalla prima apparizione del termine \"robot\", nel dramma \"R.U.R. (Rossum's Universal Robots)\" di Karel \u010capek pubblicata nel 1920, le macchine (in questo caso \"esseri umani semplificati\", costruiti con materiale organico sintetico) sono schiavi che si ribellano all'essere umano, fino a diventare la specie dominante del pianeta.\nNel romanzo \"The Avatar\" di Clyde C. Campbell (pubblicato nel 1935 sulla rivista \"Astounding\") l'uomo meccanico perfetto diventa dittatore del mondo e bisogna distruggerlo. Una storia simile si ha con il romanzo dell'italiano Ciro Khan \"L'uomo di fil di ferro\" (1932).\nUn caso a parte sono i robot positronici ideati da Isaac Asimov nei suoi racconti e romanzi (a partire dal 1940 con i racconti \"Robbie\" e \"Bugiardo!\"): grazie alle Tre leggi della robotica ciascuno di essi \u00e8 programmato per essere asservito agli esseri umani fino al punto di autodistruggersi pur di ottemperare agli ordini. Numerosi racconti dell'autore sono incentrati su malfunzionamenti ed errori umani di questa programmazione che fanno pensare ad un'apparente ribellione della macchina, risolti dalla \"robopsicologa\" Susan Calvin. Le tre leggi della robotica asimoviana rassicurano sul rapporto tra robot ed esseri umani.\nNel film \"Alien\" il robot Ash e MOTHER, il computer che controlla l'astronave \"Nostromo\", si ribellano all'equipaggio per ottemperare alla programmazione fornita dalla Weyland-Yutani Corporation, societ\u00e0 che li ha creati. Il problema della mancanza di controllo e quindi della mancanza di fiducia nella macchina si sposta dal meccanismo in s\u00e9 al suo creatore: la sicurezza dell'equipaggio \u00e8 messa in pericolo non da malfunzionamenti ma da trame segrete dovute a sete di potere e avidit\u00e0.\nNei Marvel Comics il supereroe Henry Pym progetta Ultron, un potentissimo robot creato per portare la pace nel mondo ma si ribella al suo padrone quando arriva alla conclusione che l'unico modo per portare a termine il suo obiettivo \u00e8 l'estinzione della razza umana. L'androide che diventer\u00e0 uno dei pi\u00f9 potenti e iconico nemico dei Vendicatori costruir\u00e0 a sua volta un'altra intelligenza artificiale, Visione, la quale per\u00f2 gli si ribeller\u00e0 contro diventato alleata dei vendicatori e nemica di Ultron.\nUna situazione opposta a quelle presentate si trova ad esempio nel film commedia \"Corto circuito\" e nel film d'animazione \"Il gigante di ferro\": in questo caso la macchina \u00e8 un'arma dotata di intelligenza artificiale, ma a causa di malfunzionamenti si ribella alla propria programmazione originaria, acquistando quindi un comportamento umano e dimostrando delle emozioni. All'estremo di questa situazione c'\u00e8 \"RoboCop\", in cui un uomo in fin di vita viene ricostruito come \"cyborg\", e riprogrammato per essere il poliziotto perfetto (o all'occorrenza una macchina da guerra contro il crimine); finch\u00e9 il suo cervello (quasi del tutto umano) non rivive in sogno la sua morte, risvegliando progressivamente l'uomo a discapito della macchina. Su questa scia si collocano anche i personaggi fumettistici Deathlok e Cyborg."}
{"id": "524658", "revid": "1543377", "url": "https://it.wikipedia.org/wiki?curid=524658", "title": "Baybayin", "text": "Il baybayin (a volte chiamato alibata) \u00e8 un sistema di scrittura che veniva usato per la lingua tagalog prima della colonizzazione spagnola; la sua origine \u00e8 nel sistema kavi dell'isola di Giava.\nSi ritiene che questo sistema di scrittura fosse in uso gi\u00e0 dal XIV secolo, ed era ancora in uso durante la colonizzazione spagnola delle Filippine. Il termine \"baybayin\" letteralmente significa \"scrittura, ortografia\"; sistemi di scrittura strettamente imparentati con esso sono lo hanun\u00f3o, il buhid, e il tagbanwa.\nIl sistema di scrittura \u00e8 un alfasillabario o \"abugida\", con combinazioni tra consonante e vocale. Ciascun carattere, scritto nella sua forma fondamentale, vale come una consonante seguita dalla vocale \"a\"; per ottenere sillabe con altre vocali, si pone un segno sopra la consonante (per le vocali \"e\", \"i\") o sotto la stessa (per le vocali \"o\", \"u\"): il segno \u00e8 detto \"kudlit\". Le singole vocali hanno propri caratteri, e a loro non si applica il kudlit.\nNella forma originaria del sistema baybayin non era per\u00f2 possibile rappresentare consonanti non seguite da vocali: questo caus\u00f2 problemi ai religiosi cattolici spagnoli che traducevano i propri libri nella lingua locale. Quindi, nel 1620 Padre Francisco L\u00f3pez introdusse un altro kudlit che eliminava il suono vocalico: scelse di usare una crocetta, \"+\", con riferimento al Cristianesimo. Il kudlit a forma di croce funziona esattamente come il \"virama\" nel sistema indiano devan\u0101gar\u012b, e perci\u00f2 \u00e8 definito \"Tagalog sign virama\" da Unicode.\nOltre al tagalog, anche l'ilocano e il pangasinan sono stati scritti con il baybayin o possono ancora esserlo.\nTabella Unicode.\nIl sistema baybayin \u00e8 parte dello standard Unicode, con il nome di \"Tagalog script\", nella serie 1700-171F."}
{"id": "524660", "revid": "767487", "url": "https://it.wikipedia.org/wiki?curid=524660", "title": "Filippi", "text": "Filippi () \u00e8 un'antica citt\u00e0 della Macedonia e non distante dal mare Egeo, facente parte attualmente del comune di Kavala (fino al 2010 all'ex comune di Filippoi).\nStoria.\nSorge sul sito dell'antica \"Crenides\" e prese il nome dal re Filippo II di Macedonia, che la fece ingrandire e fortificare nel 356 a.C. per farne un centro minerario. Fu conquistata dai Romani nel 168 a.C.. \nNell'ottobre del 42 a.C. fu teatro della famosa battaglia di Filippi, decisiva tra le truppe di Ottaviano e Antonio contro quelle degli uccisori di Giulio Cesare, Bruto e Cassio, che furono sconfitti; Ottaviano, divenuto successivamente Augusto, la elev\u00f2 al rango di colonia.\nLa citt\u00e0 di Filippi ebbe un notevole ruolo nei primi secoli del Cristianesimo; essa fu la prima citt\u00e0 d'Europa ad essere evangelizzata da san Paolo, che alla comunit\u00e0 di Filippi indirizz\u00f2 una delle sue epistole, la lettera ai Filippesi; anche sant'Ignazio di Antiochia e san Policarpo di Smirne indirizzarono alla chiesa locale alcuni dei loro scritti.\nFu un centro importante anche in epoca bizantina; fu occupata dai \"Latini\" durante la IV crociata e fu in seguito abbandonata.\nAttualmente il sito \u00e8 registrato nella lista del patrimonio dell'umanit\u00e0 (UNESCO, 2016).\nCi rivedremo a Filippi.\nL'espressione popolare \"Ci rivedremo a Filippi\" \u00e8 usata per significare che prima o poi si arriver\u00e0 alla resa dei conti e presagio di avverso destino; deriva dalle \"Vite parallele\" di Plutarco (\"Vita di Bruto\", 36) e successivamente ripresa letterariamente nel IV atto del \"Giulio Cesare\" di William Shakespeare laddove il fantasma di Giulio Cesare apparso a Bruto si rivolge con quelle parole, presagio della futura sconfitta, alle quali Bruto risponde \"ci rivedremo\"."}
{"id": "524661", "revid": "124715129", "url": "https://it.wikipedia.org/wiki?curid=524661", "title": "Festa (liturgia)", "text": "Nella liturgia della Chiesa cattolica si usa il termine Festa per indicare quelle celebrazioni dei misteri della vita di Cristo o dei santi che hanno importanza liturgica media. Hanno il grado di festa le celebrazioni del Signore di minore importanza, le celebrazioni degli apostoli e degli evangelisti (eccetto la solennit\u00e0 dei Santi Pietro e Paolo e la memoria di San Barnaba), dei martiri Stefano, Lorenzo e dei Santi Innocenti, di Santa Maria Maddalena, alcune celebrazioni della Beata Vergine Maria, la Dedicazione della Basilica Lateranense, e, a livello locale, le celebrazioni dei patroni dello Stato, del continente, della regione e della diocesi (salvo che si tratti di solennit\u00e0 secondo il Calendario romano generale) ed altre celebrazioni di santi.\nLe feste hanno la precedenza sulle memorie, mentre sono sorpassate dalle solennit\u00e0 e dalle domeniche, eccezion fatta per le feste del Signore. Si celebrano quindi solo se non cade quello stesso giorno una celebrazione di importanza maggiore. All'uopo il Messale e i libri della Liturgia delle ore riportano all'inizio una tabella in cui si determina l'importanza relativa delle varie celebrazioni dell'anno liturgico, e la loro reciproca precedenza.\nFeste nel Calendario Romano Generale.\nHanno grado di festa le seguenti ricorrenze liturgiche. Sono segnate anche le ricorrenze che assumono grado di festa nel territorio italiano ed europeo. Non sono segnate le feste proprie delle Diocesi.\nLa celebrazione eucaristica nelle feste.\nNei giorni in cui cada una festa, nella celebrazione eucaristica si usano le orazioni liturgiche proprie della celebrazione. Si recita o canta il Gloria ma non il Credo.\nLa liturgia della parola \u00e8 quella della festa: si legge una prima lettura con il suo salmo e il Vangelo. Per\u00f2 nel caso di una festa del Signore che cade in domenica si legge anche la seconda lettura.\nLa liturgia delle ore nelle feste.\nLa liturgia delle ore si prende integralmente dal proprio dei santi, o in assenza di parti proprie, dal relativo comune. Prima dell'orazione finale dell'Ufficio delle letture si recita o canta il \"Te Deum\". La differenza pi\u00f9 evidente tra feste e solennit\u00e0 \u00e8 la mancanza per le prime dei Primi vespri presenti invece per le seconde."}
{"id": "524664", "revid": "1123126", "url": "https://it.wikipedia.org/wiki?curid=524664", "title": "Solennit\u00e0", "text": "Nella liturgia del rito romano della Chiesa cattolica, si usa il termine solennit\u00e0 per indicare quelle celebrazioni dei misteri della vita di Cristo e dei santi che hanno maggiore importanza liturgica.\nIl termine solennit\u00e0 \u00e8 stato introdotto nel Messale con la riforma liturgica. Nel Messale precedente le ricorrenze pi\u00f9 importanti dell'anno liturgico sono le feste di prima classe.\nDate nel calendario liturgico.\nHanno il grado di solennit\u00e0:\nSi celebrano come solennit\u00e0 anche il santo patrono e l'anniversario della dedicazione della chiesa. Inoltre le Conferenze episcopali hanno facolt\u00e0 di chiedere l'istituzione di altre solennit\u00e0 proprie della regione.\nRegole di precedenza.\nLe solennit\u00e0 hanno la precedenza su qualsiasi altra ricorrenza e domenica, ad eccezione delle domeniche dei tempi di Avvento, Quaresima e Pasqua, Mercoled\u00ec delle Ceneri, Settimana Santa e Ottava di Pasqua. Poich\u00e9 tuttavia le solennit\u00e0 non possono mai essere ignorate, in caso di \"occorrenza\" (coincidenza di due ricorrenze), le solennit\u00e0 vengono celebrate il primo giorno disponibile seguente a quello occupato dalla celebrazione di grado superiore: accade spesso per la solennit\u00e0 dell'Annunciazione che, se il 25 marzo cade in una domenica di Quaresima, si celebra luned\u00ec 26 marzo; oppure se il 25 marzo cade nella Settimana Santa o nell'Ottava di Pasqua, si celebra il luned\u00ec dopo la II domenica di Pasqua (alle volte, quindi, anche nel mese di aprile).\nAnche la solennit\u00e0 di San Giuseppe (19 marzo), pu\u00f2 interferire con il periodo quaresimale: nel caso fosse impedito da una domenica di Quaresima, segue la regola generale di celebrazione al giorno successivo (luned\u00ec 20 marzo). Tuttavia, se invece risultasse impedito dalla Settimana Santa, la celebrazione non viene posticipata bens\u00ec anticipata al sabato precedente la Domenica delle Palme.\nCaso particolare \u00e8 costituito dalla solennit\u00e0 dell'Immacolata Concezione, la cui data pu\u00f2 coincidere con una domenica di Avvento. Per questa solennit\u00e0 (che a rigor di norma in simili condizioni dovrebbe essere celebrata il 9 dicembre), a motivo della devozione popolare, \u00e8 sempre stata concessa una deroga per l'Italia da parte della Congregazione per il culto divino e la disciplina dei sacramenti, concedendo quindi la celebrazione nel giorno proprio a patto di sostituire ad alcune parti della liturgia propria della solennit\u00e0 altrettante della liturgia propria della domenica di Avvento (p.e. la seconda lettura).\nIn caso di occorrenza di solennit\u00e0 di pari grado, ha la precedenza la celebrazione maggiore per significato: ad esempio la solennit\u00e0 \"mobile\" del Sacro Cuore di Ges\u00f9 (Solennit\u00e0 del Signore), se cadesse il 24 giugno o il 29 giugno, prenderebbe il posto rispettivamente della Nativit\u00e0 di San Giovanni Battista e dei Santi Pietro e Paolo (Solennit\u00e0 di Santi), la cui celebrazione per quell'anno si posticiperebbe al giorno successivo (25 giugno o 30 giugno).\nLa celebrazione eucaristica nelle solennit\u00e0.\nNei giorni in cui cada una solennit\u00e0, nella celebrazione eucaristica si usano le orazioni liturgiche proprie della celebrazione. Si recita o canta il Gloria, e si recita il Credo.\nLa liturgia della parola \u00e8 quella della solennit\u00e0: comprende una prima lettura con il suo salmo, la seconda lettura e il Vangelo.\nLa liturgia delle ore nelle solennit\u00e0.\nLa liturgia delle ore si prende integralmente dal proprio del tempo o proprio dei santi. In assenza di parti proprie, dal relativo comune. Prima dell'orazione finale dell'Ufficio delle letture si recita o canta il \"Te Deum\".\nSolennit\u00e0 e feste di precetto.\nNon necessariamente il grado di solennit\u00e0 comporta che quella ricorrenza sia anche festa di precetto. Cos\u00ec, infatti, si esprime il Codice di diritto canonico:\nCos\u00ec, ad esempio, la Conferenza Episcopale Italiana ha stabilito che le solennit\u00e0 di san Giuseppe e dei santi Pietro e Paolo non siano di precetto, e che la celebrazione dell'Ascensione e del Santissimo Corpo e Sangue di Cristo venga trasferita alla domenica successiva."}
{"id": "524675", "revid": "287204", "url": "https://it.wikipedia.org/wiki?curid=524675", "title": "Diamanda Galas", "text": ""}
{"id": "524676", "revid": "173469", "url": "https://it.wikipedia.org/wiki?curid=524676", "title": "Iolanda de Polastron, duchessa di Polignac", "text": ""}
{"id": "524677", "revid": "767487", "url": "https://it.wikipedia.org/wiki?curid=524677", "title": "La casa 3 - Ghosthouse", "text": "La casa 3 - Ghosthouse \u00e8 un film del 1988, diretto da Humphrey Humbert (pseudonimo di Umberto Lenzi), prodotto dalla Filmirage di Joe D'Amato.\n\u00c8 il primo di una serie di sequel apocrifi della serie \"La casa\" di Sam Raimi. Fu distribuito con tale titolo proprio per approfittare del successo ottenuto dalle due opere di Raimi (\"La casa\" e \"La casa 2\") e attirare pi\u00f9 spettatori possibili al cinema.\nTrama.\nPaul riceve un misterioso messaggio radio, in cui si sente la voce di qualcuno che prega una persona di non ucciderlo. Paul intercetta il messaggio e scopre che proviene da una vecchia casa abbandonata, nella quale si reca con la sua ragazza Martha. Quando Paul e Martha arrivano alla casa incontrano quattro ragazzi ed uno di loro sembra colui che parlava alla radio. In quella casa tanti anni addietro una tragedia \u00e8 scattata quando una bambina ha ucciso un gatto: l'antica famiglia \u00e8 stata massacrata brutalmente da chiss\u00e0 chi e i fantasmi ritornano dal passato a terrorizzare i nuovi inquilini.\nProduzione.\nIntorno alla fine degli anni ottanta, l'industria italiana del cinema di genere aveva ridotto la propria produzione. Le societ\u00e0 indipendenti iniziarono a concentrarsi sui mercati esteri, dove i loro prodotti potevano essere venduti pi\u00f9 facilmente sia in sala che in home video. Una di queste societ\u00e0 era la Filmirage fondata da Joe D'Amato nel 1980, che inizi\u00f2 a produrre film horror a basso budget verso la met\u00e0 degli anni ottanta, tra cui \"Interzone\" di Deran Sarafian, \"Deliria\" di Michele Soavi e \"Ghosthouse\" di Umberto Lenzi.\nLenzi scrisse inizialmente la sceneggiatura di \"Ghosthouse\" nel gennaio 1987, e trov\u00f2 i finanziamenti tramite il produttore Roberto Di Girolamo che in seguito lasci\u00f2 il progetto a causa di problemi economici. Ci\u00f2 port\u00f2 Joe D'Amato a entrare nel progetto in qualit\u00e0 di produttore, spostando le riprese del film negli Stati Uniti, come per altre produzioni della Filmirage. Il film \u00e8 stato girato tra Boston e Cohasset, nel Massachusetts.\nDistribuzione.\n\"Ghosthouse\" \u00e8 stato proiettato per la prima volta al Festival internazionale del film fantastico di Avoriaz in Francia nel gennaio 1988. \u00c8 stato successivamente presentato in Giappone il 21 maggio 1988.\nIn Italia il film \u00e8 stato distribuito dal Gruppo Bema di Achille Manzotti l'11 agosto 1988 sotto il titolo \"La casa 3 - Ghosthouse\", per sfruttare il filone iniziato con \"La casa\" e \"La casa 2\" di Sam Raimi.\nIl successo finanziario de \"La casa 3\" spinse la societ\u00e0 di produzione a realizzare un ulteriore film, \"La casa 4 - Witchcraft\".\nAccoglienza.\nGiovanna Grassi del \"Corriere della Sera\" elogi\u00f2 la fotografia di Franco Delli Colli e la colonna sonora di Piero Montanari, ma critic\u00f2 l'intero film che \"scorre via con grande confusione e senza rigore\".\nSequel.\nFu seguito da:\nPer continuare a sfruttare il successo del franchise alcuni film della serie americana \"House\" furono distribuiti cos\u00ec:"}
{"id": "524681", "revid": "1048993", "url": "https://it.wikipedia.org/wiki?curid=524681", "title": "Pipolo", "text": "Assieme al collega Franco Castellano, col quale ha formato il duo Castellano e Pipolo, \u00e8 stato uno dei pi\u00f9 noti sceneggiatori e registi italiani degli anni sessanta, settanta e ottanta.\nBiografia.\nIl suo pseudonimo proviene dal nome che pronunciava la sorellina la quale non sapeva dire Giuseppe. La carriera inizi\u00f2 negli anni cinquanta, alla radio. Dal febbraio 1954 al marzo 1956 collabora come soggettista e disegnatore al quindicinale \"Ciclamino\". Dal 1957 \u00e8 direttore del mensile \"Pulce\". in questi anni scrive e disegnale storie di \"Ciclamino\", \"Pulce\", \"Violetta\", \"Radicchio\" e \"Lievito\". Lavora come vignettista per il \"Marc'Aurelio\", di cui diviene in seguito redattore. In televisione, sempre in coppia con Castellano, firm\u00f2 programmi di successo come tre edizioni di \"Canzonissima\" (1966, 1967 e 1971), \"Scala reale\" (1966) con Peppino De Filippo, \"Studio Uno\" e \"Partitissima\", condotta da Alberto Lupo, dove esordirono in tv Franco e Ciccio. Il loro esordio sul grande schermo come sceneggiatori fu nel 1958 con \"Marinai, donne e guai\" di Giorgio Simonelli.\nAl cinema furono pi\u00f9 volte campioni d'incasso, grazie anche al sodalizio con alcuni attori, primo tra tutti Adriano Celentano, che, dopo \"Zio Adolfo in arte F\u00fchrer\" (1978), li vuole a dirigere tutti i film che interpreta con grande successo negli anni ottanta: \"Mani di velluto\" (1979), \"Il bisbetico domato\" (1980) e \"Innamorato pazzo\" (1981), entrambi film che lo hanno visto in coppia con Ornella Muti e ispirati rispettivamente a Shakespeare e a Wyler, \"Asso\" (sempre del 1981), \"\" (1983) e \"Il burbero\" (1986), ispirato a Goldoni. Molti altri attori di successo lavorarono con la \"ditta Castellano &amp; Pipolo\", tra cui Pozzetto, Montesano, Verdone, Abatantuono, Banfi, Villaggio, Boldi, De Sica, Manfredi, Haber, Placido, Teocoli, Heather Parisi e Laura Antonelli.\nVita privata.\nGiuseppe era il padre di Federico Moccia: insieme sono stati ospiti di una puntata della trasmissione televisiva di Rai 2 \"Matin\u00e9e\" nel luglio 2006, un mese prima della sua improvvisa morte, dovuta a una emorragia cerebrale."}
{"id": "524684", "revid": "113184096", "url": "https://it.wikipedia.org/wiki?curid=524684", "title": "Capacit\u00e0 contributiva", "text": "La capacit\u00e0 contributiva \u00e8 un principio fondamentale del diritto tributario, espressamente sancito dall'art. 53 della Costituzione, che pu\u00f2 avere due significati:\nNella sentenza n. 21 del 2005, la Corte costituzionale ha affermato \u00abl'incertezza che attualmente contrassegna la nozione di capacit\u00e0 contributiva\u00bb, a proposito della possibilit\u00e0 di annoverare fra gli indici di capacit\u00e0 contributiva anche parametri connessi con il diverso \"status\" sociale dei vari contribuenti.\nCapacit\u00e0 contributiva come forza economica.\nNegli anni '60 fu studiato il concetto di capacit\u00e0 contributiva come \"forza economica\", cio\u00e8 come possesso di \"ricchezza\" idoneo a giustificare il prelievo fiscale nell'interesse collettivo. Questa interpretazione \u00e8 in parte basata sulla tradizione storico-costituzionale in materia di limiti al potere tributario: la Costituzione di Weimar faceva riferimento agli \"averi\" dei soggetti, lo Statuto albertino menzionava le cosiddette \"facolt\u00e0 economiche\". In entrambi i casi, si sanciva che nessuno poteva intaccare \"oltre certi limiti\" la disponibilit\u00e0 economica complessiva dei sudditi.\nNel vigente ordinamento giuridico italiano, il principio di capacit\u00e0 contributiva assicura che ogni prelievo sia giustificato da \"indici rivelatori di ricchezza\", ai fini di una \"giusta\" ripartizione del carico fiscale.\nLa Corte costituzionale gi\u00e0 dalla fine degli anni '60 \u00e8 andata via via specificando il concetto di capacit\u00e0 contributiva come forza economica sul piano garantistico: per il giudice delle leggi, la capacit\u00e0 contributiva assicura che ogni prelievo sia giustificato da \u00abindici concretamente rivelatori di ricchezza\u00bb, e cio\u00e8 assicura che sia colpita l'effettiva idoneit\u00e0 del soggetto al prelievo fiscale.\nNon basta dunque il verificarsi del presupposto d'imposta, ma occorre che tale presupposto (ovvero il possesso di reddito) manifesti la situazione economica complessiva del contribuente, ai fini di una giusta ripartizione del carico fiscale. Non tutta la capacit\u00e0 economica \u00e8 per\u00f2 capacit\u00e0 contributiva come \u00e8 facile desumere dal principio dell'esclusione del minimo vitale.\nIndici di capacit\u00e0 contributiva.\nSul piano sistematico, gli \"indici di capacit\u00e0 contributiva\" sono il reddito, il patrimonio, il consumo; a questi, si aggiungono la spesa complessiva, gli incrementi patrimoniali e gli incrementi di valore del patrimonio non legati a un'attivit\u00e0 del soggetto passivo.\nIn presenza di questi indici, la prestazione tributaria trova la sua giustificazione nella mera possibilit\u00e0 economica (effettiva e reale, e non presunta o fittizia) di concorrere all'interesse collettivo, in ragione dell'esistenza di una ricchezza superiore alle esigenze dell'economia individuale.\nIl patrimonio \u00e8 uno \"stock\" di ricchezza a cui di solito corrisponde un flusso di reddito. Il reddito \u00e8 un flusso destinabile al consumo e al risparmio, sia pure in proporzioni variabili da soggetto a soggetto. Il consumo \u00e8 la quota del reddito non risparmiata.\nQuesti tre indici non vanno considerati alternativi: i moderni sistemi tributari, tra cui quello italiano li assumono contemporaneamente, anche se con diverso rilievo, in quanto ciascun indice ha caratteristiche proprie.\nCon la sentenza n. 155 del 2001, la Corte costituzionale ha chiarito che \"\u00abla capacit\u00e0 contributiva non presuppone l'esistenza necessariamente di un reddito o di un reddito nuovo, ma \u00e8 sufficiente che vi sia un collegamento tra prestazione imposta e presupposti economici presi in considerazione, in termini di forza e consistenza economica dei contribuenti o di loro disponibilit\u00e0 monetarie attuali, quali indici concreti di situazione economica degli stessi contribuenti\u00bb\".\nCapacit\u00e0 contributiva come limite del legislatore.\nIl concetto di capacit\u00e0 contributiva come limite alla discrezionalit\u00e0 del legislatore tributario \u00e8 stato introdotto dalla Cassazione nel 1946.\nDi recente, con la sentenza n. 156 del 2001, la Corte costituzionale ha affermato che:\nRequisiti di effettivit\u00e0 e attualit\u00e0.\nLa giurisprudenza costituzionale ha da sempre ribadito i requisiti di effettivit\u00e0 e attualit\u00e0 (cfr. sentenza n. 44/1966) della capacit\u00e0 contributiva, censurando le presunzioni assolute in materia tributaria ed escludendo l'imponibilit\u00e0 del cosiddetto \"minimo vitale\", che contraddicono a questi requisiti. Si pongono in questo ambito il problema del cosiddetto \"redditometro\" e quello pi\u00f9 recente degli \"studi di settore\", che si giustificano nel quadro della normativa antielusiva.\nPer effettivit\u00e0 si intende che il legame tra fatto rivelatore di capacit\u00e0 contributiva e tributo dev'essere effettivo e non apparente o fittizio.\nImposte non collegate alla capacit\u00e0 contributiva.\nStoricamente vi sono state imposte non collegate alla capacit\u00e0 contributiva (ad es. imposta sul celibato, introdotta dal diritto romano e ripresa nell'epoca del Fascismo) e attualmente sembra che l'imposta di bollo sia congegnata in modo da prescindere dalla rilevanza economica dell'atto.\nAnalogo discorso si fa in materia di imposta di registro, che colpisce anche atti nulli o privi di capacit\u00e0 contributiva come i decreti ingiuntivi, le sentenze di fallimento, le locazioni di beni immobili e i tributi ipotecari.\nIn particolare, i tributi ipotecari colpiscono l'iscrizione di ipoteca, atto dal contenuto patrimoniale, ma privo di manifestazioni di forza economica, soprattutto se lo si guarda dal punto di vista del debitore insolvente.\nDeroghe al principio di capacit\u00e0 contributiva.\nTutte le forme di riduzione del prelievo fiscale, rappresentate da una delimitazione del presupposto o della base imponibile, non si pongono come deroga al principio di capacit\u00e0 contributiva ma anzi ne sono attuazione.\nLe agevolazioni e le esenzioni fiscali rappresentano invece delle vere e proprie deroghe all'operativit\u00e0 del principio di capacit\u00e0 contributiva.\nLa legge delega per la riforma tributaria 9 ottobre 1971, n. 825, raccomandava all'art. 9 che la materia delle esenzioni, delle agevolazioni e dei regimi fiscali sostitutivi rispondesse al criterio di \u00ablimitare nella maggior misura possibile le deroghe ai principi di generalit\u00e0 e di progressivit\u00e0 dell'imposizione\u00bb.\nL'art. 9 della legge delega \u00e8 stato attuato dal d.P.R. 29 settembre 1973, n. 601, contenente appunto la disciplina delle agevolazioni tributarie. Tale decreto ripart\u00ec sistematicamente le agevolazioni tributarie in:\nLa medesima nozione di agevolazione fiscale, come deroga ai principi di generalit\u00e0 e progressivit\u00e0 dell'imposizione, \u00e8 stata ripresa dalla legge delega n. 80 del 7 aprile 2003, per la riforma del sistema fiscale statale.\nPoich\u00e9 la capacit\u00e0 contributiva deve misurarsi con altri interessi diversi da quello di assicurare il gettito fiscale, l'agevolazione fiscale si giustifica solo laddove persegua una funzione extrafiscale riconosciuta dall'ordinamento. Solo in presenza di tale condizione pu\u00f2 ammettersi una deroga al principio di capacit\u00e0 contributiva, che altrimenti risulterebbe violato, ponendosi l'agevolazione come un trattamento di favore concesso per situazioni soggettivamente od oggettivamente particolari e, quindi, in violazione del principio di uguaglianza economica di cui agli articoli 3 e 53 della Costituzione."}
{"id": "524685", "revid": "125471583", "url": "https://it.wikipedia.org/wiki?curid=524685", "title": "Yolande de Polastron, duchessa de Polignac", "text": "Biografia.\nGiovinezza.\nYolande Martine Gabrielle de Polastron nacque a Parigi durante il regno del re Luigi XV. I suoi genitori erano Jean Fran\u00e7ois Gabriel, conte de Polastron, signore di Noueilles, Venerque e Gr\u00e9piac, e Jeanne Charlotte H\u00e9rault. Come era usanza per molti aristocratici, la maggioranza dei quali portava pi\u00f9 di un nome di battesimo, ella fu generalmente nota con l'ultimo dei suoi nomi (Gabrielle). Nacque in una famiglia di antica stirpe nobiliare, tuttavia al tempo della nascita di Gabrielle, nonostante la loro esaltata ascendenza, la famiglia era gravata da molti debiti e il loro stile di vita era lontano dal lusso.\nQuando Gabrielle era ancora un'infante, i suoi genitori si trasferirono nel castello di famiglia di Noueilles, nella provincia della Linguadoca nel sud della Francia. All'et\u00e0 di tre anni, perse la madre e il suo benessere fu quindi affidato a una parente. In questo caso, fu una zia, che provvide di farle ricevere una formazione in convento, al collegio di Panth\u00e9mont.\nAll'et\u00e0 di sedici anni, Gabrielle fu promessa a Jules Fran\u00e7ois Armand, conte de Polignac, marchese di Mancini (1746-1817), che spos\u00f2 il 7 luglio 1767, pochi mesi prima del suo diciottesimo compleanno. La famiglia di Jules de Polignac aveva un'ascendenza \"ben educata\" simile a quella di Gabrielle, ed erano altrettanto in difficolt\u00e0 finanziarie scomode. Al tempo del matrimonio, egli serviva nei \"R\u00e9giment de Royal Dragons\" (primo reggimento dei dragoni), con un salario annuo di 4,000 livres. Nel giro di pochi anni di matrimonio, Jules e Gabrielle ebbero due figli: una femmina, Agla\u00e9, e un maschio. Altri due maschi seguirono alcuni anni dopo, incluso Jules, principe de Polignac che divent\u00f2 il primo ministro di Francia nel 1829, sotto Carlo X.\nVersailles.\nQuando sua cognata Diane la invit\u00f2 a Corte a Versailles, lei arriv\u00f2 con suo marito e fu presentata ad un ricevimento formale nella Galleria degli Specchi nel 1775, a quel punto fu ufficialmente presentata alla Regina di Francia, Maria Antonietta, che fu immediatamente \"folgorata\" da lei, e la invit\u00f2 a trasferirsi permanentemente a Versailles. Il costo di mantenere se stessi alla corte di Versailles era rovinoso e Gabrielle replic\u00f2 che suo marito non aveva il denaro per finanziare un trasferimento permanente al palazzo. Determinata a mantenere la sua nuova favorita al suo fianco, la regina concord\u00f2 di saldare molti dei debiti in sospeso della famiglia e di trovare un incarico per il marito di Gabrielle.\nUna volta che si fu installata nel palazzo, accanto agli appartamenti della regina, Gabrielle vinse anche l'amicizia del fratello minore del re, il conte d'Artois e l'approvazione dello stesso re Luigi XVI, che era grato per la sua influenza calmante su sua moglie, incoraggiando la loro amicizia. Ella fu, tuttavia, disdegnata dagli altri membri dell'entourage reale, in particolar modo dal confessore della regina e dal suo principale consigliere politico, l'ambasciatore austriaco. In una lettera alla madre della regina, l'imperatrice Maria Teresa d'Austria, l'ambasciatore scrisse: \"\u00c8 quasi singolare che in cos\u00ec breve tempo, il favore reale avrebbe dovuto portare questi vantaggi schiaccianti a una famiglia.\"\nCarismatica e bella, Gabrielle divent\u00f2 il leader indiscusso dell'esclusivo circolo della regina, garantendo che pochi entrassero senza la sua approvazione. Era considerata da molti dei suoi amici per essere elegante, sofisticata, affascinante e divertente. La sua risata era deliziosa a sentirsi, la sua presenza piacevole e resa ancora pi\u00f9 brillante grazie alla squisita insolenza che caratterizzava i suoi modi. L'intera famiglia Polignac benefici\u00f2 enormemente di questa considerevole generosit\u00e0 della regina, ma la loro crescente ricchezza e stile di vita sontuoso oltraggiarono molte famiglie aristocratiche, che si risentirono del loro dominio a Corte. In definitiva, il favoritismo della regina verso i Polignac fu una delle molte cause che alimentarono l'impopolarit\u00e0 di Maria Antonietta con alcuni sudditi di suo marito (specialmente parigini) e membri della nobilt\u00e0 politicamente liberale. Nel 1780, a suo marito fu dato il titolo di \"duc de Polignac\", rendendola cos\u00ec \"duchesse\", un'ulteriore fonte di irritazione per i cortigiani.\nVerso la fine del decennio del 1780, migliaia di opuscoli pornografici asserivano che Gabrielle fosse l'amante lesbica della regina, e anche se non ci siano prove per sostenere tali accuse fecero danni incommensurabili al prestigio della monarchia, soprattutto in considerazione del radicato sospetto di omosessualit\u00e0 detenuto dalla borghesia e classi lavoratrici urbane all'epoca.\n\u00c8 stato suggerito da diversi storici che la stravaganza di Gabrielle \u00e8 stata enormemente esagerata e sottolineano che, durante i suoi quattordici anni di residenza a Versailles, spese tanto quanto l'amante di Luigi XV, Madame de Pompadour, ne aveva spesi in uno. Altri hanno asserito che in una certa misura meritava la sua cattiva reputazione, nonostante le inesattezze delle affermazioni che fosse sessualmente disdicevole, altre critiche di lei erano valide - che era fredda, egocentrica, indulgente e mascherava l'amore per la maldicenza e l'intrigo dietro una voce dai toni dolci e delle maniere impeccabili. Tale argomentazione \u00e8 stata particolarmente sostenuta dall'autore e biografo, Stefan Zweig, che scrisse: \nAppartenne alla Loggia d'Adozione \"La Candeur\" (della quale esistono ancora i processi verbali delle sedute dal 21 marzo 1775, data della fondazione, al 18 febbraio 1885) , \"con la duchessa di Chartres, la principessa di Lamballe, la contessa Choiseul e quasi tutte le dame della corte\".\nGovernante dei figli di Francia.\nNel 1782, la Governante dei figli di Francia, Victoire de Rohan, \"princesse de Gu\u00e9m\u00e9n\u00e9\" e moglie di Henri Louis de Rohan, dovette dimettersi dal suo incarico a causa di uno scandalo finanziario causato dalla bancarotta del marito. La Regina rimpiazz\u00f2 la principessa con Gabrielle. Questo nomina gener\u00f2 oltraggio a corte, dove fu ritenuto che lo status sociale di Gabrielle era insufficiente per un posto di tale entit\u00e0.\nCome risultato della sua nuova posizione di \"Gouvernante des Enfants de France\", a Gabrielle fu dato un appartamento di tredici stanze per s\u00e9 stessa nel palazzo. Tecnicamente, ci\u00f2 era entro i limiti accettabili dell'etichetta, ma le dimensioni dell'appartamento era senza precedenti, soprattutto in un posto cos\u00ec sovrappopolato come Versailles. Le governanti reali erano state, precedentemente, alloggiate in appartamenti di quattro o cinque stanze. A Gabrielle fu persino dato un suo proprio cottage nel rifugio pastorale preferito di Maria Antonietta, l\"'Hameau de la Reine\", costruito negli anni del 1780 sul terreno del Petit Trianon nel parco di Versailles.\nIl matrimonio di Gabrielle era cordiale, anche se non di successo; in altre parole, era il tipico matrimonio aristocratico combinato. Per molti anni, fu apparentemente innamorata del capitano della Guardia Reale, Joseph Hyacinthe Fran\u00e7ois de Paule de Rigaud, conte de Vaudreuil, anche se fu ritenuto da molti dei suoi amici che Vaudreuil fosse troppo autoritario e troppo rozzo per il tipo di societ\u00e0 in cui Gabrielle ora traslocava. Si diceva a Versailles che Vaudreuil fosse il vero padre del figlio minore di Gabrielle.\nTuttavia, l'esatta natura del rapporto di Gabrielle con Vaudreuil \u00e8 stata discussa da alcuni storici, un sentimento che non era quasi certamente un legame sessuale. Questa teoria \u00e8 stata recentemente resuscitata dalla scrittrice e cronista cattolica, Elena Maria Vidal. Nonostante le affermazioni che fossero amanti, per\u00f2, Gabrielle non mostr\u00f2 alcuna esitazione nell'allontanare se stessa da Vaudreuil ogni volta che sent\u00ec la propria posizione sociale minacciata dalla antipatia della Regina verso il cortigiano manipolatore. Gli scambi epistolari tra i due sono rari. Ci sono diverse possibili ragioni per questo: la coppia pu\u00f2 non essere stata legata abbastanza in realt\u00e0 per scambiarsi missive in momenti di lontananza, o si poteva trattare di una precauzione nel mascherare le comunicazioni per ragioni politiche. Le loro lettere potrebbero essere state successivamente distrutte sia da loro stessi o da altri per precauzione.\nGli storici sono quindi attualmente divisi sul fatto o meno che Gabrielle e il conte de Vaudreuil fossero amanti.\nIn Inghilterra.\nForse a causa dell'intensa antipatia della regina per il conte de Vaudreuil, che trovava scortese e irritante, l'influenza di Gabrielle su Maria Antonietta scem\u00f2 temporaneamente dopo il 1785, quando nacque il secondo figlio maschio della regina. La regina stava diventando sempre pi\u00f9 insoddisfatta dell'ambizione dei suoi favoriti, soprattutto quando sostennero un politico che la regina disprezzava. Ella confid\u00f2 ad un'altra dama di compagnia, Henriette Campan, che ella stava \"soffrendo un'acuta insoddisfazione\" sui Polignac - \"Sua Maest\u00e0 mi fece notare che quando una sovrana eleva dei favoriti nella sua corte ella eleva dei despoti contro se stessa\". Alla fine, Gabrielle sent\u00ec il dispiacere di Maria Antonietta e decise di visitare degli amici in Inghilterra, in particolare Georgiana, Duchessa di Devonshire, sorprendentemente somigliante a Maria Antonietta stessa e sua devota ammiratrice e che era la leader dell'alta societ\u00e0 londinese e una delle intime amiche di Gabrielle. Durante la sua permanenza in Inghilterra, si guadagn\u00f2 il soprannome di \"Little Po,\" a causa della sua costituzione delicata.\nMalattia e morte.\nYolande svilupp\u00f2 una malattia grave mentre viveva in Svizzera, anche se, probabilmente, era vissuta in cattive condizioni di salute per diversi anni. Dopo una breve agonia di due giorni, mor\u00ec a Vienna nella notte tra il 4 e il 5 dicembre 1793, all'et\u00e0 di quarantaquattro anni, circa un mese dopo aver appreso dal figlio (inizialmente il marito glielo nascose parlando di una morte naturale in carcere) dell'esecuzione di Maria Antonietta, avvenuta cinquanta giorni prima, e restando fedele al suo ricordo fino alla fine. Secondo altri non le fu mai detto esplicitamente che la regina era morta sulla ghigliottina, viste le sue condizioni di salute La duchessa, alla notizia della morte dell'amica, era caduta in uno stato di depressione e deperimento organico, che peggior\u00f2 fino al decesso. La sua famiglia (il padre, rimasto in Francia, fu ghigliottinato nel 1794) annunci\u00f2 semplicemente che era morta consumata dalla sofferenza morale, ma in maniera serena, e sulla lapide scrisse \"morta di dolore\", facendo intendere che il suo stato emotivo abbia fatto precipitare le sue condizioni, uccidendola infine per crepacuore.\nAlcuni storici hanno concluso che la Polignac mor\u00ec di cancro, anche se contraddittori rapporti monarchici della sua morte suggerirono ad altri che soffrisse di \"consunzione\", ossia tubercolosi, polmonare o intestinale. La sua bellezza e la consunzione che la portarono alla morte prematura diventarono metafore per la fine del vecchio regime, almeno nei primi opuscoli e nella successiva corrispondenza della famiglia, nei quali la bellezza della duchessa era un punto molto enfatizzato. Circa la morte della Polignac, Antonia Fraser scrisse, dalle parole della pittrice \u00c9lisabeth Vig\u00e9e Le Brun, \"...alla notizia dell'esecuzione della Regina, il suo incantevole viso [di Gabrielle] si alter\u00f2 completamente e vi si poteva vedere impressa la morte\".\nLa tomba della duchessa si trova al cimitero di Hundsthurmer, a Vienna.\nAspetto.\nLa maggior parte dei ritratti superstiti la mostrano in una luce generalmente bella o attraente. Uno storico disse che Gabrielle, nel ritratto fattole da \u00c9lisabeth Vig\u00e9e Le Brun, generalmente appare \"come un po' della succulenta frutta raccolta.\". In questo ritratto, datato 1782, la donna appare languidamente appoggiata a quello che sembrerebbe un mobile, mentre osserva davanti a s\u00e9 con un'espressione serena e addolcita dal sorriso appena accennato. L'aureola di capelli incipriati, lasciati cadere morbidamente (cos\u00ec lontani dalla pesantezza delle parrucche della nobilt\u00e0) le esaltano il viso. Il cappello, citazione dalla ritrattistica sacra quale moderna aureola, \u00e8 decorato con dei fiori che sottolineano la naturalezza della beniamina di Maria Antonietta. La maggior parte dei suoi contemporanei, comunque, era molto pi\u00f9 entusiasta del suo aspetto che i ritratti superstiti, pure gradevoli, suggerirebbero. Aveva i capelli castano scuri, la pelle bianca molto pallida, forse molto inusuale, occhi lilla o di color viola.\nCompilando i resoconti contemporanei su di lei, uno storico moderno ha riassunto il suo aspetto fisico cos\u00ec:\nProgenie.\nGabrielle fu la madre di Jules, principe di Polignac, che divent\u00f2 primo ministro per Carlo X, l'ex conte d'Artois, nel 1829. Fu anche la madre di Agla\u00e9 de Polignac, duchessa di Guiche, che mor\u00ec nel 1803 in un incendio accidentale. Due dei suoi nipoti furono Camille Armand de Polignac e il principe Edmond de Polignac.\nIl suo bis-bisnipote, il conte Pierre de Polignac, era il padre del principe Ranieri III di Monaco. I suoi discendenti si possono trovare anche in Francia e in Russia, dove sua nipote, figlia di \"Guichette\", spos\u00f2 Aleksandr Lvovich Davydov."}
{"id": "524692", "revid": "912608", "url": "https://it.wikipedia.org/wiki?curid=524692", "title": "Cdrtools", "text": "cdrtools (precedentemente noto come cdrecord) \u00e8 un software di masterizzazione open source.\nAlcune delle funzioni incluse sono:\nIl pacchetto cdrtools comprende cdrecord, cdda2wav (per convertire i CD audio in WAV) e mkisofs/mkhybrid (per creare immagini ISO).\nLe versioni pi\u00f9 recenti sono solo per Linux, quelle per Mac OS X e Windows sono ferme rispettivamente al 2002 e al 2005.\nDa cdrtools \u00e8 derivato un \"fork\" per DVD-R Tools."}
{"id": "524694", "revid": "8897", "url": "https://it.wikipedia.org/wiki?curid=524694", "title": "Cdrecord", "text": ""}
{"id": "524698", "revid": "1543377", "url": "https://it.wikipedia.org/wiki?curid=524698", "title": "Julian Cannonball Adderley", "text": " Il nomignolo \"Cannonball\" (palla di cannone) \u00e8 una versione storpiata del soprannome infantile \"cannibal\" (cannibale), che avevano affibbiato ad Adderley a causa della sua mole e del suo appetito.\nBiografia.\nCannonball si trasfer\u00ec a Tallahassee allorch\u00e9 i suoi genitori ottennero posti da insegnanti presso l'Universit\u00e0 Agricola e Meccanica della Florida che vi ha sede. Sia \"Cannonball\" sia il fratello Nat suonarono con Ray Charles quando questi viveva a Tallahassee nei primi anni quaranta. Adderley si trasfer\u00ec a Broward County, sempre in Florida, nel 1948 dopo aver terminato i suoi studi di musica a Tallahassee e divenne direttore di una \"band\" alla Dillard High School a Fort Lauderdale, posizione che tenne fino al 1950.\nNel 1955, prima di trasferirsi a New York, Adderley fu insegnante di musica al liceo ed era gi\u00e0 una celebrit\u00e0 in Florida. Il \"Cannonball Adderley Quintet,\" creato con Julian al contralto e il fratello Nat alla tromba, inizialmente non ebbe molta fortuna.\nNel 1957 Cannonball si un\u00ec al gruppo di Miles Davis, pi\u00f9 o meno nel periodo in cui John Coltrane, licenziato da Davis per problemi di droga, lo aveva lasciato e si esibiva con Thelonious Monk. Nelle parole di Davis: \"Il suo modo di suonare aveva uno spirito particolare. Non era facile da definire, ma era presente in tutte le sue esibizioni, sera dopo sera.\". Nel 1958 Coltrane ritorn\u00f2 e il quintetto divenne un sestetto.\nJulian univa al suono del gruppo una componente marcatamente meridionale e blues abbastanza diversa dal \"sound\" bop di molti altosassofonisti di un'epoca ancora dominata dall'influenza di Charlie Parker.\nDopo alcuni problemi di adattamento musicale all'inizio (\"Cannonball capiva il blues e quando noi suonavamo il blues non ci si ritrovava e questo lo faceva incazzare. Avevamo cambiato tante di quelle cose in quelle dodici battute.\" - \"Miles Davis, L'Autobiografia con Quincy Troupe\") Cannonball divenne parte integrante di quello che era a tutti gli effetti il \"supergruppo\" jazz dell'epoca. Con il sestetto, Julian partecip\u00f2 a due fondamentali incisioni: \"Milestones\" e \"Kind of Blue\". Il suo assolo su \"So What\" rappresenta un classico e una pietra miliare del genere.\nTornato alla carriera come \"bandleader\", Cannonball riform\u00f2 il suo quintetto, che presto sarebbe divenuto un sestetto, con miglior fortuna.\nLe sue formazioni di quegli anni contavano musicisti del calibro dei pianisti Bobby Timmons (autore dei classici \"This Here\", \"Dat There\" e - con i Jazz Messengers di Art Blakey - di \"Moanin\"'), Victor Feldman e Joe Zawinul (futuro Davisiano e fondatore dei Weather Report), il bassista Sam Jones, il batterista Louis Hayes e i sassofonisti Charles Lloyd e Yusef Lateef. Il gruppo acquis\u00ec una buona notoriet\u00e0 verso la fine degli anni '60 anche per essere riuscito a farsi conoscere dal pubblico non specialistico della musica pop, senza tuttavia fare concessioni artistiche. I suoi maggiori successi dell'epoca comprendono \"Work Song\", uno standard del fratello Nat, \"Jive Samba\", \"This here\" di Timmons e \"Mercy, Mercy Mercy\" di Zawinul. Julian era anche un compositore e i suoi brani, di cui molti assurti al ruolo di standard, sono caratterizzati da tempi veloci e da melodie gradevoli e cantabili, spesso con forti accenti blues.\nConversatore piacevole e informato, Cannonball amava intrattenere il pubblico dei locali e televisivo sul jazz e la sua storia, aiutato dal suo passato d'insegnante.\nDopo questo periodo, la musica di Julian cominci\u00f2 ad essere influenzata dal movimento fusion, lanciato da Miles Davis con l'album \"Bitches Brew\". L'influenza di John Coltrane e di Wayne Shorter si fa sentire in album come \"The Price You Got to Pay to Be Free\" dove suona il sax soprano. All'inizio degli anni settanta, Joe Zawinul lasci\u00f2 il gruppo e fu rimpiazzato da George Duke.\nJulian Cannonball Adderley mor\u00ec d'infarto nel 1975 ed \u00e8 sepolto in Florida a Tallahassee, nel South Side Cemetery. Il brano dei Weather Report \"Cannon Ball\" dall'album \"Black Market\" \u00e8 una composizione dedicata da Zawinul al suo vecchio capo orchestra."}
{"id": "524699", "revid": "339392", "url": "https://it.wikipedia.org/wiki?curid=524699", "title": "FK Obilic", "text": ""}
{"id": "524700", "revid": "1700", "url": "https://it.wikipedia.org/wiki?curid=524700", "title": "Cannonball Adderley", "text": ""}
{"id": "524714", "revid": "339392", "url": "https://it.wikipedia.org/wiki?curid=524714", "title": "I Jetsons", "text": ""}
{"id": "524729", "revid": "693426", "url": "https://it.wikipedia.org/wiki?curid=524729", "title": "Giuseppe Inzenga", "text": "Fu professore di agraria all'Universit\u00e0 di Palermo e si interess\u00f2 attivamente alla flora micologica siciliana.\nIl Fries con il quale aveva un rapporto epistolare ha confermato molte specie da lui descritte.\nInzenga ha descritto circa 200 specie di funghi siciliani confrontandole con quelle presenti nel resto d'Italia rappresentandone una quarantina con tavole a colori.\nFra le particolarit\u00e0 da ricordare gli studi di numerosi \"Pleurotus\" e \"Armillaria mellea\" che in Sicilia parassitano piante particolari quali agrumi e fico d'india.\nDal 1847 \u00e8 stato il primo direttore dell'Istituto Agrario Castelnuovo, voluto da Carlo Cottone ed inaugurato da Ruggero Settimo.\nSpecie di funghi identificate.\nTra le specie identificate da Inzenga si ricordano:"}
{"id": "524731", "revid": "287204", "url": "https://it.wikipedia.org/wiki?curid=524731", "title": "Ciskei", "text": "Il Ciskei era uno dei bantustan sudafricani del periodo dell\"apartheid\", creato nel 1968 come Territorio Autonomo riservato all'etnia Xhosa. Il 27 aprile 1994 \u00e8 stato re-integrato all'interno della Repubblica Sudafricana.\nIl nome deriva dall'unione del prefisso latino \"Cis-\" (\"al di qua\") e del nome del fiume Kei. Il significato \u00e8 dunque: \"al di qua del fiume Kei\".\nGeografia.\nIl territorio del Ciskei consisteva in due aree separate per un totale di circa 7.700\u00a0km\u00b2, quasi completamente circondate dalla Provincia del Capo e con una breve linea costiera che si affacciava sull'Oceano Indiano.\nEra diviso dal Transkei dal \"corridoio\" dell'East London, riservato alla popolazione bianca.\nIl Ciskei ha conosciuto tre capitali. La prima \u00e8 stata Zwelistha fino alla proclamazione dell'indipendenza (1981). Per poco tempo la capitale viene poi spostata ad Alice, per essere infine definitivamente spostata a Bisho.\nPopolazione.\nIn base al censimento del 1978, il Ciskei presentava 509.607 abitanti, prevalentemente di etnia Xhosa. La popolazione \u00e8 successivamente cresciuta fino a 1.088.476 abitanti (1992).\nIl Ciskei ha ospitato, lungo la sua esistenza, una percentuale compresa fra il 13% e il 25% degli abitanti sudafricani di etnia Xhosa (circa 4 milioni in totale).\nStoria.\nDurante il periodo dell'Apartheid, il Governo sudafricano ha creato delle entit\u00e0 territoriali autonome per le popolazioni nere. Il Ciskei, assieme al Transkei, avrebbe dovuto essere una delle due \"Homeland\" (o \"Bantustan\") dell'etnia Xhosa.\nNel novembre del 1968 viene istituito il Territorio Autonomo del Ciskei, con a capo Justice Thandatha Jongilizwe Mabandla nelle vesti di Capo del Consiglio Esecutivo. Il 1\u00ba agosto 1972 viene concesso l'autogoverno al territorio, primo passo verso il distacco dal territorio sudafricano. Mabadla diventa Primo Ministro.\nIl 21 maggio 1973 sale al potere Lennox Sebe. A parte una breve parentesi nel 1975, Sebe manterr\u00e0 il potere ininterrottamente fino al 4 marzo 1990, inizialmente come Primo Ministro, poi (4 dicembre 1981) come Presidente della Repubblica indipendente del Ciskei ed infine (1983) come Presidente a vita.\nIl 4 dicembre 1981 viene sancita l'indipendenza del Ciskei, attraverso un referendum vinto dai \"secessionisti\" con l'impressionante maggioranza del 98,7%. Questo risultato per\u00f2 non verr\u00e0 mai riconosciuto dalla comunit\u00e0 internazionale. Addirittura il 15 dicembre 1981, il Consiglio di Sicurezza dell'ONU definir\u00e0 \"futile\" la dichiarazione di indipendenza del Ciskei. La conseguenza immediata \u00e8 comunque la perdita della cittadinanza sudafricana per circa 630.000 Xhosa, ufficialmente residenti all'interno del bantustan. Di questi, almeno 442.000 lavoravano come \"immigrati\" in Sudafrica.\nIl 4 marzo 1990, Sebe viene deposto dal Brigadiere Joshua \"Oupa\" Gqozo. Questi, dopo aver inizialmente promesso un rapido ritorno del potere ai civili, si impone come un vero e proprio dittatore. Durante il 1991 e il 1992, tuttavia, inizia il processo di smantellamento dell'Apartheid. Il Congresso Nazionale Africano, il partito del futuro Presidente Nelson Mandela, preme affinch\u00e9 i bantustan vengano riammessi all'interno del Sudafrica.\nGqozo, come gli altri leader dei bantustans, si oppone fermamente all'ipotesi, boicottando i negoziati per la stesura di una nuova Costituzione e minacciando di boicottare anche le elezioni. Il 7 settembre 1992, una manifestazione dell'ANC a Bisho che chiede la deposizione di Gqozo viene soffocata nel sangue: 28 manifestanti vengono uccisi, centinaia i feriti.\nGqozo tenta di costituire l\"Alleanza delle Libert\u00e0\" con il Partito Conservatore, il Partito della Libert\u00e0 Inkata e il Presidente del Bophuthatswana Lucas Mangope per contrastare il tentativo di riannessione dei territori nati durante l'apartheid. Ma la situazione diventa man mano insostenibile.\nNel marzo 1994, gli impiegati \"statali\" del Ciskei proclamano lo sciopero generale, chiedendo maggiori garanzie per il proprio posto di lavoro e per le proprie pensioni. Anche la polizia si ammutina e costringe Gqozo a dimettersi (22 marzo 1994). Il Governo sudafricano prende il controllo della situazione nel Ciskei, con l'obbiettivo di restaurare l'ordine e preparare le elezioni dell'aprile successivo.\nIl 27 aprile 1994, il Ciskei viene re-incorporato ufficialmente all'interno del Sudafrica assieme agli altri bantustan, come effetto delle prime elezioni libere dopo l'era dell'Apartheid. Assieme al Transkei, diventa parte della nuova Provincia dell'Eastern Cape, la cui capitale diventa Bisho.\nPolitica.\nIl Ciskei ha conosciuto un solo partito politico: il \"National Ciskei Party\" (\"Partito Nazionale del Ciskei\", NCP), trasformato nel 1973 nel \"National Ciskei Independence Party\" (\"Partito Nazionale per l'Indipendenza del Ciskei\", NCIP) e sciolto ufficialmente nel 1990.\nIl Parlamento, costituito nel 1978, era un'Assemblea monocamerale di 137 membri, di cui 50 eletti direttamente e 87 nominati dai capitrib\u00f9. A partire dal 1986, i membri vengono ridotti a 50 (23 eletti e 37 nominati dai capitrib\u00f9).\nIn entrambe le tornate elettorali tenutesi (1978 e 1986), il NCP (poi NCIP) ha sempre conquistato la totalit\u00e0 dei seggi elettivi.\nL'esercito del Ciskei nel 1993 arrivava a contare circa 2.000 effettivi.\nCapi di Stato del Ciskei.\nCiskei (1972 - 1981).\nDal 1\u00ba settembre 1976 al 4 dicembre 1981, il Sudafrica ha nominato J. J. Engelbrecht come Commissario generale per il Ciskei.\nRepubblica del Ciskei (1981 - 1994).\nIl 27 aprile 1994, il Ciskei torna ad essere parte integrante della Repubblica Sudafricana.\nBandiera.\nLa bandiera del Ciskei \u00e8 stata adottata nella sua prima versione il 1\u00ba agosto 1972. Era composta da due bande orizzontali di uguali dimensioni: quella superiore era di colore blu, quella inferiore di colore bianco.\nIl 15 marzo 1974, la bandiera viene modificata e il suo uso successivamente regolato dal \"Ciskei Flag Act\" del 1977. La bandiera presenta una fascia bianca diagonale in campo azzurro. Secondo quanto disposto dal \"Ciskei Flag Act\", l'azzurro rappresenta l'infinit\u00e0 del cielo e le difficolt\u00e0 del progresso e dello sviluppo. La banda bianca si riferisce al cammino da percorrere per giungere allo sviluppo. La gru presente al centro della bandiera rappresenta il coraggio e la volont\u00e0 del popolo Xhosa di lavorare per il proprio popolo e per il proprio Paese.\nLa bandiera \u00e8 stata ufficialmente abbandonata il 27 aprile 1994, con il reintegro del Ciskei nella Repubblica Sudafricana.\nFilatelia.\nDurante il corso della sua esistenza, il Ciskei ha emesso 252 francobolli di vario taglio."}
{"id": "524738", "revid": "1543377", "url": "https://it.wikipedia.org/wiki?curid=524738", "title": "Citro\u00ebn Type C", "text": "La Citro\u00ebn 5HP Type C, pi\u00f9 conosciuta come Citro\u00ebn 5HP o 5CV, \u00e8 una piccola autovettura prodotta dal 1922 al 1926 dalla Casa francese Citro\u00ebn. Veniva prodotta anche a Milano, dalla Citro\u00ebn Italiana, con la denominazione 5 CV.\nIl suo primo soprannome \u00e8 stato \"petite citron\" (piccolo limone) per il colore giallo con cui gli veniva offerto. \u00c8 stato anche soprannominato \"cul de poule \" (culo di gallina) per la sua parte posteriore appuntita e \"Trefle\" per la sua versione Torpedo a tre posti con un layout a quadrifoglio. Il successo di questa carrozzeria porter\u00e0 all'applicazione abusiva del soprannome \"Trefle\" per tutti i modelli 5HP...\nStoria e profilo.\nNascita del modello.\nLa genesi della \"Type C\" ha luogo nell'immediato dopoguerra, quando l'Europa intera versa in uno stato disastroso, specialmente sul piano economico, dove una spietata inflazione tagliava il valore del denaro e rendeva vani investimenti di qualunque genere. Ci\u00f2 valse per la popolazione in generale, che non si trovava nella possibilit\u00e0 di risparmiare, sia per l'apparato industriale, non in grado di programmare investimenti, dal momento che da un giorno all'altro le cifre necessarie per tali investimenti crescevano incontrollabilmente. Anche in Francia la situazione si rivel\u00f2 molto delicata: solo costruttori particolarmente moderni nell'approccio produttivo potevano sperare di affrontare la crisi finanziaria con il minimo dei danni. Tra questi vi fu la Citro\u00ebn, il cui metodo di produzione ispirato alla catena di montaggio americana stava rivelandosi efficace per l'abbattimento dei costi di produzione. Ma Andr\u00e9 Citro\u00ebn non volle limitarsi a questo: la motorizzazione di massa fu infatti il suo principale obiettivo. Per questo, mentre il governo francese incoraggia le case automobilistiche a investire in autocicli attraverso incentivi fiscali, Andr\u00e9 Citro\u00ebn preferisce rivolgersi alle auto di piccole dimensioni. Dopo aver introdotto la Type A con motore da 1,5 litri, si dedic\u00f2 anche allo sviluppo di una vettura marcatamente pi\u00f9 popolare, pi\u00f9 piccola e pi\u00f9 economica sia in fase di acquisto sia per quanto riguarda le spese di manutenzione.\nL'architetto principale di questo progetto \u00e8 stato l'ingegnere Edmond Moyet, venuto a casa Quai de Javel dopo una significativa esperienza a Le Z\u00e8bre, e che pochi mesi prima aveva progettato l'autociclo Amilcar CC.\nSi trattava quindi di un personaggio dalla significativa esperienza in tema di vetture popolari.\nIl risultato di questo progetto venne presentato per la prima volta al Salone di Parigi con il nome di \"Type C\" anche se gli ordini e le prime consegne dell'auto sono state ricevute solo nella primavera del 1922.\nCaratteristiche.\nLa \"Type C\" era una piccola autovettura proposta unicamente con carrozzeria torpedo (modello T2) a due posti, lunga appena 3,2 metri e con un passo di 2,25 metri (telaio C2).\nUna vettura popolare, insomma, pensata per penetrare in una fascia di mercato inferiore rispetto a quella rappresentata dalla \"Type A\", in modo da proporre un'alternativa economica per chi avesse avuto la possibilit\u00e0 di acquistare una vettura, ma ad un prezzo sensibilmente inferiore a quello della \"sorella maggiore\".\nNel complesso la linea era elegante, nonostante le ridotte dimensioni del corpo vettura\ne la gamma di colori, inizialmente limitata al giallo pompelmo, sar\u00e0 estesa solo in seguito ad altri colori.\nLa piccola Citro\u00ebn \u00e8 in vantaggio rispetto alla concorrenza: \u00e8 dotata di uno starter elettrico e di fari elettrici, asset importanti per soddisfare la clientela femminile sensibile alla facilit\u00e0 di guida\".\nLa carrozzeria era caratterizzata dall'avere solo una porta, sul lato passeggero, e le cerniere erano invisibili, mentre la deformazione del corpo vettura durante la marcia veniva assorbita da una serratura a doppio cono che impediva alla portiera stessa di aprirsi inaspettatamente mentre si era in movimento.\nIl frontale ha un'elegante griglia a forma di frangivento, mentre il cofano motore delle prime \"Type C\" era caratterizzato dalla presenza di tre feritoie per l'aerazione del motore. La parte posteriore della carrozzeria era invece quella tipica delle cosiddette \"torpedo skiff\" oppure \"boat-tail\", molto affusolata e appuntita nell'estremit\u00e0 posteriore.\nL'architettura della \"Type C\" era quella classica a motore anteriore longitudinale e a trazione posteriore:\nil telaio a forma trapezoidale era a longheroni e traverse in acciaio con sospensioni ad assale rigido, quarti di balestra e niente ammortizzatori su entrambi gli assi.\nCome nelle auto contemporanee, il pedale dell'acceleratore si trova tra il pedale della frizione e il pedale del freno.\nMolto semplificato anche l'impianto frenante, dotato di un solo tamburo all'uscita del cambio per il freno a pedale, mentre il freno a mano agiva su due tamburi posti in corrispondenza delle due ruote dell'assale posteriore. Niente freni, quindi, sull'avantreno.\nMolti 5HP sono stati modificati per accoppiare il freno della trasmissione e i freni posteriori sul comando a pedale. Questa modifica \u00e8 stata infine adottata in serie sugli ultimi modelli del 1926.\nGli pneumatici 700x80 erano del tipo \"ad alta pressione\", cio\u00e8 gonfiati a 4-5 bar, rendendo la guida difficile e il comfort scarso. \nIl \"cuore\" della \"Type C\" era un motore a 4 cilindri in linea da 856 cm\u00b3 di cilindrata. Tale motore era alimentato a carburatore ed era caratterizzato dalla distribuzione a valvole laterali. Con una potenza massima di 11 CV, la vettura poteva al massimo raggiungere una velocit\u00e0 massima di 60 km/h, sufficienti per\u00f2 per potersi spostare in citt\u00e0 e non solo, ma comunque merito anche del peso ridotto a poco pi\u00f9 di cinque quintali.\nIl cambio era a 3 marce non sincronizzate, piuttosto rumoroso per via dei suo ingranaggi a taglio dritto.\nL'asse posteriore \u00e8 del tipo \"banjo\". L'alloggiamento del differenziale \u00e8 rotondo e poi ovale dal luglio 1925. Gli ingranaggi conici sono del tipo \"a spina di pesce\" Citro\u00ebn. Un ingranaggio elicoidale pi\u00f9 facile da lavorare e pi\u00f9 robusto \u00e8 diventato disponibile come aftermarket dal 1928.\nEvoluzione della gamma.\nLa \"Type C\" trov\u00f2 la sua principale concorrente nella Type 161 \"Quadrilette\", un autociclo che per\u00f2 veniva venduta ad un prezzo di 10.000 franchi, contro gli 8.500 franchi richiesti per la piccola Citro\u00ebn, che quindi si dimostr\u00f2 ben pi\u00f9 concorrenziale.\nI \"Type C\" furono inizialmente assemblati a Parigi, quai de Javel, ma nel corso del 1922 furono trasferiti alla fabbrica di Levallois gi\u00e0 stabilimento di Cl\u00e9ment-Bayard.\nErano disponibili anche versioni con guida a destra per la Francia (la domanda era all'epoca ancora forte per le vetture cos\u00ec configurate) e anche per l'esportazione. \nDopo un inizio quasi in sordina, nel giro di breve tempo, la vettura cominci\u00f2 ad ottenere via via sempre pi\u00f9 consensi, anche se bisogner\u00e0 attendere il 1923 prima che si diffonda lungo le strade francesi, , in particolare catturando l'interesse della clientela femminile...\nQuest'ultimo aspetto fu anche merito di una azzeccata campagna pubblicitaria varata dallo stesso Andr\u00e9 Citro\u00ebn, vero genio della comunicazione e della pubblicit\u00e0, che nei suoi cataloghi, opuscoli e locandine ritraeva molto spesso la vettura guidata da una signora.\nAltro fattore che sanc\u00ec il successo della \"Type C\" fu la possibilit\u00e0, offerta da Citro\u00ebn, di acquistare l'auto a rate mediante un finanziamento richiesto ad una societ\u00e0 di credito al consumo fondata dallo stesso Citro\u00ebn. Quest'ultimo fu un altro degli aspetti innovatori introdotti con il lancio della \"Type C\", che quindi non port\u00f2 con s\u00e9 novit\u00e0 sul piano tecnico, quanto sulle agevolazioni e le possibilit\u00e0 di acquistare una vettura.\nNell'ottobre del 1922, il cofano divenne a sedici feritoie di aerazione anzich\u00e9 solo a tre, mentre venne introdotta l'accensione a magnete in luogo di quella a bobina non sufficientemente affidabile.\nLa griglia del radiatore venne rivisitata sia strutturalmente che, in misura molto pi\u00f9 leggera, anche esteticamente. \nContestualmente, la gamma si sdoppi\u00f2 con l'arrivo di una versione pi\u00f9 lussuosa a due posti cabriolet \"TL\"\nA partire dall'ottobre 1923, la \"5HP\" conobbe aggiornamenti pi\u00f9 consistenti: il telaio venne rinforzato e il suo passo venne allungato di 10 cm. \nDato che il livello di equipaggiamento dell'auto era limitato, un commercio di accessori aftermarket fiorisce intorno all'auto per arricchire il suo equipaggiamento: portabagagli, indicatore del carburante (O. S.), termometro dell'acqua (Boyer-Meter), tachimetro e orologio (Jaeger, O.S.), ammortizzatori (Houdaille, Repusseau), freni anteriori (Poulet, Acmos), miglioramenti del motore (Super-Culasse Desprez, Transformations F. Crespelle, Culasse Ruby-Ricardo).\nNel frattempo, si arricch\u00ec la gamma colori, cosicch\u00e9 alla sola tinta gialla presente fino a quel momento si aggiunsero altri colori piuttosto scuri, per seguire la moda, come il blu \"Canon\", il rosso \"Bordeaux\" e il marrone \"Havana\". \nL'allungamento del passo diede anche la possibilit\u00e0 di introdurre una terza variante di carrozzeria, ossia una torpedo a tre posti, un sedile davanti per il conducente, un sedile per il passeggero anteriore montato su binari che pu\u00f2 essere spostato all'indietro, lasciando spazio per un sedile pieghevole altrimenti piegato sotto il cruscotto. Questo modello avr\u00e0 una diffusione limitata (solo 8.000 unit\u00e0) perch\u00e9 i clienti non apprezzavano il comfort del sedile pieghevole. Questa versione viene oggi chiamata \"Faux Tr\u00e8fle\" dai collezionisti per distinguerla dalla vera \"Tr\u00e8fle\" che sarebbe arrivata in seguito. \nLe \"5HP\" a passo allungato si riconoscono per la maggior distanza fra la ruota di scorta e il parafango posteriore.\nDal marzo 1924 vennero montati nuovi pneumatici di misura 715x115 \"a bassa pressione\" gonfiati a 2,5 bar, prima offerti come optional e poi montati di serie a partire da giugno. \nQuesti pneumatici a bassa pressione erano pi\u00f9 confortevoli, ma le loro prestazioni erano deludenti e furono sostituiti nel 1927, su insistenza di Michelin, da nuovi pneumatici cablati a bassa pressione (da 1,5 a 1,75 bar) \"Confort Bibendum\" su nuovi cerchi cablati 11-12x45.\nNell'ottobre 1923 si ebbe inoltre l'arrivo di una versione furgonetta denominata VL (\"Voiture de Livraison\", vettura per consegne in francese), caratterizzata da una portata massima di 125 kg.\nNell'ottobre 1924, la gamma di carrozzerie viene modificata con la sostituzione del Torpedo a tre posti (T3-1) con il Torpedo \"Trefle\", (T3-2) \", ossia \"trifoglio\".\nTale denominazione deriv\u00f2 dalla disposizione dei suoi tre posti, due davanti ed uno posteriore centrale, stavolta un posto vero, di maggiori dimensioni.\nNel febbraio 1925 i parafanghi a profilo piatto, noti come \"parafanghi piatti\", vengono sostituiti da parafanghi tondi, modifica evidente soprattutto nei parafanghi posteriori.\nDal 1919, e stata creata una rete di cinquemila agenti e sono state create filiali e concessioni esclusive in tutto il mondo. Nel 1925 furono eretti nuovi stabilimenti in alcuni paesi stranieri, per evitare le barriere doganali che in alcuni paesi imponevano tasse elevate sui prodotti importati (ad esempio i dazi Mac Kenna in Gran Bretagna). A tale proposito, come gi\u00e0 accennato in precedenza, la \"Type C\" venne prodotta anche a Milano dalla \"Citro\u00ebn Italiana\", con la denominazione commerciale di \"5CV\"\nDal 1\u00ba giugno di quell'anno, il sistema di raffreddamento a ventola migliorato della TL Convertible \u00e8 stato installato su tutti i modelli.\nIl successo della \"Type C\" ebbe come motivazione anche la sua eccezionale affidabilit\u00e0 rispetto alla concorrenza: lo dimostra l'exploit di \"Bubsy\", come venne battezzata una \"5HP\" torpedo a 2 posti acquistata di seconda mano da due studenti, che nel 1925, in condizioni estreme e senza problemi meccanici, compirono un viaggio di circa 17.000 km in cinque mesi in giro per l'Australia.\nPurtroppo, anche se la \"5HP\" fu un innegabile successo, non si rivel\u00f2 sufficientemente redditizio. Per preparare la nascita del B14 \"tout acier\", Andr\u00e9 Citro\u00ebn prese la decisione di terminare la produzione nel maggio 1926, nonostante il resto della dirigenza non fosse d'accordo. Una possibile \"Type C4\" con una carrozzeria interamente in acciaio venne comunque presa in considerazione, ma alla fine fu esclusa dai programmi della casa francese perch\u00e9 il prezzo di vendita finale sarebbe stato troppo alto.\nLa \"5HP\", o \"Type C\", che dir si voglia, \u00e8 oggi la tipica auto da collezione degli anni Venti. Il suo successo \u00e8 dovuto al fatto che era gi\u00e0 un grande successo commerciale a suo tempo e anche al fatto che \u00e8 possibile ripristinarlo molto facilmente reperendo pezzi d'epoca ancora facili da trovare o da ricreare artigianalmente. Dei circa 83.000 esemplari costruiti, molti sono stati convertiti in veicoli commerciali, trattori, ecc. Si stima quindi che siano sopravvissute circa due o tremila auto (dal 3 al 4%).\nIl sistema Citro\u00ebn di denominazione dei tipi di auto, dei telai e delle carrozzerie era complesso e confuso. La mancanza di documentazione storica, dovuta alla distruzione totale degli archivi durante la guerra, ha permesso lo sviluppo e la diffusione di errori e leggende nei decenni successivi. \u00c8 ormai accettato che solo due tipi di auto: i tipi \"C\" e \"C \"3 su due tipi di telaio: i tipi \"C.2\" (corto) e \"C.3\" (lungo) furono commercializzati... rispettivamente nella primavera 1922 e nell'ottobre 1923.\nModelli.\nIl torpedo a 2 posti (T2) e il cabriolet a 2 posti (TL) sono stati costruiti nel 1922-23 su un telaio corto(C2). \nQueste carrozzerie furono poi montate su un telaio a passo allungato (C3) nell'ottobre 1923, insieme al furgone (VL) e al \"Torpedo a 3 posti con sedile pieghevole\" (T3-1); questo fu sostituito nell'ottobre 1924 dal \"Torpedo a 3 posti a trifoglio\"(T3-2).\nTorpedo a 2 posti (T2).\nProduzione: telaio corto (C2): da maggio 1922 a settembre 1923; telaio lungo (C3): da ottobre 1923 a primavera 1925.\nEsterni.\nLa coda appuntita in stile torpedo-skiff conferisce alla vettura un look sportivo. Assume anche il soprannome francese di \"Cul de Poule\".\nColori del corpo: giallo (C2-1922/23), ed in seguito rosso Bordeaux, blu Canon o marrone Avana (C3-1924/25). \nLa ruota di scorta \u00e8 montata sul lato del conducente. Le cerniere delle porte sono invisibili. \nIl bagagliaio posteriore \u00e8 accessibile attraverso un apposito sportello. \nLa capote \u00e8 realizzata in tessuto nero resistente all'acqua. \nLe pedane laterali sono in alluminio verniciato di nero e rinforzate con scanalature longitudinali lucidate. \nI parafanghi e il coperchio del telaio sono in lamiera verniciata a forno, sempre nera. \nI fari (calotte nere, sportello dei fari nichelato) sono collegati da una barra regolabile in larghezza (nichelata).\nL'incernieratura del parabrezza regolabile \u00e8 posta nella parte superiore dei montanti.\nInterni.\nIl sedile a due posti \u00e8 rivestito in similpelle nera nelle versioni a passo corto, successivamente sulle versioni a passo lungo: rosso o nero per il rosso Bordeaux, nero per il blu Canon, marrone o nero per il colore Avana.\nIl pavimento \u00e8 rivestito da tappetini a spazzola neri. \nAll'interno, ci sono due tasche portaoggetti nel rivestimento della porta e sul lato del conducente. \nIl cruscotto in alluminio tappato \u00e8 semplice e ha solo un amperometro e un interruttore per l'accensione dei fari.\nI cerchi sono realizzati in legno di frassino curvato a forma di U. \nL'equipaggiamento per tutte le stagioni (tende laterali) \u00e8 fornito di serie.\nTorpedo a 3 posti con strapuntino (T3-1).\nProduzione su telaio lungo (C3): Dall'ottobre 1923 al giugno 1926.\nEsterni.\nLa parte posteriore della carrozzeria \u00e8 pi\u00f9 larga ed arrotondata per essere pi\u00f9 spaziosa, ed anche in questo caso era presente un sedile pieghevole / strapuntino che quando non viene utilizzato \u00e8 piegato sotto il cruscotto. \nC\u2019era un bagagliaio, accessibile dall'alto e chiuso da un coperchio situato dietro il guidatore. \nLa porta \u00e8 pi\u00f9 lunga di 7 cm rispetto al Torpedo T2. La ruota di scorta si trova sul lato del conducente della carrozzeria. \nColori della carrozzeria: rosso Bordeaux, blu Canon, marrone Avana. Alcuni rari esemplari sono stati verniciati in verde muschio.\nL'incernieratura del parabrezza regolabile \u00e8 posta nella parte inferiore dei montanti\nInterni.\nIl sedile del conducente \u00e8 fisso. Il sedile del passeggero \u00e8 montato su due guide cilindriche ed \u00e8 regolabile longitudinalmente. Nella parte anteriore, sotto il cruscotto c'\u00e8 un sedile pieghevole che si pu\u00f2 aprire quando il sedile del passeggero \u00e8 in posizione retratta.\nColore dei sedili in similpelle: rosso o nero per il rosso Bordeaux; nero per il blu Canon, marrone o nero per il marrone Avana.\nAll'interno, ci sono due tasche portaoggetti nel rivestimento della porta e sul lato del conducente.\nTorpedo a 3 posti - trifoglio \" Trefle \" (T3-2).\nProduzione su telaio lungo (C3): Dall'ottobre 1924 al giugno 1926. Questo modello sostituisce la versione a tre posti con strapuntino (T3-1).\nDa ottobre 1923 a ottobre 1924.\nEsterni.\nDue piccoli bauli sono posizionati a destra e a sinistra del sedile posteriore. Sono accessibili dall'alto e chiusi con coperchi. \nColori del corpo vettura: beige scuro e successivamente (dicembre 1924): rosso Bordeaux, blu Canon, marrone Avana. \nLa ruota di scorta \u00e8 montata nella parte posteriore. L'incernieratura del parabrezza regolabile \u00e8 posta nella parte inferiore dei montanti\nInterni.\nI suoi tre sedili sono disposti a \"trifoglio\", da cui il nome \"Torpedo Tr\u00e8fle\". \nAnteriormente vi erano due sedili singoli, mentre il terzo era posizionato nella parte posteriore, ma centralmente rispetto ai posti anteriori. \nUn passaggio tra i sedili anteriori consente l'accesso al sedile posteriore. \nColore dei sedili in similpelle: rosso o nero per il rosso Bordeaux; nero per il blu Canon, marrone o nero per l'Avana.\nConvertibile - \"Cabriolet\" (TL).\nProduzione: telaio corto (C2), da ottobre 1922 a settembre 1923; telaio lungo (C3), da ottobre 1923 a giugno 1926.\nIl cabriolet \u00e8 una versione pi\u00f9 lussuosa e confortevole della contemporanea torpedo a 2 posti (T2)\nEsterni.\nLa parte posteriore \u00e8 identica alla torp\u00e9do a 2 posti. Colori carrozzeria: giallo o marrone Avana (dal marzo 1923), mentre dall'ottobre 1923 erano disponibili: rosso Bordeaux, blu Canon o marrone Avana. \nLa capote ermetica \u00e8 realizzata in doppio strato (tessuto all'interno e similpelle nera all'esterno) e pu\u00f2 essere aperta o chiusa dall'interno. Su telaio a passo lungo, la capote \u00e8 disponibile in similpelle rossa, marrone o nera. Sul telaio corto, l'apertura del bagagliaio \u00e8 pi\u00f9 grande rispetto al modello T2, mentre su telaio a passo lungo si ritorner\u00e0 all'apertura piccola. Il parabrezza \u00e8 in due parti. Ammortizzatori a frizione sono installati sull'asse posteriore.\nInterni.\nColore dei sedili in similpelle: rosso o nero per il rosso Bordeaux; nero per il blu Canon, marrone o nero per l'Avana. Il pavimento \u00e8 coperto da tappetini a spazzola neri. L'accesso al baule \u00e8 possibile anche dall'interno attraverso uno sportello posto dietro i sedili.\nAll'esterno \u00e8 montata una maniglia a T. Le cerniere porta sono a vista. Una panca offre spazio sufficiente per due persone. \nLe prime cabriolet hanno il sedile della panchina leggermente arretrato sul lato passeggero. \nSul telaio a passo corto, il cruscotto \u00e8 in alluminio, mentre sul telaio a passo lungo \u00e8 sostituito da una tavola di mogano verniciato con fregi intarsiati in legno che prosegue sui pannelli porta. \nI due finestrini laterali scendono all'interno della porta e sono azionati da un comando a cinghia come sulle carrozze ferroviarie dell'epoca. Tali finestrini possono anche rimanere alzati quando la cappotta \u00e8 aperta.\nVehicule de Livraison (furgone) (VL).\nProduzione: Telaio lungo (C3): dall'ottobre del 1924 all'estate 1925.\nEsterni.\nUnico colore disponibile: narrone Avana; il tetto \u00e8 in un solo pezzo con struttura in legno rivestito in similpelle. Il parabrezza era in due parti, la parte superiore delle quali si apriva in avanti. Il veicolo ha una sola porta sul lato passeggero. Cerchi, parafanghi e calotte fari erano neri. Il vano di carico era accessibile mediante due porte ad armadio. Il parabrezza \u00e8 in due parti.\nInterni.\nNell'abitacolo, sufficiente anche qui per due persone, il pavimento \u00e8 coperto da un tappetino di gomma. Sono presenti due tasche portaoggetti nel rivestimento della porta e sul lato del conducente, mentre il cruscotto \u00e8 realizzato in lamiera laccata nera. L'auto ha due sedili in similpelle separati. Il sedile del conducente \u00e8 fisso, mentre il sedile del passeggero pu\u00f2 essere addirittura rimosso e nella paratia anteriore \u00e8 presente una porta scorrevole che comunica con l'abitacolo, grazie alla quale si possono trasportare carichi fino a 1,5 m di lunghezza. Il carico utile del veicolo \u00e8 di 125 kg. Le dimensioni interne della vano di carico sono di 750 mm di lunghezza, 1.070 mm di larghezza e 1.070 mm di altezza."}
{"id": "524746", "revid": "768068", "url": "https://it.wikipedia.org/wiki?curid=524746", "title": "Pastis", "text": "Il pastis \u00e8 un aperitivo alcolico profumato all'anice tipico della Francia (nasce nella citt\u00e0 di Marsiglia), con un contenuto di alcol di solito intorno al 40-45%, anche se esistono versioni analcoliche della bevanda.\nStoria.\nIl nome \"pastis\" viene dall'occitano \"past\u00eds\", che significa \"pasticcio\" o \"miscela\".\nQuando in Francia fu proibito l'assenzio nel 1916, i maggiori produttori (Pernod e Ricard, che poi si sono fusi nella Pernod Ricard) riformularono le loro ricette introducendo l'anice, aggiungendo zucchero e riducendo il contenuto di alcool. Il pastis in particolare venne inventato da Paul Ricard nel 1932, a Marsiglia; la sua gradazione alcolica originariamente era di 45\u00b0. Da allora tuttavia la ricetta della bevanda \u00e8 cambiata considerevolmente.\nUtilizzo.\nIl pastis si beve di solito diluito con acqua (con un rapporto di 7 volumi di acqua per ognuno di pastis), che ne diminuisce notevolmente il tasso alcolico e ne cambia l'aspetto da giallo scuro limpido a giallo chiaro lattiginoso; ci\u00f2 avviene perch\u00e9 gli oli essenziali, insolubili in acqua, formano minuscole goccioline che riflettono la luce. La bevanda va consumata fredda, anche con ghiaccio.\nSebbene consumato in tutto il paese, il pastis \u00e8 tipico della Francia sudorientale, specialmente a Marsiglia e in Provenza, dove \u00e8 considerato, come la p\u00e9tanque, parte dello stile di vita.\nAlcuni cocktail hanno come ingrediente il pastis:"}
{"id": "524754", "revid": "729019", "url": "https://it.wikipedia.org/wiki?curid=524754", "title": "I Got Rhythm", "text": "I Got Rhythm \u00e8 una canzone popolare, in seguito divenuto uno standard jazz, composta da George Gershwin e Ira Gershwin nel 1930 ed eseguita da Ethel Merman, nel loro musical \"Girl Crazy\" dove comparivano anche i brani \"Embraceable You\" e \"But Not for Me\".\nLa sua sequenza di accordi, nota come il Rhythm changes (il nome indica i cambi armonici, ovvero degli accordi, del brano \"I Got Rhythm\", appunto), \u00e8 stata utilizzata come base per molti altri brani jazz popolari come le serie di brani bebop di Dizzy Gillespie e di Charlie Parker.\nDalla composizione \u00e8 stata tratta anche una serie di variazioni sul tema originale scritte per pianoforte e orchestra da Gershwin stesso, poi nominate \"Variations on \"I Got Rhythm\"\" e dedicate al fratello."}
{"id": "524755", "revid": "5456", "url": "https://it.wikipedia.org/wiki?curid=524755", "title": "Trapianto corneale", "text": ""}
{"id": "524756", "revid": "290023", "url": "https://it.wikipedia.org/wiki?curid=524756", "title": "I got rhythm", "text": ""}
{"id": "524757", "revid": "7336", "url": "https://it.wikipedia.org/wiki?curid=524757", "title": "I've got rhythm", "text": ""}
{"id": "524758", "revid": "5456", "url": "https://it.wikipedia.org/wiki?curid=524758", "title": "Innesto di cornea", "text": ""}
{"id": "524759", "revid": "7336", "url": "https://it.wikipedia.org/wiki?curid=524759", "title": "I've Got Rhythm", "text": ""}
{"id": "524762", "revid": "84184", "url": "https://it.wikipedia.org/wiki?curid=524762", "title": "Favre", "text": "I termini Favre e Favr\u00e9 possono riferirsi a:"}
{"id": "524794", "revid": "14691", "url": "https://it.wikipedia.org/wiki?curid=524794", "title": "Ordine del Dragone", "text": ""}
{"id": "524797", "revid": "172", "url": "https://it.wikipedia.org/wiki?curid=524797", "title": "Dorset naga", "text": ""}
{"id": "524798", "revid": "78273", "url": "https://it.wikipedia.org/wiki?curid=524798", "title": "Muzza", "text": ""}
{"id": "524799", "revid": "172", "url": "https://it.wikipedia.org/wiki?curid=524799", "title": "Naga Dorset", "text": ""}
{"id": "524800", "revid": "539155", "url": "https://it.wikipedia.org/wiki?curid=524800", "title": "Rond\u00f2 (disambigua)", "text": ""}
{"id": "524805", "revid": "339392", "url": "https://it.wikipedia.org/wiki?curid=524805", "title": "Ju-Jitsu", "text": ""}
{"id": "524810", "revid": "339392", "url": "https://it.wikipedia.org/wiki?curid=524810", "title": "Muay Thay", "text": ""}
{"id": "524812", "revid": "1318658", "url": "https://it.wikipedia.org/wiki?curid=524812", "title": "Gordon Liu", "text": "Biografia.\nLiu nacque nella provincia cinese di Guangdong con il nome di \"Sin Kam Hei\", figlio di un facoltoso uomo d'affari che avrebbe voluto avviarlo al commercio. Ma il destino ne far\u00e0 il fratello adottivo del regista, coreografo ed attore Lau Kar-leung, anche questi famoso per i film diretti per i fratelli Shaw. Lau Kar-leung (o anche Liu Chia-liang) lo nota mentre Gordon sta lavorando in un ufficio, lo adotta come suo discepolo ed in seguito lo lancia come suo attore-feticcio. Come \u00e8 d'uso nell'ambiente del kung-fu e del cinema di Hong Kong, il regista da il proprio nome di famiglia, Lau Kar, al giovane attore, chiamandolo quindi \"Lau Kar-fai\". Lau Kar-leung ha anche un altro fratello consanguineo, Lau Ka-wing (Liu Chia-yung), anch'egli regista e coreografo molto apprezzato in patria.\nCon il nome d'arte di \"Lau Kar-fai\", il novello attore raggiunge la notoriet\u00e0 internazionale grazie ad una fortunata serie di film ispirati alle vicende del monastero Shaolin. Con personaggi come San Te in \"36th Chamber of Shaolin\" (1978), diviene un divo del genere, unendo le arti marziali ad un'alta dose di patriottismo. Il \"look\" con la testa rasata lo accompagner\u00e0 per tutta la carriera, procurandogli anche qualche piccolo incidente in famiglia (un giorno si presenta a casa con un parrucchino e sua moglie, che non lo riconosce, non lo fa entrare).\nGira circa 200 film tra cinema e serial-tv, si sposa due volte, ha quattro figli, e due volte divorzia. Pi\u00f9 tardi l'attore conoscer\u00e0 nuova fama grazie al regista Quentin Tarantino, che lo sceglie per il suo '. Il regista vuole creare un film citazionistico servendosi di attori famosi del genere, e Liu \u00e8 perfetto per questo. In ' interpreta il ruolo di Pai Mei e in \"\" quello di Johnny Mo, il capo degli 88 folli, l'esercito personale di O-Ren Ishii (indossa una mascherina nera che cita Kato, il personaggio de \"Il calabrone verde\" interpretato da Bruce Lee). Nel 2007 partecipa come se stesso al documentario \"L'urlo di Chen terrorizza ancora l'occidente - Dragonland\", di Lorenzo De Luca, assieme a Lau Kar-leung. Nel 2009 compie il suo primo viaggio a Roma per il lancio del documentario e partecipa anche come ospite a uno show televisivo della Rai, dove riceve un premio. Nel 2011 un ictus lo coglie durante un'esibizione di Kung-Fu a Sofia, lasciandolo parzialmente paralizzato e dando il via ad un lungo recupero ancor oggi in corso.\nProprio come il fratello, Liu \u00e8 un praticante dell'Hung Gar, di cui non \u00e8 per\u00f2 \"sifu\" (maestro), cio\u00e8 non lo insegna, diversamente da suo fratello. Se ne dichiara solo amante e studioso. \u00c8 uno degli stili delle arti marziali cinesi pi\u00f9 diffusi ad Hong Kong."}
{"id": "524818", "revid": "585241", "url": "https://it.wikipedia.org/wiki?curid=524818", "title": "Thai boxe", "text": ""}
{"id": "524819", "revid": "36426", "url": "https://it.wikipedia.org/wiki?curid=524819", "title": "Francesco degli Atti", "text": ""}
{"id": "524824", "revid": "2455", "url": "https://it.wikipedia.org/wiki?curid=524824", "title": "Protoevangelo di Giacomo", "text": ""}
{"id": "524825", "revid": "135224", "url": "https://it.wikipedia.org/wiki?curid=524825", "title": "Pedagogia sperimentale", "text": "Il termine pedagogia sperimentale \u00e8 usato fin dagli inizi del Novecento per indicare la ricerca scientifica e la ricerca sperimentale nel campo dei fenomeni educativi. Basta fare riferimento a Maria Montessori per collocare nel tempo questa disciplina. All'origine, questi studi furono influenzati dall'atmosfera positivista, nella quale lo studio della psicologia era passato da un settore della filosofia (scienza dell'anima) ad un settore della fisiologia e della neurologia.\nAttilio Monasta, nel volume \"La Ricerca in Scienze della Formazione\" sostiene che all'origine della pedagogia sperimentale, come di molte prassi educative nella scuola, sia esistito un vizio fondamentale. In occasione della seconda rivoluzione industriale (la creazione e diffusioni di grandi fabbriche sul modello tayloristico) e della prima guerra mondiale, la psicologia sperimentale mise a punto sistemi di verifica delle attitudini e delle caratteristiche di milioni di esseri umani (i test \"oggettivi\", i test \"psicoattitudinali\"), per collocare, rapidamente, \"l'uomo giusto al posto giusto\". La ricerca scientifica sulle caratteristiche dei soggetti fu alla base anche della pedagogia sperimentale. Con la differenza che le finalit\u00e0 della formazione e, soprattutto dell'istruzione nella scuola di base, non sono quelle di selezionare i soggetti, per porre la persona giusta al posto giusto, bens\u00ec quelle di \"trasformare\", far crescere le persone, fare imparare competenze e comportamenti che la persona, magari, all'inizio non possiede.\nOggi, con lo sviluppo enorme dei fenomeni educativi \u00e8 necessario estendere e fondare una vera scienza della formazione su basi molto pi\u00f9 corrette, condividendo termini, definizioni e metodologie e identificando le caratteristiche e le finalit\u00e0 dei vari processi formativi e le potenzialit\u00e0 dei soggetti che vi sono implicati.\nNella ricerca scientifica in campo educativo esistono ancora diffidenze da parte di chi sostiene che non si possa fare ricerca scientifica su fenomeni cos\u00ec complessi. All'inizio del XX secolo, nello scontro fra filosofia idealista e filosofia positivista, in Italia, la pedagogia sperimentale fu duramente attaccata ed emarginata, al punto che nel 1916 se ne viet\u00f2 l'insegnamento dalle cattedre universitarie. L'impostazione idealista data da Croce e Gentile alla cultura italiana pesa ancora sull'insieme delle concezioni pi\u00f9 diffuse in Italia, sulla scuola e la formazione."}
{"id": "524827", "revid": "22475", "url": "https://it.wikipedia.org/wiki?curid=524827", "title": "L'Olimpiade", "text": "L'Olimpiade \u00e8 un libretto d'opera seria (dramma per musica) di Pietro Metastasio, scritto nel 1733 per essere inizialmente musicato da Antonio Caldara. Il soggetto del libretto trae assai libero spunto da una vicenda della vita di Clistene, tiranno di Sicione, narrata da Erodoto e Pausania, e trova altres\u00ec ispirazione nel quinto libro delle \"Mythologiae\" (1551) dell'umanista Natale Conti (1520\u20131582), nel \"Torrismondo\" e nell'\"Aminta\" del Tasso, nel \"Pastor fido\" del Guarini, e, pi\u00f9 direttamente, nel libretto, \"Gli inganni felici\", di Apostolo Zeno.\nLa vicenda storica.\nLa traduzione in musica di Caldara fu rappresentata per la prima volta a Vienna, il 28 agosto 1733, in occasione del compleanno dell'imperatrice Elisabetta Cristina - moglie di Carlo VI -, cui \u00e8 dedicato un panegirico (una \"Licenza\") dopo la fine del terzo atto.\nIl melodramma di Metastasio riscosse subito un notevole successo, tanto da venire di nuovo musicato nei diciotto mesi successivi da compositori del calibro di Vivaldi e Pergolesi, e da diventare uno dei testi metastasiani pi\u00f9 frequentati, riscuotendo alla fine, nell'arco di un secolo - seppur spesso con rimaneggiamenti o sostanziali modifiche - decine e decine di traduzioni in musica.\nIl pubblico e la critica giudicarono sin dall'inizio questo melodramma come \u00abil capolavoro del Metastasio\u00bb.\nTrama.\nAntefatto.\nQuesto \u00e8 l'\u00abArgomento\u00bb, come riportato dal libretto originale:\nNacquero a Clistene, re di Sicione, due figliuoli gemelli, Filinto ed Aristea: ma, avvertito dall'oracolo di Delfo del pericolo ch'ei correrebbe d'esser ucciso dal proprio figlio, per consiglio del medesimo oracolo fece esporre il primo e conserv\u00f2 la seconda. Cresciuta questa in et\u00e0 ed in bellezza, fu amata da Megacle, nobile e valoroso giovane ateniese, pi\u00f9 volte vincitore ne' giuochi olimpici. Questi, non potendo ottenerla dal padre, a cui era odioso il nome ateniese, va disperato in Creta. Quivi assalito, e quasi oppresso da masnadieri, \u00e8 conservato in vita da Licida creduto figlio del re dell'isola; onde contrae tenera e indissolubile amist\u00e0 col suo liberatore. Avea Licida lungamente amata Argene, nobil dama cretense, e promessale occultamente fede di sposo. Ma, scoperto il suo amore, il re, risoluto di non permettere queste nozze ineguali, perseguit\u00f2 di tal sorte la sventurata Argene, che si vide costretta ad abbandonar la patria e fuggirsene sconosciuta nelle campagne d'Elide, dove sotto nome di Licori ed in abito di pastorella visse nascosta a' risentimenti de' suoi congiunti ed alle violenze del suo sovrano. Rimase Licida inconsolabile per la fuga della sua Argene; e dopo qualche tempo, per distrarsi dalla mestizia, risolse di portarsi in Elide e trovarsi presente alla solennit\u00e0 de' giuochi olimpici, ch'ivi, col concorso di tutta la Grecia, dopo ogni quarto anno si ripetevano. Andovvi lasciando Megacle in Creta, e trov\u00f2 che il re Clistene, eletto a presiedere a' giuochi suddetti, e perci\u00f2 condottosi da Sicione in Elide, proponeva la propria figlia Aristea in premio al vincitore. La vide Licida, l'ammir\u00f2, ed, obliate le sventure de' suoi primi amori, ardentemente se n'invagh\u00ec; ma disperando di poter conquistarla, per non esser egli punto addestrato agli atletici esercizi, di cui dovea farsi pruova ne' detti giuochi, immagin\u00f2 come supplire con l'artificio al difetto dell'esperienza. Gli sovvenne che l'amico era stato pi\u00f9 volte vincitore in somiglianti contese; e (nulla sapendo degli antichi amori di Megacle con Aristea) risolse di valersi di lui, facendolo combattere sotto il finto nome di Licida. Venne dunque anche Megacle in Elide alle violenti istanze dell'amico; ma fu cos\u00ec tardo il suo arrivo, che gi\u00e0 l'impaziente Licida ne disperava. Da questo punto prende il suo principio la rappresentazione del presente drammatico componimento.\nAtto primo.\nIn una valle boscosa nei pressi di Olimpia Licida smania con il precettore Aminta per il ritardo di Megacle arrivando perfino a dubitare della lealt\u00e0 dell'amico e proponendosi di affrontare lui stesso le gare, sia pur senza speranza. Megacle per\u00f2 sopraggiunge e, messo a parte dei piani dell'amico, accetta di andare ad iscriversi con il suo nome. \nIn una ridente campagna lungo il fiume Alfeo in vista di Olimpia, Argene, sotto le spoglie di Licori, sta tessendo ghirlande tra pastori e pastorelle quando viene raggiunta dalla principessa Aristea, con cui si \u00e8 nel frattempo legata di amicizia: questa \u00e8 in preda all'angoscia a causa della prossima gara che stabilir\u00e0 la sua sorte nuziale, ma chiede all'amica di raccontarle invece le sue pene passate e scopre come costei, proveniente da un'illustre famiglia cretese, era stata abbandonata dall'amato Licida e era alla fine fuggita dai lidi patrii, per non essere obbligata a sposare Megacle. Nell'udire questo nome, Aristea rimane comprensibilmente scossa e, dai particolari che Argene aggiunge, capisce che si tratta proprio del suo amato, che per\u00f2 non \u00e8 ancora presente ai giochi e non potr\u00e0 quindi concorrere alla sua mano. Dopo aver tentato inutilmente di convincere Clistene ad un rinvio, la disperata Aristea scongiura l'amica di andare in traccia dell'amante assente.\nIscrittosi ai giochi, Megacle rimane sconvolto quando Licida gli rivela l'identit\u00e0 della donna per cui si gareggia, ma riesce a vincere i suoi primi moti di ribellione e, per restare solo, finge di addormentarsi dopo il lungo viaggio che l'ha portato in Elide. Partito Licida, sopraggiunge per\u00f2 Aristea, che gli manifesta subito tutta la sua gioia e ottiene la conferma di essere ancora corrisposta: il giovane per\u00f2 cerca di allontanarla, perch\u00e9 ha gi\u00e0 deciso di far prevalere i vincoli dell'amicizia e della riconoscenza su quelli dell'amore.\nAtto secondo.\nDisputata l'Olimpiade, \"Licida\" \u00e8 annunciato vincitore. Aristea si duole della sua sorte, mentre Argene freme di sdegno nei confronti dell'uomo che le aveva giurato eterno amore. Megacle - ancora fingendosi Licida - chiede al re di poter tornare a Creta per ottenere dal padre il consenso alle nozze, e vorrebbe unirsi ad Aristea nella presunta patria, e Clistene si mostra favorevole.\nNel frattempo giunge Aristea, la quale gioisce nel vedere come, con sua sorpresa, il capo cinto d'ulivo sia quello di Megacle. Tuttavia, questi confessa alla fanciulla tutta la verit\u00e0: la giovane sviene, e Megacle l'affida a Licida, pronunciando parole piene di disperazione di cui il principe non capisce il motivo. Quando Aristea rinviene, affronta Licida con rabbia e lascia la scena. Il principe di Creta non si raccapezza, e cade in preda all'angoscia dopo aver incontrato Argene, la quale minaccia di raccontare tutto al re. A questo punto Aminta reca l'annuncio della morte di Megacle che, disperato, si \u00e8 gettato nel fiume, e ne attribuisce la responsabilit\u00e0 all'egoismo e alla sventatezza di Licida. In preda a mille sentimenti contrastanti, il principe cerca di riaversi dalle numerose emozioni, ma si aggiunge un ulteriore problema: Alcandro gli annuncia che il sovrano ha scoperto l'inganno da lui perpetrato e gli impone, a pena di morte, di lasciare immediatamente l'Elide.\nAtto terzo.\nMegacle \u00e8 stato salvato da un pescatore, tuttavia sia egli che Aristea protestano di non aver pi\u00f9 motivo per vivere. Nel frattempo si viene a sapere che Licida ha alzato il pugnale contro il re mentre questi sacrificava nel tempio di Giove. Prima di compiere l'omicidio, turbato dallo sguardo severo di Clistene, ha lasciato cadere l'arma. Condannato a morte, attende di essere giustiziato; Megacle accorre in suo aiuto.\nDinanzi al tempio, l'esecuzione sta per consumarsi. Clistene non riesce a spiegarsi lo smisurato dispiacere che quell'atto gli procura, tanto da renderglielo penoso, ma l'ira divina va necessariamente placata. Licida ha diritto a un ultimo desiderio; chiede di vedere Megacle, viene accontentato e gli sta ormai porgendo tra le lacrime l'estremo saluto quando arriva Argene, pronta a morire al posto dell'amato. Clistene che non ritiene una pastorella degna di intervenire nella questione, per cui Argene svela la promessa di matrimonio e la propria identit\u00e0, mostrando il monile che come pegno d'amore Licida le aveva donato. Non appena vede il gioiello, Clistene lo riconosce: \u00e8 lo stesso che portava suo figlio Filinto ancora in fasce, quando il suo servitore Alcandro lo aveva gettato in mare. \nOra dunque tutto sembrerebbe chiaro. Licida \u00e8 Filinto, e la su identit\u00e0 \u00e8 confermata dalla confessione di Alcandro, che non aveva avuto cuore di uccidere il bambino, e dalla testimonianza di Aminta. Clistene, per\u00f2, a dispetto del fortissimo sentimento provato nel ritrovare il figlio, non ritiene di poter comunque violare la legge che lo condanna a morte, e ne ordina l'esecuzione annunciando che poi lui stesso seguir\u00e0 il figlio ritrovato. Megacle spiega per\u00f2 che la giornata in cui Clistene ha avuto incarico di presiedere ai giochi \u00e8 terminata, come quindi il suo potere di decidere: la sorte del reo va rimessa al giudizio del popolo, la cui clemenza salva il giovane (e il padre insieme). Questi, commosso dall'amore di Argene, accetta di sposarla, mentre Megacle ed Aristea si uniranno in matrimonio secondo il volere del sovrano."}
{"id": "524828", "revid": "827882", "url": "https://it.wikipedia.org/wiki?curid=524828", "title": "Mosse di breakdance", "text": "La break dance adopera una grande variet\u00e0 di movimenti e passi (detti \"moves\") che possono variare considerevolmente a seconda dell'immaginazione e dell'atletismo del ballerino che li esegue. Quando il breaker si muove a terra, il corpo \u00e8 costantemente in rotazione, \u00e8 quindi fondamentale la quantit\u00e0 di moto che l'atleta \u00e8 in grado di sviluppare.\nIl breaker inoltre pu\u00f2 decidere in che senso eseguire i propri movimenti che concernono rotazioni: in senso orario oppure in senso antiorario.\nToprock.\nIl Toprock \u00e8 la parte \"in piedi\" della Breakdance che include elementi o influenze dall'Uprock.\nIl passo base del Toprock \u00e8 chiamato Cross Step e prevede l'alternarsi di passi in avanti incrociati, abbinati all'oscillazione delle braccia dal centro verso i lati. Il b-boy passa dal Toprock alla fase di Downrock attraverso quelle che vengono chiamate drops. Spesso il Toprock \u00e8 la prima parte di una performance di B-boying, ma non c'\u00e8 nessuna regola formale che vieti di utilizzarlo anche al centro o alla fine di un'entrata.\nDownrock.\nRiguarda tutte le mosse che richiedono l'utilizzo di mani, piedi, ginocchia e altre parti del corpo, a contatto con il terreno. La fase di passaggio fra la parte \"in piedi\"(Toprock) e la parte \"a terra\"(Downrock) si chiama Drop,inoltre bisogna muoversi anche a ritmo di musica per una performance pi\u00f9 stilosa.\nFootwork.\nSerie di passi con mani e piedi a terra, i quali uniti assieme, creano un fluido continuo di movimenti.\nFreeze.\nMovimenti di posa o stasi, eseguiti subito dopo un movimento veloce e dinamico, creando un effetto di \"congelamento\" (da cui il nome \"Freeze\")\nPowermove.\nRotazioni del corpo attorno ad uno o pi\u00f9 assi. Possono avere sempre una parte del corpo a contatto con il terreno oppure alternare momenti in cui il corpo \u00e8 completamente in aria.\nStili di Ballo.\nCombinando l'uso di Toprock, Footwork, Freeze e Powermoves, sono nati diverse modalit\u00e0 di espressione all'interno della Breakdance, la quale per\u00f2 si rif\u00e0 sempre allo stile Foundation introdotto alla met\u00e0 degli anni settanta dagli afroamericani e portoricani del Bronx. Tutti gli altri stili sono derivati da questo stile di \"fondazione\"."}
{"id": "524834", "revid": "834", "url": "https://it.wikipedia.org/wiki?curid=524834", "title": "4g", "text": ""}
{"id": "524835", "revid": "36426", "url": "https://it.wikipedia.org/wiki?curid=524835", "title": "Bartolomeo Oleario", "text": ""}
{"id": "524836", "revid": "172", "url": "https://it.wikipedia.org/wiki?curid=524836", "title": "Composte John Innes", "text": ""}
{"id": "524840", "revid": "161374", "url": "https://it.wikipedia.org/wiki?curid=524840", "title": "Aeritalia G.91", "text": ""}
{"id": "524842", "revid": "161374", "url": "https://it.wikipedia.org/wiki?curid=524842", "title": "G.91", "text": ""}
{"id": "524845", "revid": "110157", "url": "https://it.wikipedia.org/wiki?curid=524845", "title": "Diocesi di S\u00e3o Tom\u00e9 e Pr\u00edncipe", "text": "La diocesi di S\u00e3o Tom\u00e9 e Pr\u00edncipe (in latino: \"Dioecesis Sancti Thomae in Insula\") \u00e8 una sede della Chiesa cattolica a S\u00e3o Tom\u00e9 e Pr\u00edncipe immediatamente soggetta alla Santa Sede. Nel 2017 contava 115.000 battezzati su 201.000 abitanti. \u00c8 retta dal vescovo Manuel Ant\u00f3nio Mendes dos Santos.\nTerritorio.\nLa diocesi comprende lo stato di S\u00e3o Tom\u00e9 e Pr\u00edncipe.\nSede vescovile \u00e8 la citt\u00e0 di S\u00e3o Tom\u00e9, dove si trova la cattedrale di Nostra Signora della Grazia.\nIl territorio \u00e8 suddiviso in 14 parrocchie.\nStoria.\nLa diocesi \u00e8 stata eretta il 3 novembre 1534 con la bolla \"Aequum reputamus\" di papa Paolo III, ricavandone il territorio dall'arcidiocesi di Funchal (oggi diocesi). Originariamente era suffraganea dell'arcidiocesi di Lisbona (oggi patriarcato).\nIl 20 maggio 1596 cedette una porzione del suo territorio a vantaggio dell'erezione della diocesi di S\u00e3o Salvador da Congo in Angola (oggi arcidiocesi di Luanda).\nIl 16 novembre 1616 entr\u00f2 a far parte della provincia ecclesiastica dell'arcidiocesi di San Salvador di Bahia.\nL'8 giugno 1818 cedette un'altra porzione del suo territorio a vantaggio dell'erezione del vicariato apostolico del Capo di Buona Speranza e dei territori adiacenti, da cui in seguito trassero origine la diocesi di Port-Louis e l'arcidiocesi di Citt\u00e0 del Capo.\nIl 22 gennaio 1842 ha ceduto ancora una porzione del suo territorio a vantaggio dell'erezione del vicariato apostolico delle Due Guinee e del Senegambia (oggi arcidiocesi di Libreville).\nIl 13 gennaio 1844 in forza della bolla \"Quae olim\" di papa Gregorio XVI fece ritorno alla provincia ecclesiastica del patriarcato di Lisbona. Successivamente divenne diocesi immediatamente soggetta alla Santa Sede.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 201.000 persone contava 115.000 battezzati, corrispondenti al 57,2% del totale."}
{"id": "524846", "revid": "287204", "url": "https://it.wikipedia.org/wiki?curid=524846", "title": "Integrated services", "text": "In telecomunicazioni, i servizi integrati (dall'inglese integrated service), indicati anche come IntServ, sono un modello posto a livello 3 della pila protocollare ISO/OSI adatto a molti degli aspetti richiesti dalla QoS.\nSviluppata dalla IETF, quest'architettura offre due classi di servizi:\nDescrizione.\nTale modello prevede che prima dell'inoltro del traffico di rete venga effettuata una \"richiesta\", tramite opportuno protocollo di segnalazione, con la quale vengono prenotate un certo quantitativo di risorse specifiche per il tipo di traffico in essere. Tale richiesta si manifesta in una segnalazione che contiene richieste sui parametri tipici di QoS ovvero larghezza di banda minima, massimo ritardo accettabile, perdita di pacchetti o jitter contenuto e cos\u00ec via.\nLa procedura descritta richiede \"conferma\" dalla rete, cio\u00e8 la rete (intendendo questa come l'insieme di tutti i dispositivi atti alla gestione dell\"'integrated service\") deve rispondere in modo positivo alle specifiche richieste, \"garantendo\" la fornitura di quanto richiesto per il particolare flusso di traffico, oppure negando la richiesta. L'inizio dell'inoltro dei pacchetti su rete avviene dunque solo quando la rete ha risposto positivamente alle necessit\u00e0 richieste dal trasmittente.\nIn particolare con IntServ la segnalazione \u00e8 gestita con il protocollo RSVP (\"Resource Reservation Protocol\") che si occupa di rendere note ai vari nodi quali siano le richieste del traffico. RSVP alloca dunque le risorse \"prima\" dell'inizio della trasmissione mantenendole tali per tutta la durata della trasmissione. Durante la propagazione la rete che rispetta le specifiche richieste si dice che mantiene un certo stato (\"stateful\") e lo fa per ogni flusso di traffico gestito."}
{"id": "524847", "revid": "118256825", "url": "https://it.wikipedia.org/wiki?curid=524847", "title": "Giambattista Bufardeci", "text": "Biografia.\nDiplomatosi al liceo classico Tommaso Gargallo di Siracusa, ha conseguito la laurea in Giurisprudenza presso l'Universit\u00e0 degli Studi di Catania nel 1976.\nAppassionato di discipline sportive, ha militato in campionati di categoria per il calcio e in Coppa Italia per il tennis.\nNel 1978 si \u00e8 iscritto all'albo degli avvocati del Foro di Siracusa. Nel 1984 \u00e8 stato nominato magistrato onorario della pretura di Siracusa dal consiglio superiore della magistratura ed ha ricoperto tale carica sino al 1989. Avvocato di cassazione dall'anno 2000.\nDeputato all'Ars.\nDeputato all'Assemblea Regionale Siciliana nella XII legislatura regionale eletto nel 1996 per il CDU. Dal 29 gennaio al 21 novembre del 1998 ha ricoperto la carica di Vicepresidente della Regione Siciliana e Assessore Regionale alla Presidenza nella I Giunta Drago (1998).\nSi dimette dall'Ars il 4 aprile 2000.\nSindaco di Siracusa.\nAlle elezioni comunali del 12 dicembre 1999 \u00e8 stato eletto sindaco di Siracusa al ballottaggio con il 73,6% dei voti. Si dimette per incompatibilit\u00e0 con la carica di sindaco nel 2000. Viene rieletto sindaco alle elezioni amministrative del 12 e 13 giugno 2004 con il 51,9% dei voti al primo turno.\nDal luglio 2001 ha rivestito la carica di presidente dell'Associazione Nazionale Comuni Italiani (ANCI) Sicilia e presidente del Consiglio nazionale dell'ANCI. Ha lasciato l'incarico di presidente dell'ANCI Sicilia il 22 luglio 2008, quando al suo posto \u00e8 stato eletto Diego Cammarata.\nIl ritorno all'Ars.\nIl 1\u00ba marzo 2008 ha rassegnato le dimissioni dalla carica di Sindaco di Siracusa prima di proporre la propria candidatura per le elezioni dell'Assemblea regionale siciliana del 13 aprile 2008, ed \u00e8 rieletto nella lista del PdL. A maggio dello stesso anno \u00e8 stato nominato Vice Presidente della Regione Siciliana e Assessore Regionale al Turismo, Trasporti, Sport e Spettacolo nella I Giunta Lombardo (2008-2009).\nNella II Giunta Lombardo (2009-2010) \u00e8 riconfermato Vicepresidente della Regione Siciliana e Assessore Regionale alla Cooperazione, Commercio, Artigianato e Pesca. Nella III Giunta Lombardo (gennaio - settembre 2010) \u00e8 Assessore Regionale all'Agricoltura. Nella IV Giunta Lombardo non viene riconfermato.\nIl 30 ottobre 2010 lascia il PdL e aderisce al movimento politico Forza del Sud, fondato da Gianfranco Miccich\u00e9. Nel febbraio 2011 diviene capogruppo all'Ars di Forza del Sud.\nLa nomina al Cga.\nDopo le elezioni regionali del 28 ottobre 2012, dove non viene rieletto, nel 2013 viene nominato dal Presidente Rosario Crocetta, in quota Regione siciliana, come magistrato del Consiglio di giustizia amministrativa.\nSospeso dal Tar per un ricorso a fine 2014, viene reintegrato sei mesi dopo dal Consiglio di Stato.\nProcedimenti giudiziari.\nNel 2014 viene indagato per peculato dalla procura della Repubblica di Palermo, per le spese non giustificate effettuate durante il suo mandato di capogruppo all'Ars. Nel luglio 2016 il Gup di Palermo archivia l'indagine per peculato.\nNel maggio 2017 viene condannato in appello definitivamente dalla Corte dei conti a risarcire 59.000 euro per danno erariale."}
{"id": "524853", "revid": "14691", "url": "https://it.wikipedia.org/wiki?curid=524853", "title": "Crack dei videogiochi del 1983", "text": ""}
{"id": "524855", "revid": "313517", "url": "https://it.wikipedia.org/wiki?curid=524855", "title": "Eugen Fink", "text": "Biografia.\nFiglio di un impiegato statale, venne educato nei suoi primi anni di studio dallo zio, parroco cattolico. Dopo aver frequentato il ginnasio a Costanza ed aver conseguito l'esame di maturit\u00e0 nel 1925, studi\u00f2 filosofia, storia, tedesco ed economia, prima a M\u00fcnster e Berlino, poi a Friburgo con Edmund Husserl. Nel 1929 Fink consegu\u00ec il suo dottorato con Husserl e Martin Heidegger con una dissertazione dal titolo \"Presentificazione ed Immagine. Contributi ad una Fenomenologia dell'Irrealt\u00e0\" (\"Vergegenw\u00e4rtigung und Bild. Beitr\u00e4ge zur Ph\u00e4nomenologie der Unwirklichkeit\"). L'anno successivo Husserl divenne professore emerito con libera docenza. In quel periodo la fenomenologia si diffuse enormemente, attirando a Friburgo moltissimi universitari da tutta l'Europa. Eugen Fink venne cos\u00ec incaricato dal Maestro di sostenere alcuni seminari di carattere privato a beneficio di questi studenti. Quando nel 1933 sotto il regime nazionalsocialista Husserl non fu pi\u00f9 \"persona gradita\", Fink rinunci\u00f2 ad avanzare nella sua carriera universitaria e rimase a fianco del maestro in qualit\u00e0 di assistente privato. Dopo la morte di Husserl nel 1938, Fink assieme a Ludwig Landgrebe, port\u00f2 in salvo a Lovanio il suo consistente lascito librario ed i suoi scritti inediti, cominciando il lavoro di edizione e trascrizione che port\u00f2 in seguito alla fondazione dell\"'Archivio Husserl\". Questa attivit\u00e0 impegn\u00f2 Eugen Fink sino al 1940, quando venne internato in un campo di prigionia francese, sospettato di spionaggio. L\u00ec rimase fino all'occupazione tedesca della Francia. Dopo la sua liberazione venne arruolato dalla Wehrmacht. Dopo la guerra Fink ottenne l'abilitazione alla docenza a Friburgo con lo scritto \"L'idea di una metodologia trascendentale\" (\"Die Idee einer transzendentalen Methodenlehre\"). Dal 1948 fu professore ordinario di filosofia e pedagogia, svolgendo un ruolo chiave nella fondazione di un Archivio-Husserl a Friburgo nel 1950.\nConsiderato uno degli esperti pi\u00f9 significativi della scuola fenomenologica husserliana, \u00e8 stato successivamente influenzato dal pensiero di Heidegger assieme al quale tenne un famoso seminario su Eraclito nel semestre invernale del 1966/67, poi pubblicato nel 1970. Nel 1960 scrive, un anno prima del \"Nietzsche\" di Heidegger, \"La filosofia di Nietzsche\", considerato ancora un punto di riferimento per gli studi nietzscheani. Nel 1971, assieme a Landgrebe, gli venne conferito un dottorato \"honoris causa\" dall'Universit\u00e0 Cattolica di Lovanio, in occasione di una conferenza sulla fenomenologia, per l'impegno dimostrato nella fondazione e dell'Archivio-Husserl.\nMor\u00ec nel 1975 a causa di un infarto.\nEra fratello del teologo e storico Karl August Fink.\nPensiero.\nIl desiderio principale di Fink era quello di portare al linguaggio il fenomeno primario del \"\"mondo\".\nPer comprendere appieno il significato di \"mondo\" \u00e8 essenziale comprendere l'essere delle cose intramondane che si incontrano. Il mondo, le cui peculiarit\u00e0 sono state sinora viste in maniera inappropriata, assume dunque le sembianze (in quanto cosa) di un gigantesco contenitore, nel quale sono contenute tutte le altre cose. Al contrario Fink dimostra che il mondo di per s\u00e9 non \u00e8 un'essente cosit\u00e0 (\"dinghaft Seiendes\"\"), bens\u00ec l'orizzonte che, per ogni manifestazione di un essente, ne costruisce la condizione. Questa differenza ontologica tra mondo e intramondano \u00e8 stata denominata da Fink come \"differenza cosmologica\", in analogia con la \"differenza ontologica\" di Heidegger. In successivi approfondimenti Fink si avviciner\u00e0 al \"mondo dei fenomeni\" in un linguaggio metaforico: al fenomeno del mondo appartiene essenzialmente il \"gioco\" e il \"conflitto\" tra il \"cielo\" che si dirada e la \"terra\" che vela e disvela. Quest'ultima, filosoficamente prossima alla concettualizzazione sviluppata da Heidegger in merito, non dev'essere tuttavia esperita come pura poesia, bens\u00ec come ricerca, al fine di aderire originariamente al fenomeno del mondo, frainteso finora a causa di un \"linguaggio di concetti\" formato sulle cose. Il senso contenuto nella metafora del \"\"conflitto\" tra \"cielo\" e \"terra\" \u00e8 tuttavia in vista di un \"mondo\"\" come condizione assolutamente necessaria per la manifestazione dell'essente esplicitantesi. Dunque il Mondo si configura da un lato come l\"'apertura necessaria\" di ogni manifestazione (il \"cielo\" ): dall'altro lato come il \"\"velato\", nel quale ogni essente si supporta e sopporta, al fine di apparire (\"terra\"\")."}
{"id": "524860", "revid": "102366113", "url": "https://it.wikipedia.org/wiki?curid=524860", "title": "Differentiated services", "text": "In telecomunicazioni il termine Differentiated Service (in italiano: \"Servizi Differenziati\"), indicato con DiffServ, indica un modello multiservizio che incontra molte delle richieste della QoS. Contrariamente a IntServ non usa il protocollo RSVP per l'allocazione di risorse, quindi la rete non mantiene uno stato per ogni flusso di traffico (\"stateless\").\nDescrizione.\nL'architettura di DiffServ si propone di migliorare il protocollo IP per introdurre diversi livelli di servizio \ncon una scalabilit\u00e0 ottimale, senza operare al livello del singolo flusso o richiedere segnalazioni ad ogni hop.\nViene denominata DiffServ una architettura per la realizzazione di una differenziazione dei servizi in Internet. L'architettura richiede ottima scalabilit\u00e0. \nViene definita una caratterizzazione del trasferimento di pacchetti unidirezionale, per ogni servizio, che pu\u00f2 essere specificata statisticamente o quantitativamente. Le caratterizzazioni riguardano sia i parametri che la priorit\u00e0 relativa ai pacchetti.\nI parametri caratterizzati sono: probabilit\u00e0 di perdita di pacchetti, throughput, jitter, ritardo, ecc. \nDiffServ \u00e8 usato principalmente per assicurare la QoS nelle applicazioni end-to-end importanti ed \u00e8 principalmente realizzato con due tecnologie: \nInoltre DiffServ \u00e8 usato per le dorsali.\nI servizi offerti da DiffServ, cos\u00ec come quelli di IntServ riguardano la possibilit\u00e0 di riservare banda, di poter garantire ritardi controllati, di effettuare protezione del traffico e cos\u00ec via.\nStoria.\nI \"Differentiated Services\" sono stati definiti nella RFC 2474 - \"Definition of the Differentiated services field (DS field) in the IPv4 and IPv6 headers\", pubblicata dalla IETF nel dicembre 1998. Questo documento ha sostituito il campo del pacchetto IPv4 TOS, come definito nella RFC 1349 del 1992, con il campo DS, DiffServ. Del campo DS otto valori (chiamati \"Class Selectors\") sono usati per implementare la compatibilit\u00e0 con le precedenti specifiche della \"IP precedence\", che costituivano i primi tre bit del vecchio campo TOS. Oggi il campo DiffServ ha in gran parte sostituito il TOS e altri meccanismi QoS di livello 3, come ad es. lo integrated services (IntServ), nel ruolo di architettura principale per fornire livelli di servizio differenziati."}
{"id": "524861", "revid": "656813", "url": "https://it.wikipedia.org/wiki?curid=524861", "title": "Il gabbiano Jonathan Livingston", "text": "Il gabbiano Jonathan Livingston (\"Jonathan Livingston Seagull\", 1970) \u00e8 un celebre romanzo breve di Richard Bach. Best seller in molti paesi del mondo negli anni settanta, diventato per molti un vero e proprio \"cult\", \"Jonathan Livingston\" \u00e8 essenzialmente una favola a contenuto morale e spirituale. La metafora principale del libro, ovvero il percorso di autoperfezionamento del gabbiano che impara a volare/vivere attraverso l'abnegazione, il sacrificio e la gioia di farlo \u00e8 stata letta da diverse generazioni secondo diverse prospettive ideologiche, dalla massoneria al cattolicesimo al pensiero positivo, l'anarchismo cristiano e la New Age. Bach dichiar\u00f2 che la storia era ispirata a un pilota acrobatico di nome John H. \"Johnny\" Livingston (Cedar Falls, Iowa, 30 novembre 1897 - 30 giugno 1974), particolarmente attivo nel periodo fra gli anni venti e trenta.\nDedica.\nLa dedica originale \u00e8: \"To the real Jonathan Seagull who lives within us all\" In Italiano invece la dedica \u00e8: \"Al gabbiano Jonathan che vive nel profondo di noi\".\nTrama.\nPer il giovane gabbiano Jonathan Livingston, il volo \u00e8 l'unica ragione d'essere. Questo lo condurr\u00e0 a trasgredire tutte le regole stabilite, e di conseguenza all'esilio, ma anche all'amore, ovvero alla saggezza.\nParte prima.\nJonathan \u00e8 un gabbiano diverso dagli altri: mentre tutti gli altri gabbiani si affannano per trovare il cibo e sopravvivere, senza badare ad altro, lui adora volare e si allena per diventare perfetto nel volo. Per questo \u00e8 rimproverato dagli altri componenti del suo stormo, lo Stormo Buonappetito, che non comprendono la sua passione per il volo, ritenendolo soltanto come una comodit\u00e0 per procurarsi il cibo.\nNonostante la buona volont\u00e0 di Jonathan per cercare di essere un gabbiano come tutti gli altri, il suo desiderio di volare \u00e8 pi\u00f9 forte di lui, cos\u00ec ricomincia ad allenarsi, arrivando in poco tempo a saper compiere acrobazie mai compiute da nessun altro volatile. Fiero dei suoi risultati, Jonathan decide di mostrare allo Stormo quanto ha imparato sul volo, ma riceve solo biasimo dai compagni, che lo considerano un folle. Alla fine il Consiglio degli Anziani decide di esiliarlo, deplorando la sua condotta temeraria e spericolata, inappropriata per un gabbiano.\nAbbandonato e solo, da quel momento Jonathan conduce la sua vita presso delle scogliere solitarie, perfezionandosi sempre di pi\u00f9 nel volo, fino al giorno in cui, dopo una lunga vita, giunta l'ora della sua morte, viene raggiunto da due gabbiani dal candido piumaggio, pi\u00f9 aggraziati persino di lui nel volo, che, dopo aver messo alla prova la sua abilit\u00e0, lo convincono a seguirli, verso un luogo dove potr\u00e0 volare molto meglio. Jonathan accetta e, diventato anche lui bianco e splendente come i suoi nuovi compagni, va via.\nParte seconda.\nArrivato nel posto di cui parlavano i due gabbiani, che inizialmente crede essere il paradiso, Jonathan vi trova altri gabbiani per i quali, come per lui, la cosa pi\u00f9 importante \u00e8 volare e scopre di poter volare molto pi\u00f9 veloce di prima, cos\u00ec, sotto la guida di un gabbiano di nome Sullivan, comincia ad allenarsi per migliorare, proprio come faceva sulla Terra. \u00c8 lo stesso Sullivan, insieme ad altri gabbiani, a spiegargli che quello non \u00e8 il vero Paradiso, ma solo un livello di esistenza superiore a quello terrestre, transitorio, dopo il quale si passa pi\u00f9 in alto ancora, e che tutti, prima o poi, migliorando nel volo, salgono verso un livello superiore, in un'ascesa che ha come livello ultimo la perfezione.\nPur avendo ormai raggiunto il livello di Sullivan nel volo, Jonathan comprende che volare normalmente, per quanto si vada veloci, costituisce comunque un limite, perch\u00e9 non permette di trovarsi in un posto nel momento esatto in cui lo si desidera, cos\u00ec chiede al gabbiano pi\u00f9 anziano ed esperto del gruppo, Ciang, di insegnargli a volare alla velocit\u00e0 del pensiero, superando il limite del \"qui ed ora\", ovvero spostarsi liberamente nel tempo e nello spazio semplicemente pensandolo, cosa che soltanto il vecchio gabbiano sa fare.\nDopo molti tentativi, Jonathan riesce nel suo impegno e padroneggia il volo col pensiero, ma Ciang gli spiega che il suo cammino verso la perfezione non \u00e8 finito. Pochi giorni dopo,il vecchio mentore, diventato improvvisamente splendente, svanisce per ascendere ad un livello di esistenza superiore, lasciando cos\u00ec il posto di mentore a Jonathan. Jonathan comincia cos\u00ec ad aiutare Sullivan nell'istruire i gabbiani, ma, dopo poco tempo, tormentato dal desiderio di insegnare al resto dei gabbiani terrestri tutto ci\u00f2 che ha appreso, gli confessa i suoi pensieri; viene per\u00f2 dissuaso dall'istruttore, che lo convince che c'\u00e8 maggior bisogno di lui l\u00ec, per istruire i nuovi arrivati, piuttosto che sulla Terra, dove sarebbe ignorato e mal visto.\nParte terza.\nJonathan prosegue allora nel suo ruolo di maestro, ma il desiderio di condividere la bellezza del volo con il suo vecchio stormo diventa sempre pi\u00f9 forte, finch\u00e9 un giorno egli saluta tutti e ritorna sulla Terra. Qui, trova un giovane gabbiano reietto appassionato di volo, come lo era stato lui: il gabbiano Fletcher Lynd, che diventa suo allievo. Le lezioni di volo di Jonathan a Fletcher non passano inosservate allo Stormo e pian piano altri gabbiani reietti si uniscono ai due per imparare, formando in poco tempo un gruppo ben nutrito. Con il tempo, sempre pi\u00f9 gabbiani iniziano ad avvicinarsi a Jonathan, interessati a saperne di pi\u00f9 sul volo, e si uniscono al gruppo degli allievi, sfidando la Legge dello Stormo e divenendo cos\u00ec reietti. Agli allievi, Jonathan non d\u00e0 solo semplici lezioni di volo, ma anche insegnamenti morali: egli spiega loro che il volo \u00e8 l'espressione della libert\u00e0 di ogni gabbiano e serve a diventare sempre migliori, per aspirare alla perfezione, che consiste nel comprendere il segreto dell'amore. I giovani allievi comprendono poco le parole di Jonathan, ma migliorano costantemente sotto la sua guida.\nUn giorno, durante una lezione di volo, Fletcher Lynd, per evitare un giovane gabbiano che ha perso il controllo durante un'acrobazia, va a sbattere contro una roccia con tanta violenza da rimanerne tramortito. Per Fletcher, che ormai aveva imparato molto sul volo, quella \u00e8 la soglia di passaggio alla dimensione superiore, dove incontra Jonathan, che gli spiega dove si trova e cos'\u00e8 quel luogo, e gli pone una scelta da compiere: rimanere nella dimensione superiore ed imparare nuove tecniche di volo, continuando la sua ascesa, o tornare, per il momento, a prestare la propria opera presso lo stormo. Fletcher sceglie di tornare indietro, e cos\u00ec rinviene, ritrovandosi nel punto dove era svenuto. Dalla sua scelta, Jonathan capisce che il suo compagno ormai \u00e8 pronto per prendere il suo posto di maestro e che la propria missione presso quel luogo \u00e8 compiuta, cos\u00ec saluta l'amico, affidandogli la guida degli allievi e spiegandogli che da qualche altra parte ci sono altri gabbiani che hanno bisogno della sua guida, quindi sparisce nel nulla.\nIl gabbiano Fletcher, inizialmente dubbioso e smarrito per la partenza del suo mentore, realizza infine di essere pronto e continua ad istruire gli altri gabbiani. Conscio che un giorno, non lontano, rincontrer\u00e0 Jonathan e che potr\u00e0 mostrargli una o due cose riguardanti il volo.\nParte quarta.\nNell\u2019ultima parte Jonathan non \u00e8 pi\u00f9 il protagonista perch\u00e9 vengono narrate le vicende avvenute dopo la sua partenza. Per tanti anni il gabbiano Fletcher insieme ai suoi allievi diffusero gli insegnamenti di libert\u00e0 e di volo del loro istruttore lungo tutta la costa. Con gli anni a seguire i gabbiani facevano domande a Fletcher su Jonathan, mentre i primi allievi morivano e venivano seppelliti. Fletcher se ne and\u00f2 per ultimo e quando non comparve sulla spiaggia lo stormo stabil\u00ec che doveva esser successo qualcosa e i gabbiani dello stormo iniziarono a fare dei riti per il gabbiano Jonathan e per Fletcher e sugli allievi. In meno di duecento anni ogni elemento di insegnamento di Jonathan svan\u00ec per\u00f2, grazie ad un gruppo di giovani gabbiani decisi a provare qualcosa di nuovo, avviene una rinascita. Un giorno Anthony, un giovane gabbiano, si avventura in prove di velocit\u00e0, deciso anche di morire pur di non trascorrere una futile vita. Mentre vola gli passa pi\u00f9 volte a grande velocit\u00e0 un gabbiano che decide di seguire, cercando di fermarlo, ma il gabbiano non si ferma. Ad un certo punto Anthony, quasi senza fiato, riesce a fermarlo e a chiedergli chi sia perch\u00e9 non lo aveva mai visto nello stormo, e il gabbiano gli risponde solamente: chiamami Jon.\nAnalisi narratologica.\nIl romanzo \u00e8 composto da sequenze narrative e descrittive, raccontate con la focalizzazione zero, con narratore onnisciente, che assume un atteggiamento impersonale, quindi che non esprime giudizi personali ma si limita solo a presentare i fatti e con uno stile medio. Il romanzo \u00e8 organizzato secondo una scaletta ben precisa. L\u2019esposizione: racconta chi era Jonathan e la sua situazione nello stormo descrivendo anche il comportamento dei diversi personaggi.\nL\u2019esordio: avviene quando Jonathan viene cacciato dallo stormo, perch\u00e9 diverso dagli altri. \nLe peripezie e i mutamenti: quando Jonathan trova un posto dove ci sono altri gabbiani con il suo stesso desiderio e quindi inizia a imparare a volare e quando diventa maestro. \nSpannung possiamo associare a quando il gabbiano Jonathan dopo aver detto a Fletcher di non guardare con i propri occhi ma con il proprio intelletto, svanisce. \nLo scioglimento avviene quando alcuni gabbiani fecero rinascere gli insegnamenti di Jonathan e viene riconosciuto come una leggenda.\nInfine, come in ogni romanzo, c\u2019\u00e8 una conclusione, in questo caso \u00e8 chiusa e avviene quando Anthony, mentre stava volando, incontra il gabbiano Jonathan. \nNel libro troviamo diversi personaggi: il protagonista \u00e8 Jonathan Livingston, un gabbiano determinato che segue i propri sogni anche se non viene compreso dal suo stormo. Oltre ad essere il protagonista \u00e8 anche il mandante perch\u00e9 si fissa come obbiettivo il raggiungimento della perfezione del volo; \nl'antagonista \u00e8 lo stormo, che invece di concedere la possibilit\u00e0 di far volare Jonathan lo ostacola;\ndue aiutanti Sullivan e Ciang, due maestri che comprendono il sogno di Jonathan e lo aiutano a realizzarlo;\nun oggetto, in questo caso un sogno, ovvero quello di volare; \nla comparsa \u00e8 Anthony ed ha lo stesso desiderio di Jonathan tanto che, \u00e8 deciso di perdere la propria vita, pur di raggiungere la perfezione nel volo; \npersonaggio secondario rilevante \u00e8 Fletcher, che \u00e8 un altro gabbiano reietto, proprio come Jonathan, che poi diventer\u00e0 un insegnante; \npersonaggi dinamici sono gli allievi di Jonathan che imparano dal loro istruttore di volo. \nNel romanzo ci sono diverse funzioni proppiane e sono l\u2019allontanamento dallo stormo (pag. 34-35), poi troviamo le peregrinazioni per conquistare il dono, volare, (da pag. 51 a pag. 57), poi l\u2019aiuto degli aiutanti (pag.54-55-56-57) e infine una situazione migliore al suo ritorno a casa (quarta parte).\nOpere ispirate al romanzo.\nDal romanzo \u00e8 stato tratto il film \"Il gabbiano Jonathan\", del 1973, diretto da Hall Bartlett. La colonna sonora del film \u00e8 ad opera di Neil Diamond.\nBj\u00f6rn Ulvaeus degli ABBA ha scritto la canzone \"Eagle\" in seguito alla lettura di questo romanzo.\nUn monumento al gabbiano Jonathan di Mario Lupo del 1986, per iniziativa del Circolo dei Sambenedettesi, si trova a San Benedetto del Tronto (AP)"}
{"id": "524869", "revid": "322321", "url": "https://it.wikipedia.org/wiki?curid=524869", "title": "Diocesi di Francistown", "text": "La diocesi di Francistown (in latino: \"Dioecesis Francistaunensis\") \u00e8 una sede della Chiesa cattolica in Botswana suffraganea dell'arcidiocesi di Pretoria. Nel 2019 contava 26.500 battezzati su 1.240.280 abitanti. \u00c8 retta dal vescovo Anthony Pascal Rebello, S.V.D.\nTerritorio.\nLa diocesi si estende su tutto il centro-nord del Botswana, comprendendo i cinque distretti settentrionali del Paese: Ghanzi, Centrale, Nordorientale, Nordoccidentale e Chobe.\nSede vescovile \u00e8 la citt\u00e0 di Francistown, dove si trova la cattedrale di Nostra Signora del Deserto.\nIl territorio si estende su 472.995\u00a0km\u00b2 ed \u00e8 suddiviso in 17 parrocchie.\nStoria.\nIl vicariato apostolico \u00e8 stato eretto il 27 giugno 1998 con la bolla \"Ad aptius\" di papa Giovanni Paolo II, ricavandone il territorio dalla diocesi di Gaborone.\nIl 5 giugno 2007 ha cambiato metropolia, passando dalla provincia ecclesiastica di Bloemfontein a quella di Pretoria.\nIl 2 ottobre 2017 il vicariato apostolico \u00e8 stato elevato a diocesi in forza della bolla \"Divino Domini\" di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.240.280 persone contava 26.500 battezzati, corrispondenti al 2,1% del totale."}
{"id": "524871", "revid": "1005847", "url": "https://it.wikipedia.org/wiki?curid=524871", "title": "Gianfranco Ganau", "text": "Biografia.\nLaureato in medicina, \u00e8 medico cardiologo. \u00c8 responsabile del Servizio di emergenza territoriale 118 per le province di Sassari e Nuoro.\nEsponente dei Democratici di Sinistra, nel 1995 \u00e8 stato eletto consigliere comunale di Sassari, fino al 2000 ha ricoperto l'incarico di presidente della Commissione Ambiente.\nDal 2002 al 2005 \u00e8 stato membro del Consiglio di Amministrazione della Fondazione Banco di Sardegna.\nAlle elezioni comunali dell'8 e 9 maggio 2005 \u00e8 stato eletto sindaco di Sassari al primo turno con il 58,1% e 46000 voti. Nelle elezioni comunali del 30 e 31 maggio 2010 \u00e8 stato confermato al primo turno con il 65,9% e 47066 voti.\nNel \"Governance Poll 2010\" realizzato da IPR Marketing per Il Sole 24 ORE \u00e8 risultato essere il quinto Sindaco pi\u00f9 popolare d'Italia, e il Sindaco pi\u00f9 popolare in Sardegna, col 64% di gradimento fra i cittadini intervistati\nmentre nella 14\u00aa edizione del \"Monitor Citt\u00e0\" della Fullresearch \u00e8 risultato il terzo Sindaco pi\u00f9 popolare, col 65% di gradimento.\n\u00c8 stato eletto consigliere regionale nel febbraio 2014 nella lista PD, e il 19 marzo dello stesso anno presidente del Consiglio regionale sardo, lasciando il 28 la carica di sindaco.\nCandidato al Senato in occasione della tornata elettorale del 2018 non viene eletto."}
{"id": "524872", "revid": "599013", "url": "https://it.wikipedia.org/wiki?curid=524872", "title": "Fant\u00f4mas 70", "text": ""}
{"id": "524881", "revid": "88740", "url": "https://it.wikipedia.org/wiki?curid=524881", "title": "Il teorema del pappagallo", "text": "Il teorema del pappagallo \u00e8 un romanzo del 1998 di Denis Guedj che tratta come tema principale la storia della matematica e l'ultimo Teorema di Fermat. Fu tradotto in Italia dalla casa editrice Longanesi nel 2000.\nAmbientazione.\n\u00c8 ambientato principalmente a Parigi, in particolare in rue Ravignan dove \u00e8 situata la casa del protagonista. Inoltre, Pierre Rouche frequenter\u00e0 molto assiduamente sia la \"Biblioth\u00e8que Nationale\", sia l'\"Institute du monde Arabe\" che si trovano entrambe nella capitale francese. Infine la storia si sposter\u00e0 verso Siracusa.\nTrama.\nPierre Ruche \u00e8 un disabile ottantaquattrenne mai sposatosi che vive a Parigi insieme a Perrette Liard e ai figli di lei Jonathan, Lea e Max. Fra questi ultimi, Lea e Jonathan sono due gemelli diciassettenni, mentre Max \u00e8 stato adottato da Perrette ed ha undici anni.\nPierre \u00e8 un appassionato di libri e non a caso possiede una libreria, la cui commessa \u00e8 Perrette. La sua vita cambia radicalmente quando da Manaus arriva una lettera da un suo vecchio compagno di universit\u00e0, Elgar Grosrouvre, che egli non vede e non sente da cinquant'anni. La lettera anticipa l'arrivo di una delle pi\u00f9 grandi biblioteche private di matematica che Elgar aveva allestito, grazie anche a metodi poco ortodossi, a causa della sua passione per la matematica (materia in cui, come l'autore, si \u00e8 laureato). Gi\u00e0 allarmato da quella lettera Pierre, riceve poco dopo una seconda lettera in cui Grosrouvre spiega l'imminenza della sua morte che avverr\u00e0 in circostanze misteriose e su cui Pierre indagher\u00e0 attraverso gli indizi che Grosrouvre gli lascia nella lettera. Elgar infatti sostiene di aver trovato la dimostrazione dell'Ultimo teorema di Fermat e alla congettura di Goldbach e spiega a Pierre che un gruppo di persone vuole estorcergliele a tutti i costi. Ma egli non \u00e8 disposto a trattare, e preferisce morire piuttosto che rivelare i suoi studi a gente poco perbene ma, pur di non farli sparire nel nulla, confida a Ruche di averli fatti imparare a un fedele compagno, dotato di eccezionale memoria. Cos\u00ec Grosrouvre presenta a Pierre una lista di matematici da Talete a Eulero, passando per Fermat, Cartesio e matematici arabi come Sharaf al-D\u012bn al-T\u016bs\u012b. Cos\u00ec Pierre inizia un viaggio attraverso aritmetica, geometria e algebra, passando dal mondo greco, al mondo arabo, per giungere fino ai grandi matematici europei delle et\u00e0 moderna e contemporanea. A questo viaggio partecipa tutta la famiglia di rue Ravignan (dove Ruche abita), pi\u00f9 il taxista e amico di Pierre, Albert, e Habibi, proprietario di un negozio nei dintorni. Ruche si serve dei libri inviatigli da Grosrouvre e di biblioteche cittadine. \u00c8 fondamentale per\u00f2 per la trama l'ingresso in scena di un pappagallo, battezzato \"Nofutur\", che Max salva nel primo capitolo da due probabili trafficanti di animali e che egli porta a casa. Nofutur animer\u00e0 le discussioni sui vari matematici con alcune sue perle di saggezza e sar\u00e0 essenziale per il prosieguo del libro.\nIndagando Pierre scopre parecchi indizi sulla dinamica della morte di Grosrouvre ma il racconto subisce una svolta con i rapimenti di Nofutur e Max, rivendicati da qualcuno che si trova a Siracusa. Pierre viene allora invitato dal rapitore a raggiungerli. Egli accetta e parte assieme ad Albert per la citt\u00e0 siciliana, dove incontra un altro suo conoscente dei tempi dell'universit\u00e0, un certo Don Ottavio che, con Pierre ed Elgar, completava un terzetto di amici, e che, dopo essersi diviso dagli altri due era diventato un boss della mafia.\nPierre scopre allora che colui che voleva estorcere le dimostrazioni a Grosrouvre era proprio Don Ottavio e, con molta sorpresa scopre che il fedele compagno di Elgar era il pappagallo o, per meglio dire la \"pappagalla\" che prima di giungere a Max era stata per ben cinquant'anni Mamague\u00f1a, la fedele ed inseparabile amica di Grosrouvre. Max viene allora convinto da Don Ottavio a convincere Nofutur-Mamague\u00f1a a rivelare le dimostrazioni. Ma Mamague\u00f1a, a causa di uno shock subito per la morte del suo padrone, non ricorda e non parla. I quattro vanno allora a Manaus per vedere se l\u00ec Mamague\u00f1a riesce a ricordarsi, ma anche l\u00ec non si arriva a un risultato e anzi, mentre Max tenta di far ricordare a Mamague\u00f1a le dimostrazioni, Don Ottavio muore, lasciando a Pierre un messaggio: \u00abNell'incendio di Crotone, appiccato da Cilone, uno dei Pitagorici riusc\u00ec a salvarsi: Gr...\u00bb. Il messaggio, facente riferimento a quando, nel V secolo a.C., venne rifiutato a un nobile (Cilone) di entrare nel \"clan\" dei Pitagorici e questi, per ripicca, incendi\u00f2 la stanza dove essi si stavano riunendo, testimonia l'affetto che, nonostante tutto, Don Ottavio nutriva per Grosrouvre. Prima di morire, poi, Don Ottavio aveva inoltre chiesto a Pierre di credere al fatto che non aveva appiccato lui l'incendio che aveva ucciso Elgar.\nNell'ultimo capitolo Nofutur-Mamague\u00f1a, che era stato liberato da Max, spiega in una conferenza di pappagalli le dimostrazioni di Grosrouvre, dimostrazione, quella dell'ultimo teorema di Fermat che peraltro nel finale si apprende che viene esplicata da un certo Andrew Wiles che ha veramente dimostrato l'ultimo teorema di Fermat, la congettura di Goldbach a tutt'oggi \u00e8 indimostrata."}
{"id": "524886", "revid": "287204", "url": "https://it.wikipedia.org/wiki?curid=524886", "title": "Velivoli Caproni", "text": "Questa lista elenca tutti i velivoli prodotti dalla ditta Caproni e dalle sue consociate durante la loro attivit\u00e0.\nI velivoli sono raggruppati ed ordinati in base alla loro designazione.\nNota sulle designazioni adottate.\nFino ai primi anni venti non esisteva internamente alla ditta Caproni un sistema fisso di designazione dei velivoli. In genere gli aerei e le differenti varianti erano classificati in base alla potenza complessiva installata.\nSuccessivamente alla prima guerra mondiale, la Caproni adott\u00f2 retroattivamente, un sistema di designazione basato su numerazione progressiva. Tale scelta consentiva una identificazione univoca, infatti il Regio Esercito, durante la prima guerra mondiale, quando mise in servizio i trimotori Caproni, adott\u00f2 una numerazione progressiva a partire a 1, numerazione che si sovrapponeva a quella dei primi biplani pionieristici della ditta.\nSi \u00e8 qui adotta la designazione univoca adottata dalla Caproni a partire dagli anni venti.\nVelivoli.\nCantieri Aeronautici Bergamaschi (CAB):da Ca.300 a Ca.355.\nI velivoli dei Cantieri Aeronautici Bergamaschi, o semplicemente Caproni Bergamasca, erano numerati a partire da 300 (serie 300). Casi particolari: il Ca.301, meglio noto come A.P.1, ed il Ca.135.\nCaproni Reggiane.\nI velivoli della Reggiane erano inizialmente numerati a partire da 400 (serie 400). La ditta adott\u00f2 successivamente una designazione indipendente.\nCaproni Vizzola.\nA differenza dei Cantieri Aeronautici Bergamaschi (CAB) e della Reggiane non era prevista una numerazione a tre cifre in cui la ditta era identificabile per la prima cifra. I prototipi di caccia della seconda guerra mondiale erano identificati dalla lettera F, dall'iniziale di uno dei progettisti, l'ingegner Fabrizi. Il C-22J, realizzato nel 1980, proseguiva la numerazione dei motoalianti da cui era stato derivato.\nKaproni Bulgarski.\nI velivoli della ditta erano designati dalla sigla KB, seguita da un numero progressivo, a partire dal KB 1, la versione del Ca.100 prodotta in Bulgaria. I modelli prodotti su licenza spesso avevano una motorizzazione differente da quella del modello originale.\n(*) \"Chuchuliga\", \"Papagal\" e \"Fazan\" in lingua bulgara significano rispettivamente: Allodola, Pappagallo e Fagiano.\nCaproni: altre designazioni.\nQui di seguito sono riportati i prototipi realizzati dai diversi progettisti esterni al gruppo che utilizzarono la capacit\u00e0 tecnico-industriale della Caproni per vedere realizzati i loro progetti. Questi velivoli non avevano una designazione particolare. Sono stati ordinati in base all'anno del primo volo.\nLa Aeroplani Caproni Trento realizz\u00f2 un unico progetto originale nel secondo dopoguerra. La lettera F rappresenta l'iniziale del progettista del velivolo, Stelio Frati.\nDurante la seconda guerra mondiale la Caproni svilupp\u00f2 i progetti per dei bombardieri a lungo raggio, caratterizzati dalla numerazione 200."}
{"id": "524888", "revid": "1123126", "url": "https://it.wikipedia.org/wiki?curid=524888", "title": "Diocesi di Gerusalemme", "text": ""}
{"id": "524889", "revid": "124072470", "url": "https://it.wikipedia.org/wiki?curid=524889", "title": "Villaggio Falcone", "text": "Villaggio Falcone, gi\u00e0 Ponte di Nona, \u00e8 una frazione di Roma Capitale, situata in zona Z. X Lunghezza, nel territorio del Municipio Roma VI (ex Municipio Roma VIII).\nGeografia fisica.\nSorge sul lato nord della via Prenestina, tra le frazioni di Colle del Sole a sud e Villaggio Prenestino a est.\nStoria.\nSorge come borgata spontanea con il nome Ponte di Nona, dall'omonimo ponte, eretto intorno al II secolo a.C., sito al nono miglio (miglio romano) della via Prenestina (il nome sta per \"ponte della nona miglia\").\nGi\u00e0 piano di zona 20, l'attuale denominazione, proposta dal sindaco di Roma Walter Veltroni in onore di Giovanni Falcone, \u00e8 stata assegnata il 23 gennaio 2008 con una risoluzione approvata all'unanimit\u00e0 dal Consiglio dell'VIII Municipio.\nCinema.\nGli edifici multicolori di edilizia popolare sono stati utilizzati da alcune opere del cinema recente come emblema della periferia romana, se non addirittura della periferia in generale.\nOdonimia.\nNella parte pi\u00f9 vecchia del quartiere, con via della Riserva Nuova e via del Fosso Scilicino troviamo i nomi di alcuni comuni abruzzesi e molisani.\nNella parte di pi\u00f9 recente costruzione troviamo vie dedicate a religiosi, filantropi e pacifisti di varie nazionalit\u00e0."}
{"id": "524892", "revid": "1123126", "url": "https://it.wikipedia.org/wiki?curid=524892", "title": "Chiesa cattolica in Israele", "text": "La Chiesa cattolica in Israele \u00e8 parte della Chiesa cattolica in comunione con il vescovo di Roma, il papa.\nStoria.\nTerra di origine di Ges\u00f9, la Terra Santa fu il primo luogo in cui si svilupp\u00f2 il cristianesimo. \nSituazione.\nNello Stato di Israele i cattolici sono circa 140.000, pari al 2 % della popolazione. La Chiesa di rito latino \u00e8 guidata dal patriarca di Gerusalemme dei Latini.\nSecondo le cifre fornite dal Ministero degli Interni, le due principali comunit\u00e0 sono i greco-cattolici (115.000) e i fedeli di rito latino (20.000). Esiste anche una comunit\u00e0 di cristiani maroniti. Inoltre vi \u00e8 una piccola comunit\u00e0 di cattolici di lingua ebraica e russa.\nLe zone a maggiore presenza di cristiani in Israele sono la Galilea, dove si concentrano 90\u00a0000 persone, il distretto di Haifa (22.000) e Gerusalemme (16.000).\nNunziatura apostolica.\nL'11 febbraio 1948, con il breve \"Supremi Pastoris\", papa Pio XII eresse la delegazione apostolica di Palestina, Transgiordania e Cipro.\nA seguito dell'accordo fondamentale del 1993, il 15 giugno 1994 Santa Sede e Stato d'Israele hanno allacciato relazioni diplomatiche bilaterali. Il nunzio apostolico \u00e8 anche delegato apostolico a Gerusalemme e Palestina e nunzio a Cipro; la sua residenza \u00e8 a Tel Aviv.\nAssemblea degli ordinari.\nA causa della particolare situazione storica e politica, non esiste una vera e propria Conferenza episcopale; i vescovi locali fanno parte dell'Assemblea degli ordinari cattolici della Terra Santa (\"Assembl\u00e9e des Ordinaires Catholiques de Terre Sainte\", AOCTS), che riunisce gli ordinari di rito latino e di rito orientale, anche emeriti, di Israele, Palestina, Giordania e Cipro, e il Custode di Terra Santa. Papa Giovanni Paolo II ne approv\u00f2 gli statuti nel 1992. In base agli statuti, il presidente di diritto \u00e8 il patriarca latino di Gerusalemme.\nElenco dei Presidenti dell'Assemblea degli ordinari cattolici della Terra Santa:\nIl patriarca latino in carica e i suoi vicari patriarcali fanno parte anche della Conferenza dei vescovi latini nelle regioni arabe (\"Conf\u00e9rence des Ev\u00eaques Latins dans les R\u00e9gions Arabes\", CELRA)."}
{"id": "524894", "revid": "131962", "url": "https://it.wikipedia.org/wiki?curid=524894", "title": "La Vucciria (Palermo)", "text": ""}
{"id": "524896", "revid": "1123126", "url": "https://it.wikipedia.org/wiki?curid=524896", "title": "Territorio di Gerusalemme dipendente dal Patriarcato dei melchiti", "text": "L'arcieparchia di Gerusalemme dei melchiti \u00e8 una sede della Chiesa cattolica greco-melchita immediatamente soggetta al patriarca di Antiochia dei melchiti. Nel 2018 contava 3.783 battezzati. Il vicario patriarcale \u00e8 l'arcieparca Yasser Ayyash.\nTerritorio.\nL'arcieparchia comprende idealmente tutto il territorio centro-meridionale dello Stato di Israele, i territori centrali e meridionali della Cisgiordania e la Striscia di Gaza.\nSede arcieparchiale \u00e8 la citt\u00e0 di Gerusalemme, dove si trova la cattedrale di Nostra Signora dell'Annunciazione. \nIl territorio \u00e8 suddiviso in 7 parrocchie:\nStoria.\nA partire dal 1772, come ricorda l'\"Orientalium Dignitas\" di papa Leone XIII, il patriarca di Antiochia divenne amministratore di Gerusalemme per i melchiti della Palestina. A partire dal 1838, il patriarca melchita assume il titolo di patriarca di Antiochia e di tutto l'Oriente, di Alessandria e di Gerusalemme.\nIn quanto sede propria del patriarca, l'arcieparchia \u00e8 retta da un vicario patriarcale, che la governa a nome del patriarca, da cui la sede dipende. Spesso i vicari sono stati semplici sacerdoti.\nFu il patriarca Maximos III Mazloum a consacrare la cattedrale dell'Annunciazione, il 24 maggio 1848.\nTra i vicari patriarcali si ricorda in modo particolare Hilarion Capucci, arrestato dalla autorit\u00e0 israeliane nel 1974 per contrabbando di armi a favore dell'Esercito di Liberazione della Palestina, condannato da un tribunale e rilasciato dopo pressioni della Santa Sede nel 1978.\nStatistiche.\nL'arcieparchia al termine dell'anno 2018 contava 3.783 battezzati."}
{"id": "524897", "revid": "1123126", "url": "https://it.wikipedia.org/wiki?curid=524897", "title": "Prefettura apostolica di Misurata", "text": "La prefettura apostolica di Misurata (in latino: \"Praefectura Apostolica Misuratensis\") \u00e8 una sede della Chiesa cattolica in Libia. La sede \u00e8 vacante.\nTerritorio.\nLa prefettura apostolica comprende la citt\u00e0 di Misurata.\nStoria.\nLa prefettura apostolica \u00e8 stata eretta il 22 giugno 1939 con la bolla \"Quo intra Libyae\" di papa Pio XII, ricavandone il territorio dal vicariato apostolico della Tripolitania, che contestualmente ha assunto il nome di vicariato apostolico di Tripoli.\nDal 1969 \u00e8 amministrato dal vicario apostolico di Tripoli.\nCronotassi dei prefetti.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 1969 su una popolazione di 291.100 persone contava 1.100 battezzati, corrispondenti allo 0,4% del totale.\nPer le statistiche pi\u00f9 recenti \u00e8 inclusa nel vicariato apostolico di Tripoli."}
{"id": "524898", "revid": "92723", "url": "https://it.wikipedia.org/wiki?curid=524898", "title": "Vicariato apostolico di Tripoli", "text": "Il vicariato apostolico di Tripoli (in latino: \"Vicariatus Apostolicus Tripolitanus\") \u00e8 una sede della Chiesa cattolica in Libia immediatamente soggetta alla Santa Sede. Nel 2020 contava 15.540 battezzati su 6.834.000 abitanti. \u00c8 retto dal vescovo George Bugeja, O.F.M.\nTerritorio.\nIl vicariato apostolico comprende la citt\u00e0 di Tripoli, dove funge da cattedrale la chiesa di San Francesco.\nIl territorio \u00e8 suddiviso in 2 parrocchie; inoltre si contano altri 20 luoghi di culto (o cappelle).\nStoria.\nLa prefettura apostolica di Tripoli fu eretta nel 1643, ricavandone il territorio dalla diocesi delle Isole Canarie.\nIl 23 febbraio 1913 la prefettura apostolica fu elevata a vicariato apostolico con il breve \"Mandatum illud\" di papa Pio X, assumendo il nome di vicariato apostolico della Libia.\nIl 3 febbraio 1927 ha ceduto una porzione del suo territorio a vantaggio dell'erezione del vicariato apostolico della Cirenaica (oggi vicariato apostolico di Bengasi) e contestualmente ha assunto il nome di vicariato apostolico della Tripolitania.\nDal 10 al 14 novembre 1937 Tripoli ospit\u00f2 il XII Congresso eucaristico nazionale italiano, a cui intervenne come legato pontificio il cardinale Angelo Maria Dolci.\nIl 22 giugno 1939 ha ceduto un'altra porzione del suo territorio a vantaggio dell'erezione della prefettura apostolica di Misurata e contestualmente ha assunto il nome attuale.\nL'antica cattedrale di Tripoli, costruita tra il 1923 ed il 1928, dedicata al Sacro Cuore di Ges\u00f9, dopo il 1970 \u00e8 stata convertita in una moschea.\nIl vicario apostolico amministra anche il vicariato apostolico di Derna dal 1948 e la prefettura apostolica di Misurata dal 1969; dal 2017 al 2019 ha amministrato pure il vicariato apostolico di Bengasi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 6.834.000 persone contava 15.540 battezzati, corrispondenti allo 0,2% del totale."}
{"id": "524912", "revid": "508036", "url": "https://it.wikipedia.org/wiki?curid=524912", "title": "Cell (personaggio)", "text": " \u00e8 uno degli antagonisti principali del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball Z\", \"Dragon Ball GT\" e \"Dragon Ball Super\" e numerosi videogiochi.\n\u00c8 l'ultima nonch\u00e9 pi\u00f9 pericolosa creazione del Dottor Gelo. \u00c8 un ibrido genetico concepito con l'obiettivo di uccidere Son Goku e diventare l'essere pi\u00f9 potente dell'universo. Per diventare questo \"essere perfetto\", Cell ha bisogno dell'energia dei cyborg Numero 17 e Numero 18, i componenti a lui mancanti creati dallo stesso Dottor Gelo. Nella sua epoca questi due cyborg erano per\u00f2 gi\u00e0 stati eliminati e, per questa ragione, Cell \u00e8 tornato indietro nel passato con la macchina del tempo di Trunks del futuro allo scopo di raggiungere la sua forma finale. Nonostante riesca nel suo intento e ottenga una forza superiore persino a quella di Goku, Cell verr\u00e0 infine sconfitto da Son Gohan nel corso del Cell Game.\nCreazione e sviluppo.\nDurante lo sviluppo iniziale dell'arco degli Androidi, il creatore della serie Akira Toriyama non aveva in mente di creare il personaggio di Cell, ma desiderava invece puntare sui cyborg Numero 17 e Numero 18. Dopo aver parlato con il suo ex editore, Kazuhiko Torishima, sul futuro della serie, gli fu consigliato di creare un nuovo antagonista per Goku. Toriyama complet\u00f2 moltissime bozze di Cell prima di riuscire a creare l'aspetto definitivo del personaggio e dichiar\u00f2 che per lui fu molto frustrante disegnare le macchie nere del corpo di Cell. Quando Toriyama complet\u00f2 l'aspetto di Cell il suo editore, Yu Kondo, gli consigli\u00f2 di dare al personaggio la capacit\u00e0 di trasformarsi.\nStoria.\n\"Dragon Ball\".\nCell \u00e8 un organismo artificiale progettato dal Dottor Gelo e poi realizzato dal suo computer utilizzando le cellule dei migliori guerrieri mai apparsi nell'universo, come quelle dei Saiyan quali Goku, Vegeta e Nappa (Cell afferma che le cellule di Trunks sono assenti perch\u00e9 non necessarie), quelle namecciane di Piccolo, e anche quelle Shimoni di Freezer e Re Cold; nell'adattamento animato, si aggiungono anche quelle di Crilin e Tenshinhan. Per raggiungere la sua forma \"perfetta\" deve assorbire i cyborg 17 e 18, creati del Dottor Gelo proprio a tal scopo, ma dato che nel suo tempo essi erano stati uccisi da Trunks del futuro, Cell decise di recarsi nel passato grazie alla macchina del tempo costruita da Bulma.\nUna volta arrivato nel passato, inizia ad assorbire un gran numero di esseri umani, in modo tale da raggiungere una forza superiore ai cyborg 17 e 18. Durante un attacco alla cittadina di Gingertown fatto allo scopo di assorbirne gli abitanti, si scontra con Piccolo, il quale si era appena unito con il Dio della Terra, ma viene sconfitto e scappa grazie al Taiyoken. Piccolo rivela quindi l'identit\u00e0 del mostro ai guerrieri, i quali inviano Trunks e Crilin a uccidere il Cell del loro presente, che si trova ancora nella forma embrionale.\nDopo aver assorbito altre decine o centinaia di migliaia di persone, Cell localizza 17 e 18 e si precipita da loro per assorbirli. Viene ostacolato nuovamente da Piccolo, ma stavolta lo sconfigge senza problemi, quindi combatte contro Numero 16 (un altro cyborg costruito dal Dottor Gelo) il quale prende le difese di 17 e 18 dimostrandosi alla pari con lui in potenza. Alla fine per\u00f2 riesce a ingannare 16 e ad assorbire 17 trasformandosi nel suo secondo stadio e aumentando cos\u00ec incredibilmente la sua forza, tanto che sconfigge facilmente anche 16, ma poco prima di poter assorbire 18 viene ostacolato dal Cannone dell'anima di Tenshinhan, che riesce a trattenerlo temporaneamente, dando a 18 e 16 il tempo di fuggire. In seguito Cell si accinge a uccidere Tenshinhan (stremato per l'esecuzione della sua tecnica), ma quest'ultimo viene portato in salvo da Goku, che giunge appena in tempo anche per salvare Piccolo. In questa occasione Goku rivela a Cell che nel giro di un giorno avr\u00e0 il piacere di combattere con lui.\nIn seguito Cell si accinge a distruggere le isole vicine per fare uscire 18 allo scoperto, ma viene ostacolato da Vegeta e Trunks, i quali hanno raggiunto un potere ancora pi\u00f9 grande di quello del cyborg grazie ad un allenamento nella Stanza dello Spirito del Tempo. Dopo un breve scontro Vegeta si dimostra superiore all'avversario grazie alla trasformazione in Super Saiyan massima potenza, ma alla fine, convinto di essere comunque incommensurabilmente superiore all'avversario, decide di concedere a Cell la possibilit\u00e0 di trovare 18 e assorbirla. Trunks cerca inutilmente di fermare la decisione del padre, e Cell trova e assorbe 18, ottenendo la sua \"forma perfetta\". Ormai pi\u00f9 potente di prima, Cell prima mette al tappeto Crilin con un solo calcio, poi combatte contro Vegeta il quale prova inutilmente a batterlo con la sua nuova tecnica del Final Flash, e infine, una volta sconfitto Vegeta, affronta Trunks trasformato in Super Saiyan del terzo stadio, una trasformazione pi\u00f9 potente ma anche pi\u00f9 lenta nei movimenti. Cell lo sconfigge, ma non solo decide di risparmiarlo perch\u00e9 non soddisfatto dallo scontro con il ragazzo, ma organizza un torneo di arti marziali chiamato Cell Game, a cui invita tutti i guerrieri difensori della Terra dando loro dieci giorni di tempo per allenarsi.\nGiunto il giorno del torneo, Cell affronta e sconfigge prima Mr. Satan in un colpo solo. (nell'anime affronta anche i discepoli di Satan, Piroshki e Caroni) Si fa quindi avanti un Goku trasformato in un Super Saiyan a piena potenza, e i due inizialmente sembrano combattere alla pari, almeno finch\u00e9 non decidono di sfoderare la loro reale potenza; Goku si rende quindi conto della superiorit\u00e0 dell'avversario e tenta il tutto per tutto, usando una raffica di Ki Blast che per\u00f2 Cell neutralizza con la sua barriera energetica, e persino la Super Kamehameha di Goku si rivela inefficace nonostante avesse distrutto la parte superiore del corpo di Cell, che egli (grazie alle cellule namecciane di Piccolo incorporate nel suo corpo) riesce a rigenerare senza fatica. Vedendo fallire tutte le sue tecniche migliori, Goku decide di arrendersi, conscio di non poter battere il cyborg, e lascia il posto a suo figlio Gohan dando a Cell un senzu cos\u00ec che si riprenda dalla stanchezza dovuta alla battaglia contro Goku. Cell si porta subito in vantaggio sul ragazzo, poi decide di provocarlo volendo constatare la sua forza nascosta: a tal scopo, egli distrugge 16 e crea sette piccole copie di s\u00e9 stesso (i Cell Jr.) perch\u00e9 uccidano gli altri combattenti. Gohan rimane impotente di fronte al malmenamento dei suoi compagni e del padre per mano dei Cell Jr., ma dopo aver assistito alla morte di 16, a cui Cell schiaccia la testa, si trasforma in un Super Saiyan 2 e trucida da solo i Cell Jr., per poi affrontare Cell e rivelarsi assai pi\u00f9 forte di lui, tanto che riesce a indebolirlo al punto da fargli rigurgitare 18, regredendo al secondo stadio (quello che aveva una volta assorbito il solo 17). Pur di eliminare l'avversario, Cell decide allora di autodistruggersi, e a questo punto Goku si sacrifica teletrasportandosi con lui sul pianeta di Re Kaioh del Nord, dove Cell esplode, uccidendo lo stesso Re Kaioh e Goku.\nCell riesce per\u00f2 a sopravvivere grazie alle cellule namecciane inserite dal Dottor Gelo e al suo nucleo rimasto intatto dall'esplosione, e si rigenera riacquistando il suo corpo perfetto anche senza aver assorbito 18; inoltre, grazie allo Zenkai, abilit\u00e0 tipica dei Saiyan, diventa nettamente pi\u00f9 potente di prima, arrivando anche ad apprendere la tecnica del teletrasporto di Goku con la quale torna sulla Terra. Dopo aver ucciso Trunks con un raggio letale, umilia Vegeta e si appresta a ucciderlo, ma Gohan interviene facendosi scudo, e viene colpito a un braccio che viene cos\u00ec reso inservibile. Volendo finire la faccenda una volta per tutte, Cell scaglia dunque contro Gohan una potentissima Kamehameha, tanto potente da distruggere l'intero sistema solare, ma nonostante il braccio ferito Gohan lo contrasta usando a sua volta un'altra Kamehameha, assistito dallo spirito del padre; poi, d'un tratto, Vegeta attacca Cell permettendo a Gohan di eliminarlo definitivamente con il suo attacco, disintegrando definitivamente il suo nucleo.\nDopo essere stato resuscitato con le sfere del drago, Trunks fa ritorno nella sua epoca e uccide con facilit\u00e0 17 e 18. Tempo dopo compare anche il Cell di quel mondo che, dopo aver raggiunto il primo stadio, tenta di impossessarsi della macchina del tempo di Trunks per tornare nel passato e completare la sua trasformazione. Ma Trunks, diventato molto pi\u00f9 forte dopo le battaglie nel passato, sconfigge facilmente il cyborg e lo disintegra con un colpo energetico.\nDa questo momento le uniche altre apparizioni di Cell \"in carne ed ossa\" avvengono nelle serie animate \"Dragon Ball Z\" e \"Dragon Ball GT\". In \"Z\" Cell riappare, piuttosto indebolito, nel regno degli inferi in compagnia di Freezer, di Re Cold e della Squadra Ginew, con cui organizza una rivolta, ma prima di uccidere uno degli orchi posti a protezione degli inferi il gruppo viene ostacolato da Goku e poi da Paikuhan, il quale sconfigge tutti con grandissima facilit\u00e0 e rispedisce l'intero gruppo in prigione insieme ai suoi compagni. Pi\u00f9 tardi, assister\u00e0 allo scontro tra Goku e Majin Bu attraverso una grande sfera magica posta nel regno degli inferi.\n\"Dragon Ball GT\".\nIn \"Dragon Ball GT\" Cell e Freezer si accordano col Dottor Gelo e il Dottor Mieu per attirare e intrappolare Goku nel regno degli inferi. In questa occasione, nonostante si fossero entrambi indeboliti negli inferi e non fossero pi\u00f9 quelli di un tempo, per\u00f2 sicuri di ottenere una facile vittoria perch\u00e9 essendo gi\u00e0 morti non potevano essere uccisi, affrontano subito Goku, che per\u00f2 si prende apertamente gioco di loro, affrontandoli senza nemmeno trasformarsi in Super Saiyan. Alla fine Cell e Freezer utilizzano la tecnica della Prigione degli inferi nel tentativo di imprigionare Goku, che per\u00f2 si rivela inefficace, in quanto la tecnica funziona solo sui defunti. Goku riesce quindi a ritorcere la medesima tecnica sui suoi avversari, imprigionandoli per sempre.\n\"Dragon Ball Super\".\nIn \"Dragon Ball Super\", Cell fa tre apparizioni tra anime e manga: la prima sotto forma di proiezione mentale durante un allenamento di Son Goku, la seconda sotto forma di illusione generata dalla \"foresta delle illusioni\" e la terza in un film prodotto da Mr. Satan, dove Mr. Satan stesso appare come l'eroe che lo sconfisse. Inoltre la macchina del tempo che Cell aveva utilizzato in \"Dragon Ball Z\" per tornare nel passato ed assorbire Numero 17 e Numero 18, viene utilizzata da Bulma (solo nella serie animata) per riportare Trunks del futuro nella sua epoca.\nPersonalit\u00e0.\nCell ha una personalit\u00e0 molto differente da quella degli altri antagonisti apparsi nella serie. All'inizio del suo arco narrativo, ha in testa soltanto i due obiettivi per cui \u00e8 stato programmato: assorbire l'energia dei cyborg Numero 17 e Numero 18 e uccidere Son Goku per vendicare la sconfitta del Red Ribbon avvenuta molti anni prima. Tuttavia, dopo aver completato il primo obiettivo, Cell acquisisce una certa autocoscienza di s\u00e9 e rivela di non volersi limitare ad eliminare Goku, ma di voler mettere a repentaglio l'intera umanit\u00e0 per puro divertimento; a tal proposito, durante una conversazione con Trunks del futuro egli dice:\nNelle sue prime apparizioni, Cell dimostra di essere un tipo cauto, sofisticato e intelligente. Essendo stato costruito con le cellule dei Saiyan possiede una grande passione per i combattimenti, soprattutto contro avversari molto forti, ma non nasconde mai il proprio lato sadico malvagio, dato che si diverte ad innervosire i suoi nemici indicandogli le loro paure e debolezze. Dopo aver raggiunto la sua forma perfetta, Cell inizia a sottovalutare i propri avversari, spesso intraprendendo discorsi arroganti e megalomani.\nAbilit\u00e0.\nCapacit\u00e0 principali.\nCell contrariamente agli altri cyborg creati dal Dottor Gelo \u00e8 stato concepito come una creatura organica e vivente, infatti diversamente dagli altri cyborg lui possiede il Ki ed essendo stato formato a partire dalle cellule dei pi\u00f9 forti guerrieri apparsi sulla Terra, ovvero Goku, Piccolo, Vegeta, Freezer e Re Cold (nell'anime vengono aggiunti Crilin e Tenshinhan) come viene messo in evidenza gi\u00e0 alla sua prima apparizione il suo Ki \u00e8 uguale al loro. Data la sua natura, essendo stato generato con le loro cellule, egli \u00e8 un essero molto potente con forza, velocit\u00e0 e resistenza sovrumane, \u00e8 capace di usare il Ki per levitare oltre a poterlo aumentare o diminuire a suo piacimento, inoltre \u00e8 capace di percepire l'energia di altre persone con la forza della mente. La forza di Cell \u00e8 superiore persino a quella di un Super Saiyan. Dispone di moltissime capacit\u00e0 quali la sopravvivenza nello spazio aperto come Freezer e suo padre e, come essi, \u00e8 in grado di rimanere perfettamente conscio anche a seguito di ferite estreme (come quando viene colpito e distrutto per un terzo dal Final Flash di Vegeta, \u00e8 stato capace di inibire del tutto il dolore), la capacit\u00e0 di rigenerare parti del proprio corpo grazie alle cellule namecciane (potenziata appunto dalla sua resistenza alle ferite, difatti se un normale namecciano pu\u00f2 comunque svenire o rimanere gravemente debilitato pur rigenerandosi, Cell non subisce tali effetti e una volta ricostruito il suo corpo riottiene teoricamente tutta la sua potenza), lo Zenkai dei Saiyan (quando riporta gravi ferite in battaglia, ma riesce a sopravvivere, in seguito alla guarigione aumenta forza, velocit\u00e0, prontezza di riflessi ed \"energia spirituale\") e anche quello di poter imitare le voci dei due cyborg assorbiti. Al contrario di 17 e 18, Cell non possiede un'energia infinita (difatti egli non \u00e8 proprio un cyborg con parti umane e robotiche, compreso il generatore di energia), infatti la sua energia durante il combattimento con Goku diminuisce, tanto che quest'ultimo gli offrir\u00e0 un senzu per lo scontro con Gohan. Tuttavia, il suo calo di energia \u00e8 minore rispetto a Goku, probabilmente per un ammontare maggiore di aura, e inoltre dopo la rigenerazione a seguito della sua autodistruzione, non solo la sua energia non diminuisce (come avviene di solito nei namecciani), ma addirittura ottiene un Ki maggiore grazie allo Zenkai.\nNel suo corpo, ci sono molti nuclei rigenerativi sparsi tra cui uno nel cervello, dove se anche uno di questi dovesse sopravvivere, sarebbe in grado di rigenerare completamente Cell.\nAssorbimento tramite la coda.\nPer aumentare la propria potenza usa la sua coda, con cui infilza le sue vittime per liquefarle e poi assorbirle, lasciando di esse solo i vestiti. Diversamente, 17 e 18 vengono fagocitati dalla coda (grazie a un'immensa dilatazione del suo pungiglione), rimanendo vivi all'interno del corpo dell'androide: l'assorbimento dei cyborg causa in Cell un'immediata trasformazione, a differenza della normale assimilazione che effettua con altri individui. Questa assimilazione viene utilizzata anche su Goku in \"Dragon Ball GT\", ma egli riesce a fuggire prima di essere assorbito completamente. Non pu\u00f2 assorbire esseri non organici, come ad esempio il cyborg 16.\nTecniche.\nAvendo le cellule di molti dei guerrieri pi\u00f9 forti dell'universo, Cell \u00e8 in grado di utilizzare tutte le loro tecniche e abilit\u00e0. Ad esempio, durante il suo primo duello con Piccolo nel suo primo stadio, dimostra di poter utilizzare una Kamehameha, il Taiyoken e rivela di essere in grado di creare la Sfera Genkidama. Nella forma \"semi-perfetta\" Cell \u00e8 in grado di utilizzare il Big Bang Attack di Vegeta e la Barriera Energetica di 17, mentre negli stadi successivi, ovvero quelli dl Cell perfetto, \u00e8 in grado di utilizzare il teletrasporto (semplicemente dopo averlo subito) e il Raggio Letale di Freezer, oltre a saper usare delle varianti pi\u00f9 efficaci delle tecniche gi\u00e0 acquisite, ad esempio \u00e8 in grado di usare la Barriera di 17 ma di dimensioni enormemente superiori a quella originale di quest'ultimo, oltre a una sua versione della Kamehameha chiamata \"Kamehameha Solare\", cos\u00ec nominata nel videogioco \"\" (la sua tecnica pi\u00f9 potente) con la quale a sua detta \u00e8 in grado di distruggere non solo la Terra, ma anche l'intero sistema solare. Dispone anche di altre risorse come l'Imperdonabile, il Succhia Energia e la telecinesi.\nGi\u00e0 dalla sua prima forma Cell si dimostra un abile combattente che, oltre a possedere la conoscenza delle tecniche dei pi\u00f9 forti guerrieri della Terra, inoltre nell'anime dimostra di possedere un arsenale di tecniche invidiabile: tra queste ci sono il Galick Cannon, il Kienzan, le Lame Laser, l'Eye Beam, lo Shi Shin No Ken e il Makankosappo. In \"Dragon Ball GT\" \u00e8 in grado, nella forma perfetta, di utilizzare una tecnica appresa nel regno degli inferi in combinazione con Freezer: la Prigione degli inferi, che consiste nell'imprigionare l'avversario in una sorta di gabbia energetica, per poi inviarla nell'area pi\u00f9 profonda degli inferi imprigionandolo per sempre.\nTrasformazioni.\nPrima di raggiungere la sua prima forma Cell ha subito diverse evoluzioni:\nCell 1\u00aa forma.\n \u00e8 il primo stadio in cui Cell viene mostrato.\nIn essa egli assume la posizione eretta. Il suo colore \u00e8 verde chiaro con macchie verdi scure, il corpo \u00e8 magro con braccia e gambe sottili, i piedi sono dotati di tre dita, similmente a quelli di Freezer, \u00e8 dotato di due lunghe elitre, delle corna disposte a V e di una coda terminante in un pungiglione, con la quale assorbe le sue vittime, potenziandosi. In questo stadio ha ben poco di umano: gli occhi hanno le pupille verticali come i rettili, la bocca non presenta labbra ed \u00e8 situata su una sorta di muso striato.\nGi\u00e0 in questo stadio Cell ha una forza superiore a quella dei Super Saiyan, tuttavia necessita di assorbire l'energia vitale degli esseri viventi per innalzare ulteriormente il suo livello di combattimento e diventare sufficientemente forte da poter sorpassare i cyborg che deve assorbire. In questo stadio Cell pu\u00f2 regredire fino a ritrasformarsi in un uovo.\nCell 2\u00aa forma.\n, assume questa forma una volta che ha assorbito 17.\nIl suo aspetto diventa molto pi\u00f9 umano: la corporatura si irrobustisce notevolmente e ha un incremento anche nell'altezza; i piedi tridattili mutano diventando simili a degli stivali. Le ali scompaiono, la coda si allunga a dismisura e le braccia, le gambe, la placca sternale e il costato assumono una colorazione violastra.\n2\u00aa forma - stadio autodistruggente.\n non \u00e8 una vera e propria trasformazione, ma \u00e8 il suo secondo stadio in combinazione con la tecnica dell'autodistruzione, utilizzata come \"ultima carta\" dopo i danni subiti da Gohan, trasformatosi in Super Saiyan 2. Cell rigurgita 18 e regredisce al secondo stadio, quindi decide di giocare la sua ultima possibilit\u00e0: diventare una bomba. La potenza dell'esplosione \u00e8 sufficiente a spazzare via un pianeta delle dimensioni della Terra in un istante e, una volta iniziato il processo autodistruggente (della durata di un minuto), Cell non pu\u00f2 pi\u00f9 fermarsi, esplodendo anticipatamente se colpito. La tecnica viene chiamata Imperdonabile.\nL'aspetto \u00e8 quello del Cell semi-perfetto, ma incredibilmente gonfio, come un pallone che sta per esplodere.\nCell forma perfetta.\n \u00e8 la forma completa di Cell, raggiunta dopo aver assorbito anche 18 dopo 17. L'aspetto di Cell cambia ancora: le ali ricrescono e la coda si ritira, fino a lasciare solo un pungiglione sulla schiena. La statura diminuisce leggermente e il fisico diventa pi\u00f9 snello, mentre il numero e le dimensioni delle macchie sul corpo si riducono drasticamente. Il volto assume una forma pi\u00f9 umana, ma il colore del viso per alcuni tratti e per il colore bianco-viola ricorda quello di Freezer, cos\u00ec come pure gli occhi. Quando raggiunge questa forma riesce a creare tramite la dilatazione del suo pungiglione i Cell Jr., non \u00e8 stato approfondito fino a quanti ne pu\u00f2 creare, nel Cell Game ne ha generati sette.\nForma perfetta - stadio massima potenza.\n \u00e8 un'ulteriore forma di Cell mostrata a Trunks del futuro trasformato in Super Saiyan del terzo stadio una volta sconfitto, per spiegargli il suo errore: proprio come la trasformazione del ragazzo, anche questa ingrossa la muscolatura, generando una potenza immensa a discapito di velocit\u00e0, riflessi e consumo di energia. L'aspetto di Cell rimane sostanzialmente lo stesso, salvo il fatto che i suoi muscoli assumono dimensioni enormi. Questo stadio viene poi riutilizzato da Cell contro Gohan trasformato in Super Saiyan 2, senza tuttavia risultare efficace. In questa occasione le sue dimensioni aumentano enormemente, inclusa l'altezza: diviene abbastanza grande da riuscire a vomitare 18 attraverso la bocca.\nSuper forma perfetta.\n, anche chiamato in tutti i videogiochi della serie , \u00e8 l'ultima forma di Cell, ottenuta dopo la sua rigenerazione dovuta alla sua stessa autodistruzione. Seppur privo di 18, Cell si rigenera nella sua forma perfetta grazie allo Zenkai, ottenendo un livello di combattimento molto superiore al precedente. L'aspetto \u00e8 identico a quello di Cell corpo perfetto, salvo la comparsa di alcune scariche elettriche nell'aura. In questa forma ottiene una potenza in grado di tenere testa a Gohan trasformato in Super Saiyan 2.\nTrasformazioni esterne al manga.\nNell'anime e nei videogiochi sono comparsi degli stadi e delle evoluzioni originali non presenti nel manga.\nDoppiaggio.\nNella versione originale giapponese Cell \u00e8 doppiato in tutti i media da Norio Wakamoto. Wakamoto ha dichiarato di aver doppiato Cell nel suo primo stadio con una voce roca, in accordo con il suo aspetto mostruoso. Nello stadio di Cell perfetto Wakamoto ha invece doppiato il personaggio in maniera pi\u00f9 semplice.\nNegli Stati Uniti Cell \u00e8 doppiato da Dameon Clarke nel doppiaggio della Funimation Entertainment e da Dale Wilson nel doppiaggio della Ocean Productions. In Francia \u00e8 invece doppiato da Georges Lycan, in Germania da Stefan Gossler e in Spagna da Alejo de la Fuente. In Italia il personaggio \u00e8 stato doppiato da Enrico Bertorelli, che ha seguito lo stesso stile di doppiaggio di Wakamoto, dando a Cell una voce roca nel primo stadio e una pi\u00f9 normale nel suo stadio finale.\nCell Jr..\nI sono sette androidi generati da Cell a sua immagine e somiglianza, solo in formato ridotto e di colore azzurro invece che verde. Vengono creati da Cell durante il suo scontro con Gohan per combattere Goku, Vegeta, Trunks, Piccolo, Tenshinhan, Crilin e Yamcha. Nonostante il loro aspetto minuto, si rivelano molto forti, tanto che solo Vegeta e Trunks riescono a tener loro testa, mentre Goku \u00e8 esausto per via del suo scontro con Cell. Dopo la distruzione di 16 per mano di Cell, Gohan si trasforma in Super Saiyan 2, attacca i Cell Jr. e li sconfigge facilmente.\nI Cell Jr. ritornano in un capitolo speciale del manga di \"Dragon Ball Super\" dove improvvisano un combattimento contro Goten e Trunks sulla Monster Island, dove lavora Numero 17. Quest'ultimo, infatti, spiega di aver addomesticato e cresciuto i sette piccoli androidi per aiutarlo nella lotta contro i bracconieri. 17, inoltre, pensa che questi Cell Jr. si siano rigenerati dagli stessi nuclei dei figli di Cell che Gohan distrusse durante il Cell Game. In giapponese sono doppiati da Y\u00f9suke Numata in (\"Z\") e da Takahiro Fujimoto in (\"Kai\") mentre in italiano da Enrico Bertorelli, Gianfranco Gamba e Cesare Rasini.\nAccoglienza e altre apparizioni.\nCell ha avuto moltissime recensioni positive da parte di riviste di manga e anime, tant'\u00e8 che ha raggiunto la prima posizione in diversi sondaggi di popolarit\u00e0. Per molti critici e appassionati Cell \u00e8 stato definito uno dei personaggi pi\u00f9 forti dell'intera serie, oltre che uno degli antagonisti migliori. La scelta di concludere l'arco di Cell con un torneo di arti marziali ha diviso gran parte della critica e degli appassionati. David Smith di IGN ha classificato la trama del Cell Game al 4\u00ba posto tra le storie meno originali dell'intera serie, accusando Akira Toriyama di aver esaurito le sue idee per il manga.\nCell non ha ricevuto critiche positive in \"Dragon Ball GT\", terza serie animata prodotta dalla Toei Animation. In questa serie, come per molti altri personaggi, il suo ruolo \u00e8 mutato completamente, diventando pi\u00f9 comico e goffo. Il suo ritorno nella serie, come per molti altri personaggi, \u00e8 stato interpretato come un segnale negativo e i fan hanno pi\u00f9 volte criticato gli sceneggiatori dell'anime, ritenendoli senza pi\u00f9 idee e costretti cos\u00ec a ripescare i vecchi personaggi delle storie precedenti.\nSono state messe in commercio numerose linee di action figure, peluche e portachiavi dedicate al personaggio. Il personaggio compare inoltre in quasi tutti i videogiochi dedicati alla serie. Cell, nonostante rimanga uno degli antagonisti pi\u00f9 famosi della serie, non compare in nessuno dei film di \"Dragon Ball\", eccezione fatta per uno spot televisivo trasmesso per promuovere il film \"Dragon Ball Z - La battaglia degli dei\", uscito nel 2013. Cell appare nella maggior parte dei videogiochi della serie, oltre che in altri videogiochi crossover con altre propriet\u00e0 \"Weekly Sh\u014dnen Jump\", come ad esempio \"Jump Force\". Il bioandroide compare anche nel 36\u00ba episodio di \"Super Dragon Ball Heroes\" in cui aiuta Goku e Vegeta a scappare dalla Terra creata dal nuovo re demone Fu poco prima che questa esploda."}
{"id": "524923", "revid": "1748167", "url": "https://it.wikipedia.org/wiki?curid=524923", "title": "Luciano D'Alfonso", "text": "\u00c8 stato presidente della Provincia di Pescara dal 7 maggio 1995 al 13 giugno 1999, sindaco di Pescara dal 9 giugno 2003 al 5 gennaio 2009 e presidente della Regione Abruzzo dal 13 giugno 2014 al 10 agosto 2018.\nBiografia.\nLaureatosi con lode in Scienze politiche, Giurisprudenza e Scienze delle amministrazioni presso l'Universit\u00e0 degli Studi di Teramo e in Filosofia presso l'Universit\u00e0 degli Studi \"Gabriele D'Annunzio\", ha conseguito nel 2017 il dottorato di ricerca triennale in \u201cInnovazione e gestione delle risorse pubbliche\u201d presso l'Universit\u00e0 degli Studi del Molise.\n\u00c8 sposato e ha tre figli.\nAttivit\u00e0 professionale.\nSul piano professionale, si occupa di accelerazione dei processi e di sviluppo economico e infrastrutturale in enti pubblici ed aziende, tra cui Societ\u00e0 Autostrade Romane ed Abruzzesi, il Ministero del lavoro e della previdenza sociale, il Ministero del tesoro e ANAS. Nel 2004 \u00e8 professore a contratto di Diritto dell'UE: istituzioni politiche dell'integrazione europea e mediterranea all'Universit\u00e0 degli Studi \"Gabriele d'Annunzio\" di Pescara-Chieti e nel 2005 di Storia delle dottrine politiche.\nAttivit\u00e0 politica.\nPresidente della provincia di Pescara.\nAlle elezioni amministrative del 1995 si candida a Presidente della provincia di Pescara, appoggiato da una coalizione di centro-sinistra formata da: Partito Democratico della Sinistra, Popolari, Patto dei Democratici, Federazione dei Verdi, Federazione Laburista e la lista civica \"\"Progetto Democratico\". Al primo turno del 23 aprile ottiene il 44,1% dei voti, accede al ballottaggio con il candidato del centro-destra Ezio Ardizzi, fermo al 41,9% dei voti. Al ballottaggio del 7 maggio D'Alfonso viene eletto presidente della Provincia di Pescara raccogliendo il 56,5% dei voti.\nConsigliere regionale dell'Abruzzo.\nSi candida alle elezioni regionali in Abruzzo del 2000 col Partito Popolare Italiano, nella mozione del presidente uscente Antonio Falconio, venendo eletto in consiglio regionale dell'Abruzzo, diventando capogruppo regionale del PPI all'opposizione della giunta di centro-destra guidata da Giovanni Pace.\nNel 2002 aderisce alla Margherita di Francesco Rutelli.\nSindaco di Pescara.\nIl 9 giugno 2003 viene eletto sindaco di Pescara (battendo al ballottaggio Carlo Masci), carica che D'Alfonso ha mantenuto per un secondo mandato nel 2008, venendo rieletto al primo turno. Il 14 ottobre 2007 viene eletto segretario regionale del Partito Democratico in Abruzzo.\nIl 15 dicembre 2008 viene sottoposto agli arresti domiciliari in seguito ad un'indagine della procura di Pescara che lo vede coinvolto. Il giorno seguente si dimette da sindaco di Pescara e da segretario regionale del PD. Il 24 dicembre 2008 il GIP di Pescara dispone la revoca degli arresti domiciliari. Il 5 gennaio 2009 non ritira le dimissioni e decade dalla carica di sindaco lasciando pieni poteri al vicesindaco Camillo D'Angelo. L'11 febbraio 2013 il tribunale assolve D'Alfonso da tutte le accuse con formula piena per non aver commesso il fatto, facendo decadere i 25 capi di accusa.\nPresidente della Regione Abruzzo.\nNel 2014 viene candidato alla presidenza della regione Abruzzo alle elezioni regionali per il centro-sinistra, come vincitore delle primarie di coalizione, venendo appoggiato da: Partito Democratico, Abruzzo Civico, Centro Democratico, Sinistra Ecologia Libert\u00e0, Italia dei Valori, Partito Socialista Italiano e le liste civiche \"Regione Facile e Veloce\" e \"Valore Abruzzo\". Alla tornata elettorale del successivo 25 maggio viene eletto presidente con il 46,3% dei voti contro il 29,26% dell'avversario Giovanni Chiodi del centro-destra.\nElezione a senatore.\nIn occasione delle elezioni politiche del 2018, D'Alfonso viene candidato al Senato della Repubblica nel collegio plurinominale Abruzzo - 01 dal Partito Democratico. Eletto, viene designato dal PD quale proprio capogruppo nella 6\u00aa Commissione permanente Finanze e Tesoro. La Giunta delle elezioni e delle immunit\u00e0 parlamentari del Senato dichiara l'incompatibilit\u00e0 tra le cariche di Senatore della Repubblica e di Presidente della Regione Abruzzo intimando a D\u2019Alfonso di optare per una delle due; egli opta per il seggio di Palazzo Madama e il 9 agosto si dimette dalla carica di Presidente.\nOltre ad essere membro della 6\u00aa Commissione permanente Finanze e Tesoro, e dal 29 luglio 2020 eletto Presidente della stessa, \u00e8 componente della Commissione Parlamentare per le questioni regionali e della Commissione Parlamentare di inchiesta sul Sistema bancario e finanziario.\nProcedimenti giudiziari.\nInchiesta Housework.\nIl 15 dicembre 2008 la procura di Pescara dispone gli arresti domiciliari per l'allora sindaco D'Alfonso con una serie di imputazioni relative a attivit\u00e0 di tangenti e scambio di favori tra imprenditori e il comune di Pescara, per favorire una collaborazione del sindaco, nel periodo compreso tra il 2004 e il 2007. Gli arresti vengono revocati dal gip il 24 dicembre 2008.\nTra gli elementi a carico dell'accusa erano elencati una serie di favori ricevuti dal costruttore Carlo Toto in cambio dell'assegnazione di appalti e di trattamenti di favore, come biglietti gratuiti per voli della compagnia Air One, vacanze regalate in diversi luoghi del Mediterraneo e cene di rappresentanza.\nSempre nell'ambito dell'inchiesta, D'Alfonso, il dirigente Dezio e Marco Molisani furono accusati in concorso di truffa per aver predisposto una determina con la quale si faceva apparire il conferimento alla pro-loco di Pescara di un finanziamento di 12.200 euro complessivi per varia pubblicit\u00e0 istituzionale (\u00abprestazione mai resa e neanche effettivamente richiesta\u00bb secondo il PM). A parere dell'accusa, questo denaro sarebbe stato erogato con un preciso ordine impartito alla pro-loco da Marco Molisani. Inoltre era stata avanzata un'accusa di presunta concussione per aver chiesto alla ditta Fan\u00ec (che lavorava per il Comune) il pagamento di cene elettorali.\nAltro capo di imputazione - secondo la Procura - era il concorso in concussione per aver indotto Tommaso Di Nardo, legale rappresentante dell'Aquila S.r.l., a consegnare una somma di denaro per la proroga del contratto di sorveglianza del tribunale, venendo inoltre contestata insieme a Dezio la concussione in concorso per aver chiesto somme di denaro anche ai gestori provvisori del bar del Tribunale (la Di Pentima Sas), promettendo in cambio un aiuto per l'aggiudicazione dell'appalto.\nIl 23 febbraio 2011 il Gup di Pescara rinvia a giudizio D'Alfonso e altre 23 persone tra imprenditori e dirigenti comunali prosciogliendo per\u00f2 D'Alfonso da due capi di accusa per concussione e uno per corruzione, ovvero i fatti pi\u00f9 importanti dell'indagine. Il Gup inoltre ha assolto D'Alfonso anche da due accuse di corruzione con la motivazione che il fatto non sussiste.\nIl PM di Pescara aveva chiesto 6 anni di reclusione per D'Alfonso con l'interdizione perpetua dai pubblici uffici e la confisca della villa di Lettomanoppello, chiedendo un'analoga condanna per il dirigente Dezio, socio secondo l'accusa del sistema corruttivo.\nL'11 febbraio 2013 il tribunale in composizione collegiale ha assolto d'Alfonso da tutte le accuse con formula piena per non aver commesso il fatto, facendo decadere i 25 capi di accusa.\nSempre in merito allo stesso procedimento, i giudici hanno emesso sentenza di assoluzione piena rispetto all'accusa di corruzione relativa al project financing dei cimiteri cittadini giudicando regolari sia la procedura che l'attribuzione delle consulenze a Ferragina e Mariani, che riguardo all'accusa di associazione a delinquere tra gli imputati riscontrando \u00abun ritorno di utili concreti solo per D'Alfonso\u00bb e non, dunque, per gli altri. Sempre nell'ambito della stessa sentenza, i giudici hanno concluso che i benefit di viaggi e vacanze offerti dagli imprenditori Toto all'ex sindaco non avrebbero influito nel suo agire amministrativo.\nIl 30 marzo 2015 la Corte d'Appello dell'Aquila conferma la sentenza di proscioglimento spiegando: \u201cChiaramente esplicativo dell'impostazione dell'accusa \u00e8 il passaggio del suo appello nel quale lo stesso si duole del fatto che per il Tribunale \u00abuna dimostrazione di responsabilit\u00e0 penale sar\u00e0 possibile solo nel caso di solare evidenza della prova\u00bb dimenticando che \u00e8 proprio cos\u00ec, che solo una \u00absolare evidenza della prova della colpevolezza\u00bb in un sistema penale liberale, che appartiene alla nostra cultura giuridica, alla nostra civilt\u00e0, al nostro assetto democratico, al dato normativo sopra evocato, pu\u00f2 rendere socialmente accettabile una decisione di condanna. Ed appunto nel caso in esame ad avviso di questa corte l'atto di impugnazione del PM non possiede tali caratteristiche non riuscendo a scardinare gli argomenti del Tribunale, a dimostrarne la radicale erroneit\u00e0, svolgendo spesso considerazioni che ripropongono quelle disattese dal primo giudice\u201d (pagg. 308-309 della sentenza). \nPeraltro, in ordine al capo S bis\u00a0\u2013 estinto per prescrizione e relativo al suo concorso nel reato di finanziamento illecito commesso dall'imprenditore Fan\u00ec a sostegno del candidato alle elezioni regionali della Margherita Roselli\u00a0\u2013 la Corte d'Appello specifica che \u201cil predetto, nella veste di amministratore di societ\u00e0, pag\u00f2 una cena elettorale per il candidato senza il rispetto di quanto previsto dalla legge, ovvero delibera dell'organo sociale e iscrizione in bilancio del pagamento ed il D'Alfonso sarebbe stato di ci\u00f2 l'istigatore, pur non avendo interesse diretto all'intervento di finanziamento essendosi limitato ad intervenire alla cena elettorale. Orbene ha ragione la difesa quando asserisce che non vi \u00e8 alcuna prova di tale intervento istigatore e che il coinvolgimento del D'Alfonso \u00e8 sfornito di adeguata prova non essendo certo sufficiente la sua posizione di primato anche politico all'interno del partito e all'interesse al sostegno di un candidato a lui legato. Posizione\u00a0\u2013 proseguono i giudici\u00a0\u2013 che infatti non basta a dimostrare ed anche ipotizzare una sollecitazione dell'illecito, dal quale peraltro il D'Alfonso non avrebbe tratto alcun vantaggio, dovendosi anche evidenziare la illogicit\u00e0 dell'imputazione che nulla contesta al beneficiario diretto del finanziamento\u201d alludendo poi ad una assoluzione nel caso fosse stata impugnata la sentenza di prescrizione pronunciata in primo grado (pagg. 403-404).\nInchiesta Mare-Monti.\nNel 2010 la procura di Pescara indaga D'Alfonso e altre 12 persone tra cui imprenditori, funzionari ANAS e responsabili dei lavori nell'ambito della vicenda riguardante la mancata realizzazione della S.S. 81 (Mare-Monti) quando era presidente della provincia. D'Alfonso \u00e8 accusato di truffa in quanto considerato referente politico degli imprenditori Toto per la realizzazione, senza autorizzazioni, della statale S.S 81 dentro la riserva naturale del lago di Penne.\nLe ipotesi accusatorie disegnate dal PM di Pescara parlano di un gruppo di persone che avrebbe piegato per interessi personali e per l'esclusivo vantaggio dell'impresa le istituzioni pubbliche con una serie falsi. Il 24 aprile 2017 il tribunale ha dichiarato prescritti i reati; D'Alfonso ha fatto ricorso contro l'ordinanza che ha rilevato la prescrizione, per ottenere l'assoluzione piena. Il 16 maggio 2018 la Corte d'Appello di L'Aquila ha assolto D'Alfonso da tutte le accuse \"per non aver commesso il fatto\".\nInchiesta Caligola &amp; Ecosfera.\nNel 2011 la procura dell'Aquila iscrive D'Alfonso nel registro degli indagati per l'affidamento in carico di una progettazione sul porto di Pescara affidata alla societ\u00e0 Ecosfera quando era sindaco della citt\u00e0.\nD'Alfonso \u00e8 rinviato a giudizio insieme ad altre 11 persone nella inchiesta chiamata \"Caligola-Ecosfera\" per associazione a delinquere, corruzione, soppressione di atti e rilevazione di atti di ufficio, fatti di cui \u00e8 stato assolto con formula piena. Il PM dell'Aquila aveva rinviato in giudizio con l'accusa di tangenti per appalti europei della Regione Abruzzo (attributi sempre alla societ\u00e0 Ecosfera) anche il vicepresidente della Regione Abruzzo e assessore regionale allo Sviluppo nella giunta di centrodestra targata Chiodi Alfredo Castiglione, l'ex capogruppo PD in Regione Abruzzo Camillo Cesarone, l'ex segretario generale alla Presidenza della Regione Abruzzo durante la giunta di centrosinistra di Ottaviano Del Turco, Lamberto Quarta (gi\u00e0 condannati nell'inchiesta Sanitopoli) nonch\u00e9 il presidente e amministratore delegato della aziende, nonch\u00e9 numerosi consulenti e dirigenti regionali.\nL'inchiesta ruota attorno a una presunta associazione per delinquere che sarebbe stata messa in piedi per condizionare l'affidamento delle commesse pubbliche in cambio di contropartite economiche sotto forma di consulenze e di assunzioni clientelari. Per quanto riguarda il filone che coinvolge D'Alfonso, si ipotizzava una serie di scambi di contratti di consulenza e appalti per il programma di cooperazione transfrontaliera Ipa Adriatico 2007-2013. Si trattava di un appalto da 51 milioni di euro che sarebbe stato affidato alla societ\u00e0 Ecosfera in cambio, secondo l'accusa, di 2 contratti da 46.400 euro offerti poi dalla stessa societ\u00e0 all'ex assessore PD Luciani. Il 10 dicembre 2013 D'Alfonso ottiene il rito abbreviato. Il PM dell'Aquila aveva chiesto 3 anni e 5 mesi. Il 3 febbraio 2014 il giudice ha assolto D'Alfonso con formula piena.\nInchiesta 2017.\nIl 16 febbraio 2017 il sito Corriere.it rende noto che D'Alfonso \u00e8 indagato dalla Procura dell'Aquila per corruzione, abuso d'ufficio e turbata libert\u00e0 degli incanti. Le ipotesi di reato riguardano un intervento riguardante la citt\u00e0 di Penne e interventi di manutenzione di case popolari a Pescara. I Carabinieri e la Polizia di Stato effettuano diverse perquisizioni al palazzo della Regione e in diverse citt\u00e0 abruzzesi. D'Alfonso si dichiara \"totalmente estraneo ai fatti contestati e sorpreso dall'indagine su Penne perch\u00e9 avrei favorito il Comune di Penne a rispettare il Patto di Stabilit\u00e0 facilitando l\u2019emissione di un nulla osta del Mibact alla alienazione di un bene demaniale comunale senza vincoli culturali e soprattutto in conduzione di fitto attivo, per il quale il Comune aveva introitato la caparra e aveva piena diritto a concludere il contratto di alienazione, di interesse soprattutto per l'ente poich\u00e9 riusciva a rispettare il Patto di Stabilit\u00e0 incamerando la somma conseguente alla alienazione\".\nCon decreto n. 1954/17 R.G.GIP del Tribunale di L'Aquila - Ufficio del Giudice per le indagini preliminari, il gip Giuseppe Romano Gargarella accoglie la richiesta del pm Michele Renzo e archivia l'indagine relativa alla citt\u00e0 di Penne, ritenendo che \"[...] detta richiesta pu\u00f2 essere accolta perch\u00e9 sono pienamente da condividere le motivazioni proposte dal pubblico ministero per il caso in esame, e comunque dagli atti non emergono elementi in base ai quali possa essere utilmente esercitata in qualche forma l'azione penale [...]\"\nAnche nell\u2019indagine della Procura della Repubblica dell'Aquila relativa alla gara per il restauro di Palazzo Centi, il 14 maggio 2018 il pm Fabio Picuti ha chiesto l\u2019archiviazione della posizione di D\u2019Alfonso cos\u00ec motivandola: \"Dall'esame complessivo delle telefonate intercettate, dei documenti di gara, delle dichiarazioni dei testi e della consulenza tecnica dell'architetto Aledda non emerge alcun coinvolgimento o interessamento illecito dei predetti indagati (Luciano D'Alfonso e Claudio Ruffini, ndr) nella procedura in questione\" (pag. 3 della richiesta di archiviazione n. 1062/2018 R.G. noti della Procura della Repubblica presso il Tribunale di L'Aquila). Con decreto di archiviazione del 27 agosto 2018 il gip Mario Cervellino dispone l'archiviazione del procedimento in quanto \"[...] Dal contenuto delle telefonate intercettate emergono infatti attivit\u00e0 del tutto lecite, integranti esercizio dell'azione amministrativa e doverosa correlativa sorveglianza, mancando in modo assoluto indici di pressioni indebite. [...] le sole telefonate oggetto di captazione non forniscono prova di alcuna attivit\u00e0 criminosa. [...]\""}
{"id": "524927", "revid": "110157", "url": "https://it.wikipedia.org/wiki?curid=524927", "title": "Eparchia di San Giovanni XXIII di Sofia", "text": "Leparchia di San Giovanni XXIII di Sofia (in latino: \"Eparchia Sancti Ioannis XXIII Sophiae pro fidelibus ritus byzantini slavorum\") \u00e8 una sede della Chiesa greco-cattolica bulgara immediatamente soggetta alla Santa Sede. Nel 2020 contava 10.000 battezzati. \u00c8 retta dal vescovo Hristo Projkov.\nTerritorio.\nL'eparchia estende la sua giurisdizione sui fedeli cattolici di rito bizantino dell'intera Bulgaria.\nSede dell'eparchia \u00e8 la citt\u00e0 di Sofia, dove si trova la cattedrale della Dormizione della Beata Vergine Maria.\nIl territorio \u00e8 suddiviso in 17 parrocchie.\nStoria.\nL'esarcato apostolico di Sofia per i fedeli di rito bizantino fu eretto nel 1926 ed era erede dei vicariati apostolici di Tracia e di Macedonia, istituiti nella seconda met\u00e0 dell'Ottocento.\nL'11 ottobre 2019 l'esarcato \u00e8 stato elevato al rango di eparchia e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2020 contava 10.000 battezzati."}
{"id": "524929", "revid": "92723", "url": "https://it.wikipedia.org/wiki?curid=524929", "title": "Diocesi di Sofia e Filippopoli", "text": "La diocesi di Sofia e Filippopoli (in latino: \"Dioecesis Sophiae et Philippopolis\") \u00e8 una sede della Chiesa cattolica in Bulgaria immediatamente soggetta alla Santa Sede. Nel 2020 contava 32.800 battezzati su 4.527.700 abitanti. \u00c8 retta dal vescovo Georgi Ivanov Jov\u010dev.\nTerritorio.\nLa diocesi comprende la parte meridionale della Bulgaria.\nSede vescovile \u00e8 la citt\u00e0 di Filippopoli (Plovdiv), dove si trova la cattedrale di San Luigi. A Sofia sorge la concattedrale di San Giuseppe.\nIl territorio \u00e8 suddiviso in 14 parrocchie.\nStoria.\nVerso la fine del XVI secolo fu eretta la missione francescana di Sofia, affidata ai francescani della provincia di Bosnia. Nel 1601 fu istituita la diocesi di Sofia come suffraganea dell'arcidiocesi di Antivari.\nIl 6 dicembre 1642 fu elevata al rango di arcidiocesi metropolitana. Nel corso del Settecento, a causa delle persecuzioni operate dai Turchi, molti cattolici furono costretti ad emigrare; la sede, in pi\u00f9 occasioni, rimase vacante, e nel 1758 fu ridotta a vicariato apostolico con il nome di vicariato apostolico di Sofia e Filippopoli.\nA partire dal 1835, la Congregazione di Propaganda Fide affid\u00f2 la cura dei cattolici bulgari ai missionari Redentoristi, sostituiti nel 1841 dai Cappuccini italiani e austriaci: il primo vicario cappuccino, Andrea Canova, ricevette la consacrazione episcopale. Alla fine dell'Ottocento i cappuccini aprirono un loro seminario a Sofia, che dal 1916 ha garantito una presenza bulgara alla guida del vicariato apostolico.\nNel corso del XIX secolo la Santa Sede istitu\u00ec le sedi titolari arcivescovili di Sardica (l'antico nome di Sofia) e di Filippopoli.\nNel 1903 il vicariato apostolico contava 14.438 fedeli, 14 sacerdoti cappuccini, 26 assunzionisti, 11 lasalliani.\nIl 3 marzo 1979 il vicariato apostolico \u00e8 stato elevato a diocesi con la bolla \"Ex quo divina\" di papa Giovanni Paolo II, e a seguito di ci\u00f2 fu soppressa la sede titolare di Sardica, ma non quella di Filippopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 4.527.700 persone contava 32.800 battezzati, corrispondenti allo 0,7% del totale."}
{"id": "524931", "revid": "1543377", "url": "https://it.wikipedia.org/wiki?curid=524931", "title": "Armillaria ostoyae", "text": "Armillaria ostoyae \u00e8 un fungo basidiomicete della famiglia delle Physalacriaceae molto comune. I suoi miceli attaccano le radici degli alberi vicini e sono in grado di coprire grandi distanze. Secondo una ricerca americana un unico micelio continuo \u00e8 arrivato ad estendersi per centinaia di ettari, tanto da potersi considerare l'essere vivente pi\u00f9 grande al mondo.\nIl colore marrone e le forme caratteristiche che compaiono sul cappello e altre peculiarit\u00e0 lo distinguono da tutte le altre \"Armillaria\".\nEtimologia.\nGenere: dal latino \"armilla\" = braccialetto, \"armillaria\" = attinente ai braccialetti, per il suo anello.\nDescrizione della specie.\nCappello.\nPrima emisferico, poi convesso; ornato da squame bruno-olivastre che diventano pi\u00f9 scure col tempo; margine involuto spesso rivestito da residui cotonosi di velo.\nLamelle.\nDi color bianco-crema, adnate, ma spesso decorrenti per un piccolo tratto, a volte con qualche tonalit\u00e0 bruna.\nGambo.\nCilindrico, pieno all'inizio, poi diventa cavo; bianco-sporco sopra l'anello, sotto tende al marrone ed \u00e8 fibroso.\nAnello.\nColor bianco, fioccoso.\nCarne.\nBiancastra, fibrosa; pi\u00f9 coracea nel gambo, come per A. mellea.\nSpore.\nBianche in massa, 8-9 x 5-6\u00a0\u00b5m.\nBiologia.\nCome la maggior parte dei funghi parassiti, anche la armillaria ostoyae si riproduce sessualmente. I funghi iniziano la loro vita sotto forma di spore rilasciate nell'aria dagli esemplari maturi. Le spore, che in questa specie sono bianche, possono essere disperse nell'ambiente da fattori naturali come il vento oppure possono essere ridepositate da un animale.\nUna volta che le spore si trovano in stato di riposo, ognuna di esse pu\u00f2 venire a contatto con un'altra di sesso opposto e della stessa specie. Se le spore non appartengono alla stessa specie, rimangono separate. Invece quando si incontrano due spore della stessa specie e di sesso opposto, queste danno subito vita ad una colonia che assume colore marrone scuro e forma piatta.\nIl corpo fruttifero continua a crescere e ottenere sostanze nutritive: si forma un nuovo esemplare di fungo maturo che a sua volta rilascer\u00e0 delle spore completando cos\u00ec il ciclo vitale.\nDiagnosi.\nUn albero pu\u00f2 essere ritenuto affetto da \"Armillaria ostoyae\" quando presenta le seguenti caratteristiche:\nSpecie di \"Pinus pinaster\" resistenti all'infezione fungina sono state trovate da ricercatori Spagnoli.\nDistribuzione e habitat.\nCresce in autunno, spesso cespitoso, su ceppaie o radici marcesecenti in boschi di conifere (predilige l'Abete rosso).\nCommestibilit\u00e0.\nOttima, con cautela, con le stesse caratteristiche di \"A. mellea\".\nTossico da crudo, si raccomanda di cuocerlo bene e di non consumare esemplari che sono stati sottoposti ad un processo di congelamento anche parziale, in quanto potrebbero risultare indigesti. In \"A. mellea\" sembra che dopo un processo di congelamento le \"emolisine\" vengano fissate nella struttura fungina e non vengano smaltite completamente neppure dopo cottura.\nTassonomia.\nLa specie \u00e8 formalmente conosciuta con il nome di \"Armillaria ostoyae\" Romagn., finch\u00e9 una pubblicazione del 2008 rivel\u00f2 che la specie era stata descritta con il nome di \"Armillaria solidipes\" da Charles Horton Peck nel 1900, molto prima della descrizione di Henri Romagnesi del 1970.\nCuriosit\u00e0.\nUn esemplare di questa specie nella Malheur National Forest dell'Oregon \u00e8 l'essere vivente pi\u00f9 grande del mondo considerando la superficie. Esso copre approssimativamente 890 ettari, equivalenti a 8.900.000 metri quadrati cio\u00e8 1.665 campi di calcio. Inoltre la sua et\u00e0 \u00e8 stimata tra i 2000 e gli 8000 anni, verosimilmente 2400 anni.\nQuesto esemplare \u00e8 situato per la maggior parte sotto terra; sotto forma di un gigantesco intreccio di miceli, una specie di radici, di colore bianco e coperti di tentacoli. Questi si estendono nel suolo e gli alberi circostanti muoiono per mancanza di sostanze vitali.\nIn alcune zone i miceli sbucano dal terreno ed appaiono come degli esemplari isolati. Proprio questa caratteristica ha spinto per molti anni a considerare questi funghi individuali e non come un unico organismo. Solo recentemente alcuni ricercatori hanno confermato che si tratta di un unico essere vivente, il pi\u00f9 grande esistente, totalmente collegato nel suolo.\nEsperti ritengono che questo \"gigantismo\" possa essere dovuto al particolare clima secco dell'Oregon, clima che non faciliterebbe la propagazione del micelio per via sporigena. Ci\u00f2 ha fatto adattare la specie che non riesce a riprodursi con facilit\u00e0 per via del clima, verso un fenomeno di gigantismo anche per la mancanza di concorrenti interspecie.\nIl secondo fungo pi\u00f9 grande al mondo, con circa 1.000 anni di et\u00e0, \u00e8 stato scoperto in Svizzera nel Cantone dei Grigioni; anche in questo caso si tratta di un \"Armillaria ostoyae\".\nFitoterapia.\nDiverse ricerche indicherebbero un potenziale interesse di ricerca per la medicina, dovuto ad alcune propriet\u00e0 biochimiche di principi attivi presenti nel fungo Armillaria, in particolare come possibile antitumorale in virt\u00f9 di un'attivit\u00e0 antimicrobica e antiossidante. Ad oggi queste ricerche hanno un valore solamente speculativo e non terapeutico."}
{"id": "524933", "revid": "1872770", "url": "https://it.wikipedia.org/wiki?curid=524933", "title": "Cristallo di rocca - Una storia di Natale", "text": "Cristallo di rocca - Una storia di Natale \u00e8 un film per la televisione italo-austriaco diretto da Maurizio Zaccaro e liberamente tratto dal racconto \"Cristallo di rocca\" di Adalbert Stifter. In Italia il film \u00e8 stato trasmesso per la prima volta su Canale 5 il 14 dicembre 1999, mentre in Austria sulla rete ORF con il titolo \"Bergkristall - Verirrt im Schnee\".\nTrama.\nIn un ghiacciaio sulle Alpi al confine tra Austria e Italia viene ritrovato il cadavere perfettamente conservato di un uomo. Trasportato al vicino villaggio di Gschaid, due anziani abitanti, Sanna e il fratello Corrado, riconoscono il corpo di Martin, un abitante di quei luoghi scomparso molti decenni addietro. Il fatto fa tornare alla memoria di Sanna le circostanze della scomparsa dell'uomo, circostanze in cui lei e Corrado sono stati coinvolti durante il Natale di sessant'anni prima. Sanna decide quindi di raccontare i fatti alla propria famiglia, che l'ha raggiunta per trascorrere le festivit\u00e0 natalizie.\nSessant'anni prima, tra il paese di Gschaid e il vicino villaggio di Millsdorf vigeva una forte rivalit\u00e0. Joseph, il padre di Sanna e Corrado, e il nonno Thomas erano in cattivi rapporti. Entrambi nativi di Millsdorf, Thomas non accettava che il figlio avesse come moglie Gerda, un'abitante del paese rivale. Non essendo le due famiglie disposte ad incontrarsi, Sanna e Corrado si muovevano da soli da un paese all'altro per andare a trovare i nonni. Martin, un vagabondo del luogo indifferente alla guerra tra i due paesi e alla testardaggine degli abitanti, aveva rapporti con persone dell'una e dell'altra parte e soprattutto con i due fratellini.\nIl giorno della Vigilia, tornando verso casa dopo essere stati dai nonni, Sanna e Corrado vennero sorpresi da una tormenta di neve che fece perdere loro l'orientamento. La famiglia si allarm\u00f2, e per la prima volta dopo molti anni i due paesi misero da parte i dissapori per unire le forze e cercare i due fratelli scomparsi. In questa ricerca, Martin era in prima linea.\nProduzione.\nLe riprese, effettuate nel corso di quattro settimane tra novembre e dicembre 1998, sono state interamente registrate a Casere, una frazione del comune di Predoi in provincia di Bolzano, nel Trentino-Alto Adige."}
{"id": "524935", "revid": "712828", "url": "https://it.wikipedia.org/wiki?curid=524935", "title": "Grande Mago Piccolo", "text": ""}
{"id": "524937", "revid": "110157", "url": "https://it.wikipedia.org/wiki?curid=524937", "title": "Arcieparchia di Akka", "text": "L'arcieparchia di Akka dei Melchiti (in latino: \"Archieparchia Ptolemaidensis Melchitarum\") \u00e8 una sede della Chiesa cattolica greco-melchita immediatamente soggetta al patriarcato di Antiochia dei Melchiti. Nel 2020 contava 71.505 battezzati. \u00c8 retta dall'arcieparca Youssef Matta.\nTerritorio.\nL'arcieparchia estende la sua giurisdizione sui fedeli melchiti della Galilea, in Israele, e dei territori settentrionali della Cisgiordania.\nSede arcieparchiale \u00e8 la citt\u00e0 di Haifa, dove si trova la cattedrale di Sant'Elia.\nIl territorio \u00e8 suddiviso in 37 parrocchie.\nStoria.\nAntica sede risalente al III secolo, fu eretta in circoscrizione autonoma, separata da Tiro, nel 1759.\nLa sede fa riferimento all'antica Tolemaide di Fenicia, chiamata San Giovanni d'Acri in epoca crociata.\nIl 18 novembre 1964 l'eparchia di Akka \u00e8 stata elevata al rango di arcieparchia con la bolla \"Episcopalis synodus\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 71.505 battezzati."}
{"id": "524938", "revid": "92723", "url": "https://it.wikipedia.org/wiki?curid=524938", "title": "Arcieparchia di Haifa e Terra Santa", "text": "Larcieparchia di Haifa e Terra Santa (in latino: \"Archieparchia Ptolemaidensis Maronitarum in Terra Sancta\") \u00e8 una sede della Chiesa maronita in Israele. Nel 2019 contava 10.000 battezzati. \u00c8 retta dall'arcivescovo Moussa El-Hage, O.A.M.\nTerritorio.\nL'arcieparchia comprende tutti i fedeli della Chiesa maronita che vivono in Israele.\nSede arcieparchiale \u00e8 la citt\u00e0 di Haifa, dove si trova la cattedrale di San Luigi re.\nIl territorio \u00e8 suddiviso in 8 parrocchie.\nStoria.\nL'arcieparchia \u00e8 stata eretta l'8 giugno 1996, ricavandone il territorio dall'arcieparchia di Tiro.\nIl 5 ottobre dello stesso anno l'arcieparchia ha ceduto porzioni del suo territorio a vantaggio dell'erezione degli esarcati patriarcali di Gerusalemme e Palestina e di Giordania, che da allora sono affidati alla cura pastorale dell'arcieparca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 10.000 battezzati."}
{"id": "524939", "revid": "103969515", "url": "https://it.wikipedia.org/wiki?curid=524939", "title": "Giovanni Sallustio Peruzzi", "text": "Figlio di Baldassarre Peruzzi, fu anch'esso architetto. A Roma progett\u00f2 l'entrata nobile di Castel Sant'Angelo, e progett\u00f2 ed inizi\u00f2 la ricostruzione di Santa Maria in Traspontina in Borgo, oggi su Via della Conciliazione ( iniziata nel 1566, non finita sino al 1668), dove il travertino per la sua facciata fu prelevato dal Colosseo (Nyborg). Collabor\u00f2 con Pirro Ligorio alla Casina di Papa Pio IV. Diresse inoltre la costruzione, a spese della comunit\u00e0 ebraica, delle mura del Ghetto. \nDopo il 1567 si trasfer\u00ec a Vienna, dove lavor\u00f2 come ingegnere ed architetto per l'Imperatore Massimiliano II."}
{"id": "524944", "revid": "767487", "url": "https://it.wikipedia.org/wiki?curid=524944", "title": "S/2003 J 18", "text": "S/2003 J 18 \u00e8 la designazione provvisoria di un piccolo satellite naturale di Giove scoperto nel 2003 da una squadra di astronomi guidata da Brett Gladman e composta da John Kavelaars, Jean-Marc Petit, Lynne Allen, Scott Sheppard, David Jewitt e Jan Kleyna. Nel 2017 ha ricevuto l'ordinale Giove LV.\nParametri orbitali.\nStanti i suoi parametri orbitali, S/2003 J 18 \u00e8 considerato un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i e da inclinazioni orbitali prossime ai 150\u00b0 rispetto all'eclittica."}
{"id": "524946", "revid": "83531", "url": "https://it.wikipedia.org/wiki?curid=524946", "title": "Roberto Bruni (politico)", "text": "Bruni ha frequentato il Liceo Ginnasio Statale Paolo Sarpi di Bergamo, e si \u00e8 poi laureato in giurisprudenza all'Universit\u00e0 degli Studi di Milano nel 1973. Esercitava l'attivit\u00e0 di avvocato penalista e nel 1998 \u00e8 stato eletto presidente della Camera Penale della Lombardia orientale, carica che ha ricoperto per due bienni consecutivi.\nNel 2004 \u00e8 stato membro della Giunta nazionale della Unione delle Camere Penali Italiane di cui \u00e8 stato componente dell'ufficio di presidenza, con l'incarico di tesoriere.\nBiografia.\nL'impegno politico.\nIscritto al Partito Socialista Italiano dal 1970, \u00e8 stato consigliere comunale ad Alzano Lombardo dal 1975 al 1980 e in seguito a Bergamo dal 1981 al 1995.\nDal 1990 al 1995 \u00e8 stato assessore al personale, all'anagrafe ed ai rapporti con i cittadini.\nIscrittosi allo SDI, alle elezioni politiche del 2001 si \u00e8 candidato con la coalizione dell'Ulivo nel collegio uninominale di Bergamo citt\u00e0, conseguendo il 40,5% dei voti ma senza risultare eletto.\nSindaco di Bergamo (2004-2009).\nAlle elezioni amministrative del 2004 \u00e8 stato eletto sindaco di Bergamo al ballottaggio del 27 e 28 giugno con il 53,9% dei voti. Nell'occasione \u00e8 stato sostenuto da una maggioranza di centro-sinistra, di cui facevano parte Ds, La Margherita, SDI, Verdi, PdCI, PRC, Repubblicani Europei, Italia dei Valori e Udeur.\n\u00c8 stato il secondo sindaco della citt\u00e0 con una storia politica a sinistra dopo l'esperienza amministrativa di Guido Vicentini; tra le scelte della amministrazione Bruni si segnalano:\nIncarichi come sindaco.\nDal 2004 ha presieduto la Commissione Innovazione del Direttivo dell'Associazione Nazionale Comuni Italiani (ANCI), oltre ad essere membro delle Commissioni Riforme Istituzionali, Sicurezza e Cultura. Dall'aprile 2005 \u00e8 stato presidente dell'Associazione Nazionale Centri Storico-Artistici (ANCSA).\nLa ricandidatura nel 2009 e l'impegno politico successivo.\nNel 2009 si ricandida ottenendo il 42,32% al primo turno, contro il 51,41% del principale avversario, Franco Tentorio, che corre per una coalizione di centro-destra comprendente Pdl, Lega Nord e Partito Pensionati, oltre ad una lista civica di sostegno.\nNonostante la sconfitta elettorale \u00e8 rimasto a Palazzo Frizzoni tra i banchi dell'opposizione.\nSfumata la possibilit\u00e0 di candidarsi con il Partito Democratico alle elezioni politiche del 2012, ha sostenuto la candidatura di Umberto Ambrosoli a presidente della regione Lombardia, senza per\u00f2 risparmiare critiche alle primarie del Partito Democratico, diventate, a suo dire, \"troppo correntizie\" per consentire ad esponenti della societ\u00e0 civile di emergere.\nAlle elezioni regionali lombarde del 2013 viene eletto consigliere regionale per la lista Ambrosoli.\nMorte.\nBruni \u00e8 morto il 10 settembre 2019 all'et\u00e0 di 70 anni dopo una lunga malattia."}
{"id": "524948", "revid": "1649409", "url": "https://it.wikipedia.org/wiki?curid=524948", "title": "Prelatura territoriale di Troms\u00f8", "text": "La prelatura territoriale di Troms\u00f8 (in latino: \"Praelatura Territorialis Tromsoeana\") \u00e8 una sede della Chiesa cattolica in Norvegia immediatamente soggetta alla Santa Sede. Nel 2019 contava 7.474 battezzati su 489.531 abitanti. \u00c8 retta dal vescovo Berislav Grgi\u0107.\nTerritorio.\nLa prelatura territoriale comprende le due contee pi\u00f9 settentrionali della Norvegia: Troms og Finnmark e Nordland e anche l'arcipelago delle Svalbard.\nSede prelatizia \u00e8 la citt\u00e0 di Troms\u00f8, dove si trova la pro-cattedrale di Nostra Signora (\"V\u00e5r Frue Kirke\").\nIl territorio \u00e8 suddiviso in 7 parrocchie. Le parrocchie sono situate nelle seguenti citt\u00e0:\nStoria.\nLa missione sui iuris della Norvegia settentrionale fu eretta l'8 aprile 1931 con il breve \"Paterna caritas\" di papa Pio XI, ricavandone il territorio dal vicariato apostolico di Norvegia (oggi diocesi di Oslo).\nIl 10 marzo 1944 la missione sui iuris fu elevata a prefettura apostolica con la bolla \"Maioris dignitatis\" di papa Pio XII.\nIl 18 febbraio 1955 la prefettura apostolica fu ulteriormente elevata a vicariato apostolico con la bolla \"Quoniam arcana\" dello stesso papa Pio XII.\nIl 28 marzo 1979 per effetto della bolla \"Qui volente\" di papa Giovanni Paolo II il vicariato apostolico \u00e8 stato nuovamente elevato a prelatura territoriale e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 489.531 persone contava 7.474 battezzati, corrispondenti all'1,5% del totale."}
{"id": "524949", "revid": "92723", "url": "https://it.wikipedia.org/wiki?curid=524949", "title": "Prelatura territoriale di Trondheim", "text": "La prelatura territoriale di Trondheim (in latino: \"Praelatura Territorialis Trudensis\") \u00e8 una sede della Chiesa cattolica in Norvegia immediatamente soggetta alla Santa Sede. Nel 2019 contava 16.056 battezzati su 722.320 abitanti. \u00c8 retta dal vescovo Erik Varden, O.C.S.O.\nTerritorio.\nLa prelatura territoriale comprende le contee di M\u00f8re og Romsdal e Tr\u00f8ndelag.\nSede prelatizia \u00e8 la citt\u00e0 di Trondheim, nel Medioevo chiamata Nidaros, dove si trova la cattedrale di Sant'Olav.\nIl territorio \u00e8 suddiviso in 5 parrocchie situate nelle seguenti citt\u00e0: Trondheim, Kristiansund, Levanger, Molde e \u00c5lesund.\nStoria.\nNel Medioevo Nidaros, l'odierna Trondheim, era sede di una arcidiocesi, soppressa in seguito alla riforma protestante nel 1537.\nIl 7 aprile 1931 fu istituita la missione sui iuris della Norvegia centrale con il breve \"Supremi Apostolatus\" di papa Pio XI, ricavandone il territorio del vicariato apostolico di Norvegia (oggi diocesi di Oslo).\nIl 10 marzo 1944 la missione sui iuris fu elevata a prefettura apostolica con la bolla \"Digna sane\" di papa Pio XII.\nIl 4 febbraio 1953 con la bolla \"Sollemne est Nobis\" dello stesso papa Pio XII la prefettura apostolica fu ulteriormente elevata a vicariato apostolico.\nIl 28 marzo 1979 per effetto della bolla \"Cum Nobis\" di papa Giovanni Paolo II il vicariato \u00e8 stato nuovamente elevato a prelatura territoriale e ha assunto il nome attuale.\nIl 19 novembre 2016 il cardinale Cormac Murphy-O'Connor ha consacrato la nuova cattedrale di Sant'Olav.\nDal 2009 al 2019 la sede \u00e8 stata vacante ed affidata in amministrazione al vescovo di Oslo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 722.320 persone contava 16.056 battezzati, corrispondenti al 2,2% del totale."}
{"id": "524955", "revid": "125348386", "url": "https://it.wikipedia.org/wiki?curid=524955", "title": "Citro\u00ebn Type B14-B18", "text": "La B14 \u00e8 un'autovettura di fascia medio-alta prodotta alla fine degli anni venti dalla casa francese Citro\u00ebn.\nProfilo.\nCaratteristiche.\nLa \"B14\" nacque per sostituire la B12: lanciata al salone dell'automobile di Parigi nell'ottobre del 1926, la \"B14\", rispetto alle sue antenate, si basava su un progetto completamente nuovo, che utilizzava un telaio alleggerito ed opportunamente rinforzato per mantenerne la rigidit\u00e0. Cresciuta anche in lunghezza, la \"B14\" puntava come le sue antenate ai ceti medio-alti, forte delle doti di robustezza, economia ed affidabilit\u00e0 che hanno sempre caratterizzato la vetture della Casa francese. A differenza dei modelli che l'avevano preceduta, per\u00f2, la \"B14\" si propose come vettura dalle finiture pi\u00f9 accurate, pi\u00f9 elegante e lussuosa, tanto da risultare di una fascia superiore rispetto alle varie \"B12\", B10 e B2. Esternamente, la \"B14\" si distingueva dai modelli precedenti per la sua calandra completamente piatta, a differenza delle precedenti calandre piegate leggermente a V.\nLa \"B14\" era spinta da un motore a 4 cilindri da 1583 cm\u00b3 di cilindrata, in grado di erogare 22 CV a 2300 giri/min. Rispetto ai precedenti modelli, la \"B14\" migliora leggermente nell'erogazione della coppia motrice, poich\u00e9 mantiene la stessa potenza a fronte di una cilindrata maggiore, e quindi migliorano i consumi e la ripresa dai bassi regimi. Anche l'impianto frenante \u00e8 stato migliorato, avvalendosi ora di tamburi sulle quattro ruote, e non pi\u00f9, come avveniva prima, di tamburi all'avantreno pi\u00f9 un solo tamburo che agiva sulla trasmissione. La velocit\u00e0 massima raggiungibile dalla \"B14\" era di 80\u00a0km/h.\nCarriera commerciale.\nLa \"B14\" fu resa disponibile fin da subito nelle carrozzerie berlina, torpedo, cabriolet o anche landaulet o coup\u00e9 de ville. La landaulet era disponibile unicamente in allestimento taxi, ma anche le limousine potevano essere ordinate con tale allestimento. Presenti in listino anche le versioni per trasporto merci, ossia la torpedo commerciale e la camionetta \"Normande\". Inizialmente fu prevista anche una versione coach, che per\u00f2 non giunse mai alla produzione in serie. In seguito, nel marzo 1927, la \"B14\" divenne \"B14F\" e fu equipaggiata da un servofreno Westinghouse a depressione. Contemporaneamente, la \"B14F\" venne ottimizzata sul piano motoristico mediante un trattamento volto ad impedire l'eccessiva usura e l'ovalizzazione dei cilindri, un problema riscontrato talvolta in alcuni motori delle primissime \"B14\".\nAl Salone di Parigi del 1927, la \"B14F\" venne sostituita dalla \"B14G\", che meccanicamente era quasi identica alla \"B14F\", ma che si distingueva esteticamente per il padiglione meno spigoloso. La gamma di carrozzerie disponibili si estese notevolmente, arrivando a comprendere ben 14 versioni, di cui ben quattro cabriolet differenti. Tra le novit\u00e0 pi\u00f9 interessanti vi fu l'arrivo di una versione \"familiale\" realizzata a partire dal telaio a passo lungo della camionetta \"B15\", a sua volta derivata dalle prime \"B14\". Questa versione era caratterizzata appunto da un interasse allungato di ben 18 cm (da 2,87 a 3,05 metri). Un'altra novit\u00e0 fu anche l'arrivo di una versione landaulet per uso privato e non pi\u00f9 solo taxi. A partire al febbraio 1928, poi, la gamma si arricch\u00ec ulteriormente con l'arrivo di una berlina declinata in due allestimenti. Alcune fonti dichiarano inoltre che nella gamma \"B14\" va compresa una torpedo sportiva tipo \"Caddy\", sulla falsariga delle omonime torpedo Sport su base \"B2\". Ma altre fonti sono pi\u00f9 propense a sostenere il contrario, dal momento che tale versione non figura nei listini ufficiali della Casa francese.\nIn quasi due anni di produzione arriv\u00f2 a quasi 120.000 esemplari prodotti, un record per la casa francese che conferm\u00f2 la sua posizione di maggior costruttore europeo.\nNell'ottobre 1928 la \"B14\" fu tolta di produzione, per essere rimpiazzata dalla AC4.\nModelli derivati.\nLa \"B15\".\nGi\u00e0 accennata in precedenza, la \"B15\" fu una camionetta realizzata a partire dal telaio delle prime \"B14\" senza servofreno. Rispetto a queste ultime, il passo venne allungato di 18 cm, una soluzione che, come gi\u00e0 visto, verr\u00e0 ripresa anche nelle \"B14G Familiale\" del 1927. La portata massima di questa camionetta era di 1000 kg: per meglio reggere il carico sull'assale posteriore, il telaio venne rinforzato rispetto alle autovetture da cui era derivato e vennero inoltre utilizzate ruote e pneumatici differenti fra avantreno e retrotreno. Anteriormente erano presenti cerchi da 13x45, mentre al retrotreno erano montati cerchi da 6.00x20. Inoltre il motore era provvisto di un sistema di regolazione atto ad evitarne l'imballamento mentre si percorrevano dei tratti in discesa. Il \"B18\" venne previsto in diversi allestimenti (tra cui una versione pick-up, una come camion dei pompieri ed un'altra persino come carro funebre) e durante la sua carriera commerciale, protrattasi anch'essa fino al 1928, benefici\u00f2 di tutti gli aggiornamenti tecnici previsti per le \"B14\". In totale furono prodotti 12.566 esemplari di \"B15\".\nLa \"B18\".\nNel 1927 la casa di quai de Javel ricevette un ordine di 1.200 esemplari di \"B14G\" da parte di alcuni Paesi dell'Estremo Oriente: questi esemplari dovevano essere modificati secondo le specifiche dettate da questi Paesi. Tra queste specifiche, una delle pi\u00f9 rilevanti fu l'allargamento delle carreggiate, reso necessario per uniformarsi alle misure delle vetture americane, da tempo utilizzate da questi Paesi su strade spesso dissestate nelle quali tali modelli avevano gi\u00e0 scavato solchi di una certa larghezza con le loro ruote e ai quali anche queste Citro\u00ebn dovevano adattarsi. Purtroppo, quando questo lotto di vetture venne quasi ultimato, l'ordine venne cancellato e gli esemplari cos\u00ec allestiti vennero gradualmente venduti nel mercato francese con la sigla B18, non solo i 1.200 esemplari inizialmente preparati, ma anche altri 4.500 esemplari. Un centinaio di questi esemplari vennero acquistati dall'esercito francese. In totale furono quindi 5.707 gli esemplari di \"B18\" prodotti. \n "}
{"id": "524956", "revid": "267975", "url": "https://it.wikipedia.org/wiki?curid=524956", "title": "San Marolo", "text": "\u00c8 venerato come santo dalla Chiesa cattolica che lo ricorda il 23 aprile nel martirologio romano con queste parole: \"\u00abA Milano, san Mar\u00f3lo, vescovo, che fu amico del papa Innocenzo I.\u00bb\".\nNote biografiche.\nNon si hanno notizie storiche coeve sul vescovo milanese Marolo, il cui episcopato, secondo un antico \"Catalogus archiepiscoporum Mediolanensium\", si colloca tra quelli di Venerio, storicamente attestato nel 404/407, e di Martiniano, documentato nel 431. Il medesimo \"catalogus\" gli assegna 15 anni di governo e lo dice sepolto il 23 aprile nella basilica di San Nazaro. Tradizionalmente, il suo episcopato \u00e8 assegnato agli anni 408-423.\nA Marolo \u00e8 dedicato uno dei \"Carmina\" di Magno Felice Ennodio, scritti prima del 521. L'autore lo indica come originario della regione bagnata dal fiume Tigri; in seguito pass\u00f2 in Siria dove ricevette una solida formazione e poi a Milano, dove ha lasciato la reputazione di un asceta. Ennodio lo qualifica con i seguenti aggettivi: \"pervigil, intentus, ieiunus, providus, ardens\", attentissimo, impegnato, amante del digiuno, provvidente, ardente.\nLa ricognizione delle sue reliquie nella basilica di San Nazaro venne operata da Carlo Borromeo nel 1579. Il martirologio romano lo ricorda come amico di papa Innocenzo I."}
{"id": "524963", "revid": "110157", "url": "https://it.wikipedia.org/wiki?curid=524963", "title": "Vicariato apostolico di Luang Prabang", "text": "Il vicariato apostolico di Luang Prabang (in latino: \"Vicariatus Apostolicus Luangensis Prabangensis\") \u00e8 una sede della Chiesa cattolica in Laos immediatamente soggetta alla Santa Sede. Nel 2017 contava 2.800 battezzati su 1.661.500 abitanti. La sede \u00e8 vacante dal 1975.\nTerritorio.\nIl vicariato apostolico comprende sei province laotiane: Luang Prabang, Xaignabouli, Oudomxai, Phongsali, Louang Namtha e Bokeo.\nSede del vicariato \u00e8 la citt\u00e0 di Luang Prabang.\nIl territorio \u00e8 suddiviso in 10 parrocchie.\nStoria.\nIl vicariato apostolico di Luang Prabang \u00e8 stato eretto il 1\u00ba marzo 1963 con la bolla \"Ex quo Christus\" di papa Giovanni XXIII, ricavandone il territorio dal vicariato apostolico di Vientiane.\nDa quando nel 1975 i comunisti presero il potere nel Laos, la Chiesa cattolica nel vicariato di Luang Prabang \u00e8 stata duramente repressa. Delle tre chiese esistenti a Luang Prabang nel 1975 una \u00e8 stata distrutta, un'altra trasformata in una stazione di polizia e la terza adibita ad abitazione. La Santa Sede, perci\u00f2, non ha pi\u00f9 nominato un vicario, ma un amministratore apostolico, al quale, per\u00f2, il governo permette di viaggiare solo in due delle sei province della circoscrizione (Luang Prabang e Xaignabouli) e che deve risiedere a Vientiane, non essendogli rilasciato il permesso per un soggiorno permanente nel nord. Negli ultimi quindici anni la situazione appare in miglioramento: nel 2003 \u00e8 stato consentito alla Chiesa di comprare un terreno per costruire la residenza del vicariato e nel 2005 \u00e8 stata consacrata a Ban Pong Vang (Xaignabouli) la prima chiesa costruita dal 1975.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 1.661.500 persone contava 2.800 battezzati, corrispondenti allo 0,2% del totale."}
{"id": "524964", "revid": "92723", "url": "https://it.wikipedia.org/wiki?curid=524964", "title": "Vicariato apostolico di Paks\u00e9", "text": "Il vicariato apostolico di Paks\u00e9 (in latino: \"Vicariatus Apostolicus Paksensis\") \u00e8 una sede della Chiesa cattolica in Laos immediatamente soggetta alla Santa Sede. Nel 2020 contava 21.129 battezzati su 1.301.500 abitanti. La sede \u00e8 vacante.\nTerritorio.\nIl vicariato apostolico comprende quattro province laotiane: Champasak, Salavan, Xekong e Attapeu.\nSede del vicariato \u00e8 la citt\u00e0 di Pakse, dove si trova la cattedrale del Sacro Cuore.\nIl territorio \u00e8 suddiviso in 57 parrocchie.\nStoria.\nIl vicariato apostolico \u00e8 stato eretto il 12 giugno 1967 con la bolla \"Christi parabola\" di papa Paolo VI, ricavandone il territorio dal vicariato apostolico di Savannakhet.\nL'11 dicembre 2016 a Vientiane sono stati beatificati alcuni martiri laotiani che hanno operato nel vicariato, fra cui i sacerdoti missionari Ren\u00e9 Dubroux, ucciso nel 1959, e Lucien Galan, ucciso nel 1968.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 1.301.500 persone contava 21.129 battezzati, corrispondenti all'1,6% del totale."}
{"id": "524965", "revid": "110157", "url": "https://it.wikipedia.org/wiki?curid=524965", "title": "Vicariato apostolico di Savannakhet", "text": "Il vicariato apostolico di Savannakhet (in latino: \"Vicariatus Apostolicus Savannakhetensis\") \u00e8 una sede della Chiesa cattolica in Laos immediatamente soggetta alla Santa Sede. Nel 2017 contava 11.059 battezzati su 1.370.546 abitanti. \u00c8 retto dal vescovo Jean Marie Vianney Prida Inthirath.\nTerritorio.\nIl vicariato apostolico comprende tre province laotiane: Savannakhet, Khammouan e Bolikhamxai.\nSede del vicariato \u00e8 la citt\u00e0 di Thakhek, dove si trova la cattedrale di San Luigi. A Savannakhet sorgono la concattedrale di Santa Teresa e il seminario maggiore interdiocesano per la formazione dei sacerdoti laotiani.\nIl territorio \u00e8 suddiviso in 44 parrocchie.\nStoria.\nLa prefettura apostolica di Thakheh fu eretta il 21 dicembre 1950 con la bolla \"Maius sane catholicae\" di papa Pio XII, ricavandone il territorio dal vicariato apostolico del Laos (oggi arcidiocesi di Thare e Nonseng).\nIl 4 aprile 1957 si ampli\u00f2 con il territorio della provincia di Attapeu, gi\u00e0 appartenuto al vicariato apostolico di Kontum (oggi diocesi) in Vietnam.\nIl 24 febbraio 1958 la prefettura apostolica fu elevata a vicariato apostolico con la bolla \"Qui ad Ecclesiae\" dello stesso papa Pio XII.\nIl 26 novembre 1963 ha assunto il nome attuale.\nIl 12 giugno 1967 ha ceduto una porzione del suo territorio a vantaggio dell'erezione del vicariato apostolico di Paks\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 1.370.546 persone contava 11.059 battezzati, corrispondenti allo 0,8% del totale."}
{"id": "524966", "revid": "1123126", "url": "https://it.wikipedia.org/wiki?curid=524966", "title": "Vicariato apostolico di Vientiane", "text": "Il vicariato apostolico di Vientiane (in latino: \"Vicariatus Apostolicus Vientianensis\") \u00e8 una sede della Chiesa cattolica in Laos immediatamente soggetta alla Santa Sede. Nel 2017 contava 15.750 battezzati su 2.417.000 abitanti. \u00c8 retto dal vescovo cardinale Louis-Marie Ling Mangkhanekhoun.\nTerritorio.\nIl vicariato apostolico comprende le tre province laotiane di Houaphan, Xiangkhoang, Vientiane, la municipalit\u00e0 di Vientiane e la maggior parte della provincia di Bolikhamsai.\nSede del vicariato \u00e8 la citt\u00e0 di Vientiane, dove si trova la cattedrale del Sacro Cuore.\nIl territorio \u00e8 suddiviso in 23 parrocchie.\nStoria.\nLa prefettura apostolica di Vientiane e Luang-Prabang fu eretta il 14 giugno 1938 con la bolla \"Ad regnum Dei\" di papa Pio XI, ricavandone il territorio dal vicariato apostolico del Laos (oggi arcidiocesi di Thare e Nonseng).\nIl 13 marzo 1952 per effetto della bolla \"Est in Sanctae Sedis\" di papa Pio XII la prefettura apostolica \u00e8 stata elevata a vicariato apostolico e ha assunto il nome attuale.\nIl 1\u00ba marzo 1963 ha ceduto una porzione del suo territorio a vantaggio dell'erezione del vicariato apostolico di Luang Prabang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 2.417.000 persone contava 15.750 battezzati, corrispondenti allo 0,7% del totale."}
{"id": "524968", "revid": "1812835", "url": "https://it.wikipedia.org/wiki?curid=524968", "title": "Fisica della materia condensata", "text": "La fisica della materia condensata \u00e8 la branca della fisica che studia le propriet\u00e0 microscopiche della materia, occupandosi in particolare delle fasi condensate, caratterizzate da un gran numero di costituenti del sistema e dalle loro interazioni. Presenta numerose sovrapposizioni con la chimica, la scienza dei materiali, l'elettronica, le nanotecnologie e l'ingegneria.\nStoria.\nStoricamente la fisica della materia condensata nasce dalla fisica dello stato solido, considerata ora uno dei suoi principali sottocampi. Il termine \"fisica della materia condensata\" fu coniato da Philip Anderson quando rinomin\u00f2 il suo gruppo di ricerca nel 1967, precedentemente dedicato allo stato solido. Nel 1978 la Divisione di Fisica dello Stato Solido dell'American Physical Society fu rinominata Divisione di Fisica della Materia Condensata. Il motivo di questo cambiamento di nome \u00e8 dovuto al fatto che molti dei concetti e delle tecniche sviluppati per lo studio dei solidi si applicavano anche ai sistemi fluidi. Per esempio gli elettroni di conduzione in un conduttore elettrico formano un tipo di fluido quantistico con essenzialmente le stesse propriet\u00e0 dei fluidi costituiti da atomi.\nDescrizione.\nGli esempi pi\u00f9 familiari di fasi condensate sono la fase solida e quella liquida, dovute ai legami e all'interazione elettromagnetica tra atomi. Altre fasi condensate sono la fase superfluida, il condensato di Bose-Einstein osservato in alcuni sistemi atomici a temperature molto basse, la fase superconduttiva degli elettroni di conduzione di certi materiali, e le fasi ferromagnetica ed antiferromagnetica degli spin di taluni reticoli atomici. Il fenomeno della superconduttivit\u00e0, in cui gli elettroni si condensano in una nuova fase fluida in cui scorrono senza alcun tipo di dissipazione, \u00e8 intimamente connessa e analoga alla fase superfluida dell'elio 4 a basse temperature."}
{"id": "524970", "revid": "1494169", "url": "https://it.wikipedia.org/wiki?curid=524970", "title": "Cristallo di rocca (disambigua)", "text": ""}
{"id": "524971", "revid": "92723", "url": "https://it.wikipedia.org/wiki?curid=524971", "title": "Arcieparchia di Petra e Filadelfia dei Melchiti", "text": "Larcieparchia di Petra e Filadelfia (in latino: \"Archieparchia Petrensis et Philadelphiensis\") \u00e8 una sede della Chiesa cattolica greco-melchita in Giordania immediatamente soggetta al patriarcato di Antiochia dei Melchiti. Nel 2019 contava 24.000 battezzati. \u00c8 retta dall'arcieparca Joseph G\u00e9bara.\nTerritorio.\nL'arcieparchia estende la sua giurisdizione su tutti i fedeli della Chiesa cattolica greco-melchita della Giordania.\nSede arcieparchiale \u00e8 la citt\u00e0 di Amman, dove si trova la cattedrale di San Giorgio.\nIl territorio \u00e8 suddiviso in 30 parrocchie.\nStoria.\nL'arcieparchia di Transgiordania \u00e8 stata eretta il 2 maggio 1932 con la bolla \"Apostolica Sedes\" di papa Pio XI.\nIl territorio settentrionale dell'arcieparchia faceva parte da sempre dell'arcieparchia di Bosra, mentre il resto del territorio faceva parte anticamente della metropolia di Petra. In questo territorio all'inizio del XX secolo furono istituite delle missioni sia da parte del patriarca latino di Gerusalemme che del vescovo melchita di San Giovanni d'Acri e del vicario patriarcale di Gerusalemme.\nLa fondazione dell'arcieparchia \u00e8 stata occasione di un confronto fra il patriarca melchita e la Santa Sede. Il patriarca pensava che l'erezione della circoscrizione ecclesiastica dipendesse da lui, in quanto la nuova sede faceva parte integrante del suo patriarcato. Roma invece partiva dal principio che la maggior parte del territorio della nuova eparchia dipendeva dal patriarcato di Gerusalemme, di cui il patriarca di Antiochia era solo amministratore, e che le condizioni di questa amministrazione non erano mai state determinate o chiarite.\nNella suddetta bolla l'arcieparchia assunse il nome di \"Transgiordania\", terminologia estranea alla storia e alla tradizione non solo della Chiesa melchita, ma di tutto l'Oriente cristiano. Inoltre la medesima bolla aggiunge che \"\u00abTransjordaniam regionem in veram ac propriam archidioecesim erigimus et constituimus\u00bb\", senza specificare ulteriormente se con \"archidioecesis\" intendesse una sede autocefala o una metropolia, realt\u00e0 ben distinte nel diritto canonico orientale.\nIl patriarca Kyrillos IX Moghabghab consacr\u00f2 al Cairo il 5 giugno 1932 il primo arcieparca Paolo Salman, affidandogli il titolo di \"metropolita di Petra, Filadelfia e Transgiordania\". Questi titoli accorpano due antiche sedi, Petra di Palestina e Filadelfia di Arabia: la prima \u00e8 una sede metropolitana e la seconda una semplice diocesi suffraganea; la prima fa parte del patriarcato di Gerusalemme, la seconda di quello di Antiochia. Secondo Korolevsky (\"Dict. Hist. et G\u00e9ogr. eccl.\"), queste imprecisioni sono segno \"\u00abdell'assenza completa di conoscenza in materia di geografia ecclesiastica antica e tradizionale\u00bb\".\nStatistiche.\nL'arcieparchia al termine dell'anno 2019 contava 24.000 battezzati."}
{"id": "524972", "revid": "26891", "url": "https://it.wikipedia.org/wiki?curid=524972", "title": "Caproni 450 hp", "text": ""}
{"id": "524973", "revid": "1982", "url": "https://it.wikipedia.org/wiki?curid=524973", "title": "Luciano d'Alfonso", "text": ""}
{"id": "524976", "revid": "26891", "url": "https://it.wikipedia.org/wiki?curid=524976", "title": "Caproni 600 hp", "text": ""}
{"id": "524978", "revid": "26891", "url": "https://it.wikipedia.org/wiki?curid=524978", "title": "Caproni 300 hp", "text": ""}
{"id": "524980", "revid": "1543377", "url": "https://it.wikipedia.org/wiki?curid=524980", "title": "Nazionale di calcio della Nuova Caledonia", "text": "La nazionale di calcio della Nuova Caledonia \u00e8 la squadra di calcio nazionale della Nuova Caledonia ed \u00e8 posta sotto l'egida della F\u00e9d\u00e9ration Cal\u00e9donienne de Football.\nNonostante sia affiliata alla FIFA soltanto dal 2004, ha partecipato alla Coppa d'Oceania sin dalla prima edizione. In questo torneo si \u00e8 classificata terza nel 1973 e nel 1980, mentre nelle edizioni del 2008 e del 2012 ha chiuso al secondo posto.\nLa posizione pi\u00f9 alta nel ranking mondiale FIFA \u00e8 stata la 95\u00aa, ottenuta nel settembre 2008. Occupa attualmente il 157\u00ba posto della classifica.\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "524981", "revid": "33751", "url": "https://it.wikipedia.org/wiki?curid=524981", "title": "Nazionale di calcio di Papua Nuova Guinea", "text": ""}
{"id": "524982", "revid": "33751", "url": "https://it.wikipedia.org/wiki?curid=524982", "title": "Nazionale di calcio di Nuova Caledonia", "text": ""}
{"id": "524986", "revid": "121658", "url": "https://it.wikipedia.org/wiki?curid=524986", "title": "Georgia Satellites", "text": ""}
{"id": "524989", "revid": "267317", "url": "https://it.wikipedia.org/wiki?curid=524989", "title": "Redirezionamento dei flussi", "text": ""}
{"id": "524990", "revid": "123760421", "url": "https://it.wikipedia.org/wiki?curid=524990", "title": "Angelo Rotta", "text": "\u00c8 stato riconosciuto \"Giusto tra le Nazioni\" dallo \"Yad Vashem\" per il suo eccezionale impegno nel sottrarre gli ebrei all'Olocausto perpetrato dai nazisti.\nBiografia.\nDopo una prima formazione nei Seminari della diocesi di Milano, viene inviato a Roma per completare gli studi. Alunno dell'allora Pontificio Seminario dell'Alta Italia, in seguito conosciuto come Pontificio Seminario Lombardo, ha modo di ottenere il dottorato in filosofia e in teologia presso l'Universit\u00e0 Gregoriana. \u00c8 infine ordinato sacerdote il 10 febbraio 1895 dal card. Andrea Carlo Ferrari.\nInizia il suo ministero come insegnante presso il collegio arcivescovile di Gorla Minore, ma ben presto \u00e8 chiamato come professore di Teologia dogmatica nel Seminario di Mantova, su invito del patriarca di Venezia, Card. Giuseppe Sarto \u2013 futuro Pio X \u2013 che in quel periodo \u00e8 ancora amministratore di quella diocesi. Nel 1897 rientra nella diocesi ambrosiana e fino al 1904 \u00e8 docente di teologia dogmatica generale e di morale generale presso il Seminario Maggiore, nella storica sede in Corso Venezia.\nNel 1904 torna a Roma come rettore del Seminario Lombardo, incarico che conserva per sette anni: l'11 novembre 1911 \u00e8 infatti chiamato tra i consultori della Congregazione del Concilio e nominato aiutante di studio della Sacra Congregazione dell'Indice, che di l\u00ec a pochi anni sarebbe confluita in quella del Sant'Uffizio. Ci\u00f2 nonostante, conserva un rapporto di collaborazione con il Seminario Lombardo, dove nel 1920, trovandosi a sostituire il rettore Ettore Baranzini, avrebbe accolto il giovane Giovanni Battista Montini.\nIl 30 novembre 1914 diviene cameriere segreto soprannumerario e il 3 novembre 1917 prelato domestico. Nel frattempo entra a far parte del capitolo vaticano, prima quale coadiutore, quindi come canonico della basilica di San Pietro e protonotario apostolico soprannumerario. Il nuovo papa Pio XI il 12 ottobre 1922 lo elegge arcivescovo titolare di Tebe, nominandolo contemporaneamente internunzio apostolico in America Centrale, con giurisdizione su Costa Rica, Nicaragua, Honduras, El Salvador e, dall'anno successivo, anche su Panama.\nViene consacrato arcivescovo il 1\u00ba novembre 1922 dal cardinale segretario di Stato Pietro Gasparri, coadiuvato da Jules Tiberghien, arcivescovo titolare di Nicea e canonico lateranense, e da Carlo Cremonesi, arcivescovo titolare di Nicomedia ed elemosiniere segreto. Il 6 giugno 1925 viene inviato a Costantinopoli quale delegato apostolico ed amministratore apostolico di quel vicariato apostolico.\nIl 20 marzo 1930 succede a Cesare Orsenigo come nunzio apostolico in Ungheria, ove rimane, nei difficili e dolorosi anni della seconda guerra mondiale, fino al 6 aprile 1945. Continua poi a collaborare, fino al 1957, con la Segreteria di Stato e partecipa, nonostante l'et\u00e0 avanzata, alle prime due sessioni del Concilio Ecumenico Vaticano II.\nNovantaduenne, muore in Vaticano all'inizio del febbraio 1965. Secondo le sue disposizioni testamentarie, viene sepolto a Venegono Inferiore, presso il Seminario arcivescovile di Milano.\nL'impegno per la salvezza degli ebrei.\nIl 20 marzo 1930 venne nominato nunzio apostolico in Ungheria, a Budapest, dove si prodig\u00f2 per la salvezza degli ebrei minacciati di sterminio, fornendo loro, a questo scopo, falsi certificati di battesimo e persino passaporti che consentirono a numerose persone di riparare nell'allora Palestina britannica. Tale attivit\u00e0 a favore degli Ebrei gli valse la promozione a nunzio apostolico a Budapest (Ungheria) ove, tra il 1944 e il 1945 con fermo coraggio, elev\u00f2 proteste contro la deportazione degli ebrei, unendosi agli sforzi compiuti con gli stessi mezzi e gli stessi obiettivi dal diplomatico svedese Raoul Wallenberg e dall'italiano Giorgio Perlasca (facente funzioni di addetto all'ambasciata spagnola).\nMonsignor Rotta si attiv\u00f2 in modo concreto per assicurare la salvezza degli ebrei perseguitati attraverso diverse misure eccezionali, che inclusero la distribuzione di ben quindicimila \"carte di protezione\", che ponevano i relativi portatori direttamente sotto la protezione dello Stato della Citt\u00e0 del Vaticano, oltre alla produzione di innumerevoli falsi certificati di battesimo, tesi a salvare i titolari dal lavoro forzato loro imposto dalle autorit\u00e0 collaborazioniste e dai nazisti. Di particolare rilievo fu, tuttavia, la creazione di una intera rete costituita da numerose \"case protette\" le quali, godendo di extraterritorialit\u00e0, costituirono un rifugio per centinaia di ebrei ricercati e minacciati di morte dai nazisti, questi ultimi guidati personalmente da Adolf Eichmann e dai fascisti ungheresi aderenti al movimento delle \"Croci Frecciate\".\nSecondo la testimonianza oculare di Rafael Maria Stern, un ebreo ungherese poi deportato ad Auschwitz e successivamente emigrato in Israele, Angelo Rotta ospit\u00f2 diversi ebrei direttamente nella Nunziatura e, in una occasione, si rese protagonista di un gesto eroico: personalmente presente presso la stazione ferroviaria, interpose la propria persona fisicamente per impedire temporaneamente la partenza di un convoglio di vagoni piombati carichi di deportati ebrei avviati allo sterminio.\nDistribuiti sul posto i passaporti vaticani che recava con s\u00e9 ai prigionieri, ottenne il rilascio immediato di un centinaio di persone prima che il treno ripartisse. Lasciati gli impegni diplomatici, Angelo Rotta prest\u00f2 servizio presso la Curia romana sino all'et\u00e0 di oltre 84 anni, ritirandosi dalle attivit\u00e0 pubbliche nel 1957. Mor\u00ec, novantaduenne, in Vaticano, il 1\u00ba febbraio 1965. A Budapest, sull'edificio che durante la guerra ospitava la Nunziatura apostolica, in piazza D\u00edsz, una lapide commemorativa ricorda la memoria del suo impegno umanitario.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "524991", "revid": "76963", "url": "https://it.wikipedia.org/wiki?curid=524991", "title": "Volker Hinkel", "text": "Ha iniziato a fare musica nel 1979, per dedicarsi alla chitarra e al piano. Prima del 1991, quando ha fondato i Fool's Garden con Peter Freudenthaler, aveva suonato nei Central Heads, Passion e Magazine. \u00c8 inoltre un grande fan dei Beatles e degli Oasis.\nDurante il 1993 Volker ha anche realizzato il suo primo progetto solista. L'album, intitolato \"In The Wake of Thunder\", \u00e8 stato pubblicato nel 1994. Anche Ralf Wochele e Thomas Mangold, vecchi membri dei Fools Garden, vi parteciparono.\nNel 2000 Volker ha prodotto la canzone \"Under My Wing\" dei Brainstorm, l'album \"Hope Garden\" di Cae Gauntt e \"Sister Moon\" dei Mira Kay. \u00c8 anche apparso come guest star negli album \"Sensor\" (2003) e \"Relocated\" (2006) dei Camouflage, oltre a suonare live nei loro concerti.\nNell'agosto 2005 \u00e8 uscito con il suo secondo album da solista, intitolato \"Not A Life-Saving Device\", realizzato insieme a Dirk Bl\u00fcmlein e Claus M\u00fcller, entrambi attuali membri dei Fools Garden.\nNel 2005 ha prodotto il primo singolo di Yannic G\u00fcnther \"Nowhere\", e sta attualmente lavorando come arrangiatore e produttore ad alcuni brani del nuovo album di Daniele Groff.\nDiscografia.\nHinkel (produzione solista)\nFools Garden"}
{"id": "525002", "revid": "599013", "url": "https://it.wikipedia.org/wiki?curid=525002", "title": "Dh", "text": ""}
{"id": "525004", "revid": "198277", "url": "https://it.wikipedia.org/wiki?curid=525004", "title": "Alen Bok\u0161i\u0107", "text": "Biografia.\nNel 1999 acquist\u00f2 l'isola di Mariaska, situata in Dalmazia, dove vive da allora.\nCaratteristiche tecniche.\nGiocatore.\nDefinito dall'allora preparatore atletico della Juventus, Giampiero Ventrone, \u00abun quattrocentista rubato all'atletica\u00bb, Bok\u0161i\u0107 era un attaccante dal repertorio completo, dotato di tecnica, velocit\u00e0, resistenza e dinamismo; pregi che facevano da contraltare a una vena realizzativa altalenante, anche per via di una certa propensione agli infortuni che ne ha spesso frenato la carriera.\nCarriera.\nGiocatore.\nClub.\nHajduk Spalato, Cannes, Marsiglia.\nEsordisce come professionista nel 1987 nell' con cui conquista una coppa dell'ex Jugoslavia nel 1991. Nello stesso anno passa al , in Francia, dove colleziona una sola presenza.\nLa stagione successiva (1992-1993) approda al con cui segna 23 reti in 37 presenze, laureandosi capocannoniere e campione di Francia (titolo poi revocato) nonch\u00e9 campione d'Europa, battendo nella finale di Monaco di Baviera il . Le eccellenti prestazioni gli valgono una seria candidatura al Pallone d'oro 1993: nella classifica finale \u00e8 preceduto solo da Roberto Baggio, Dennis Bergkamp ed \u00c9ric Cantona.\nLazio, Juventus.\nNel novembre 1993 si trasferisce in Italia alla , acquistato per 15 miliardi di lire; esordisce contro il il 7 novembre. A Roma, pur esprimendosi su buoni livelli, mal digerisce i metodi di allenamento del tecnico Zden\u011bk Zeman \u2013 non ritenendoli adatti alle proprie caratteristiche \u2013 e non conferma il senso del gol mostrato in Francia, realizzando 19 reti in tre anni.\nNel 1996 passa alla per 14 miliardi di lire. Nella sua unica stagione a Torino vince la Coppa Intercontinentale, la Supercoppa UEFA e lo scudetto, raggiungendo inoltre la finale di Champions League persa contro il . Poco lucido sotto porta, il croato segna 7 gol complessivi, 4 dei quali in Champions League, non convincendo appieno l'ambiente bianconero anche per via di numerosi guai fisici; contribuisce comunque alla vittoria del campionato con la rete che, alla 28\u00aa giornata, consente alla Juventus di sconfiggere il e incrementare i punti di vantaggio sul (secondo in classifica e contestualmente sconfitto dall').\nRitorno alla Lazio, Middlesbrough.\nNel 1997 viene quindi riacquistato dalla Lazio per 25 miliardi. Nell'annata del ritorno a Roma centra il suo record di realizzazioni in Serie A (10), ma sul finire della stagione subisce un serio infortunio al ginocchio che lo costringe a saltare l'imminente con la propria nazionale. Sempre a causa di problemi fisici, \u00e8 assente per buona parte del campionato 1998-1999. Nel suo secondo triennio in maglia biancoceleste vince due Coppe Italia, una Supercoppa italiana, una Supercoppa europea, una Coppa delle Coppe e uno scudetto. In totale le sue reti con la Lazio saranno 43.\nNel 2000 si accasa al , in Inghilterra, dove trascorre tre stagioni prima di concludere la sua carriera. Si ritira nel 2003, con un totale di 433 partite giocate e 134 reti.\nNazionale.\nPrima dell'indipendenza croata fu cittadino jugoslavo, venendo convocato diverse volte nella e facendo parte della rosa che partecip\u00f2 al Mondiale 1990. Tuttavia, nonostante le convocazioni ricevute, non gioc\u00f2 neanche una partita con la maglia della nazionale maggiore jugoslava, ma disput\u00f2 diverse partite con la .\nCon la prese parte all'Europeo 1996 e al Mondiale 2002; fu costretto a saltare il Mondiale 1998, chiuso dalla nazionale al terzo posto, a causa di un infortunio patito poco prima dell'inizio della competizione.\nPartecip\u00f2 anche a un'amichevole che la Selezione Europea gioc\u00f2 nel 1997 contro il Resto del Mondo.\nAllenatore.\nNel luglio 2012, Bok\u0161i\u0107 viene nominato dal presidente della Federcalcio, l'ex calciatore e collega Davor \u0160uker, come assistente della , affiancando il commissario tecnico Igor \u0160timac."}
{"id": "525010", "revid": "28930", "url": "https://it.wikipedia.org/wiki?curid=525010", "title": "Defacciamento", "text": ""}
{"id": "525014", "revid": "287204", "url": "https://it.wikipedia.org/wiki?curid=525014", "title": "Bol (Brazza)", "text": "Bol (anche in lingua croata) \u00e8 la principale localit\u00e0 turistica e balneare sull'isola di Brazza, in Croazia.\n\u00c8 una delle localit\u00e0 pi\u00f9 antiche dell'isola e si trova a sud di essa mentre la sua principale attivit\u00e0 economica \u00e8 il turismo.\nSull'altipiano subito a nord del paese \u00e8 stato costruito nel 1995 un piccolo aeroporto per mantenere il turismo anche durante la guerra in Jugoslavia.\nIl toponimo Bol deriva dal latino \"\"vallum\" che sta ad indicare una fortificazione interrata o una trincea. Il termine ha il medesimo significato di quello antico croato \"obala\" (trincea, argine; oggi nel significato di costa, sponda, riva, spiaggia) e per questo si pensa che il toponimo del paese sia derivato dall'unione dell'appellativo romano \"vallum\" con quello slavo \"obala\"\".\nMonumenti e luoghi d'interesse.\nOltre al porto, Bol ha altre attrazioni turistiche, che lo rendono una localit\u00e0 molto visitata, soprattutto in estate.\nGeografia antropica.\nLocalit\u00e0.\nIl comune di Bol \u00e8 suddiviso in 2 frazioni (\"naselja\"):"}
{"id": "525016", "revid": "31886", "url": "https://it.wikipedia.org/wiki?curid=525016", "title": "Jaroslav Ha\u0161ek", "text": "Divenne universalmente celebre soprattutto grazie al suo romanzo \"Il buon soldato Sc'v\u00e8ik\", un'infinita collezione di avvenimenti comici legati a un soldato nella prima guerra mondiale. Il romanzo, una feroce satira antimilitarista, pur rimasto incompleto, \u00e8 stato tradotto in sessanta lingue.\nHa\u0161ek scrisse inoltre circa 1 500 racconti brevi. Era anche un giornalista dalla vita sregolata e un instancabile burlone. Ha\u0161ek si prese gioco di tutto e di tutti, compreso se stesso. Non aveva alcun riguardo per lo stile o per le scuole letterarie - considerava la sua opera un lavoro, non un'arte - e scriveva spontaneamente. La sua breve vita ha avuto molti paralleli con un altro praghese suo contemporaneo, lo scrittore ebreo Franz Kafka (1883\u20131924).\nVita e opere.\nHa\u0161ek nacque a Praga, in Boemia, allora compresa nell'Impero austro-ungarico, figlio di Josef Ha\u0161ek, un supplente di matematica delle scuole superiori, e di sua moglie Kate\u0159ina. La povert\u00e0 costrinse la famiglia, con tre bambini - l'altro figlio Bohuslav, di tre anni pi\u00f9 giovane di Jaroslav, e la cugina orfana Maria - a traslocare spesso, pi\u00f9 di dieci volte durante la sua infanzia. Non conobbe mai una vera casa e questo sradicamento influenz\u00f2 chiaramente la sua vita di vagabondaggi. Quando aveva tredici anni, il padre di Ha\u0161ek mor\u00ec e sua madre non riusc\u00ec ad allevarlo con fermezza. Da adolescente abbandon\u00f2 gli studi ginnasiali all'et\u00e0 di 15 anni per diventare un commesso di drogheria, ma alla fine riusc\u00ec a prendere un diploma in economia e commercio. Lavor\u00f2 per poco tempo come funzionario alla banca Slavie \u2013 analogamente al suo coetaneo praghese Franz Kafka che lavorava in una societ\u00e0 di assicurazioni - e anche come commerciante di cani, ma prefer\u00ec l'emancipata professione di scrittore e giornalista.\nImprovvisava a getto continuo racconti per varie riviste, firmandoli anche con pseudonimi. Aveva una grandissima facilit\u00e0 di scrittura, perfino in mezzo al chiasso delle taverne, delle quali era un cliente affezionato. Collaborava con un giornale di destra e contemporaneamente polemizzava duramente con se stesso dalle pagine di un giornale di sinistra.\nNel 1906 si un\u00ec al movimento anarchico, avendo gi\u00e0 preso parte da studente nel 1897 alle rivolte antitedesche a Praga. Tenne regolari conferenze a gruppi di lavoratori proletari e, nel 1907, divenne il direttore del giornale anarchico \"Komuna\". Essendo un anarchico ben noto alla polizia, i suoi movimenti erano sorvegliati da vicino ed egli stesso venne arrestato e imprigionato con una certa frequenza; i suoi reati comprendevano svariati casi di vandalismo e almeno un caso di aggressione a un funzionario di polizia, che gli valse un mese di prigione.\nAssieme a Josef Lada fond\u00f2 un improbabile dadaistico partito politico, il \"Partito del progresso moderato nei limiti della legge\", il cui programma prevedeva un assoluto lealismo, dal sapore beffardo: lo schieramento raccolse qualche decina di voti alle elezioni.\nHa\u0161ek conobbe Jarmila Mayerov\u00e1 nel 1907, di cui si innamor\u00f2 pazzamente. Tuttavia, a causa della sua condotta e del suo stile di vita, i genitori di lei non lo ritenevano un buon partito per la propria figlia. \nIn risposta a ci\u00f2, Ha\u0161ek tent\u00f2 di allontanarsi dal movimento anarchico e ottenne un lavoro stabile come scrittore. Quando fu arrestato per aver vilipeso una bandiera a Praga, i genitori della Mayerov\u00e1 la trasferirono in campagna, nella speranza che ci\u00f2 ponesse fine alla loro relazione. Ma se il trasloco non riusc\u00ec a troncare il legame, ebbe per\u00f2 successo nel provocare il ritiro definitivo di Ha\u0161ek dal movimento anarchico e nel farlo concentrare di nuovo sulla scrittura.\nNel 1909 gli furono pubblicati sessantaquattro racconti brevi, pi\u00f9 del doppio di qualsiasi anno precedente, e venne anche nominato direttore del giornale \"Sv\u011bt zv\u00ed\u0159at\" (\"Il mondo degli animali\"). Il suo lavoro non dur\u00f2 per\u00f2 a lungo, perch\u00e9 venne licenziato per aver pubblicato articoli assurdi su animali immaginari su cui aveva costruito uno stravagante bestiario, bersagliato da lettere di protesta.\nNel 1910 spos\u00f2 Jarmila Mayerov\u00e1 in quello che era destinato a dimostrarsi un infelice matrimonio, che dur\u00f2 poco pi\u00f9 di tre anni. La Mayerov\u00e1 torn\u00f2 a vivere con i suoi genitori nel 1913 dopo che egli venne smascherato nel tentativo di simulare la propria morte. Allo scoppio della Prima guerra mondiale fu chiamato alle armi nell'esercito. Dalle persone incontrate durante l'esperienza militare trarr\u00e0 ispirazione per molti dei personaggi dello \u0160vejk. Non combatt\u00e9 a lungo al fronte, poich\u00e9 venne fatto prigioniero dai russi nel 1915. Ebbe una vita relativamente facile nei campi di concentramento russi, dove i cechi erano spesso trattati con pi\u00f9 severit\u00e0 rispetto agli altri prigionieri, giacch\u00e9 venne assegnato al comandante del campo quale segretario. Gli fu consentito di lasciare il campo nel 1916 per entrare nell'appena formata legione cecoslovacca in qualit\u00e0 di scrittore di propaganda.\nDopo la Rivoluzione Russa rimase in Russia come membro del partito bolscevico, e durante questo periodo si rispos\u00f2 con Aleksandra L'vova (sebbene fosse ancora ufficialmente sposato con Jarmila). A Irkutsk dirigeva tre riviste, in tedesco, in ungherese e in burjato-mongolo, e ne stava predisponendo una quarta in cinese.\nAlla fine torn\u00f2 nuovamente a Praga nel 1919 nella speranza di riuscire a finire \"Il bravo soldato \u0160vejk\". Ma, bollato nella citt\u00e0 natale come traditore e bigamo, al ritorno in patria scopr\u00ec che la sua figura non era affatto gradita, e dovette combattere per trovare un editore per le proprie opere.\nPrima della guerra, nel 1912, aveva pubblicato il libro \"Il bravo soldato \u0160vejk e altre strane storie\" (\"Dobr\u00fd voj\u00e1k \u0160vejk a jin\u00e9 podivn\u00e9 historky\") nella quale apparve per la prima volta la figura del bravo soldato. Ma fu solamente dopo la guerra che nel suo famoso romanzo il personaggio \u0160vejk divenne un prototipo di \"sancta simplicitas\", un amabile e bonario idiota che scherzava sulla guerra come se si trattasse d'una rissa da taverna.\nCon gli anni Ha\u0161ek si ammal\u00f2, divenendo anche quasi obeso. Non scriveva pi\u00f9, ma dettava i capitoli del romanzo dalla sua camera da letto nel villaggio boemo di Lipnice, dove mor\u00ec inaspettatamente nel 1923, non ancora quarantenne, per via di una tubercolosi contratta durante la guerra."}
{"id": "525017", "revid": "486946", "url": "https://it.wikipedia.org/wiki?curid=525017", "title": "Guerra in Iugoslavia", "text": ""}
{"id": "525019", "revid": "7336", "url": "https://it.wikipedia.org/wiki?curid=525019", "title": "Cartilagini", "text": ""}
{"id": "525021", "revid": "7336", "url": "https://it.wikipedia.org/wiki?curid=525021", "title": "Tendini", "text": ""}
{"id": "525028", "revid": "15431", "url": "https://it.wikipedia.org/wiki?curid=525028", "title": "SBB-CFF-FFS", "text": ""}
{"id": "525030", "revid": "15431", "url": "https://it.wikipedia.org/wiki?curid=525030", "title": "Ferrovie federali svizzere", "text": ""}
{"id": "525031", "revid": "120751739", "url": "https://it.wikipedia.org/wiki?curid=525031", "title": "Walter Magnifico", "text": "Alto 2,09 m, in campo ha ricoperto il ruolo di ala grande e centro.\nCarriera.\nClub.\nFu scoperto da Cosimo Morfeo, bidello presso la scuola media \"G. Palmieri\" di San Severo e gran scopritore di talenti da avviare alla pallacanestro. Morfeo ricorda cos\u00ec il primo Walter: \"Nel settembre 1971 arriv\u00f2 nella nostra scuola un bambino spilungone per frequentare la prima media. Aveva 10 anni - essendo andato a scuola a 5 - ed era alto un metro e 72 centimetri. Scovai Walter in una leva scolastica per oltre 200 ragazzi e fu poi il padre, Angelo, funzionario dell'Ente di Riforma della Puglia, a spingerlo a dedicarsi con passione al basket. Ero certo di non sbagliarmi a puntare su quell'esile ragazzo\".\nDopo diverse stagioni giocate dalle categorie giovanili alla B nella Cestistica San Severo (1971-1979), pass\u00f2 nel 1979 alla Fortitudo Bologna e nel 1980 alla Scavolini Pesaro, di cui \u00e8 stato capitano e giocatore-simbolo (e successivamente anche dirigente). Con la squadra marchigiana ha conquistato due scudetti (1988 e 1990), due Coppe Italia (1985 e 1992) ed una Coppa delle Coppe (1983).\nNel 1996 ha vestito i colori della Virtus Bologna, con la quale ha vinto una terza Coppa Italia, e nel 1997 quelli della Virtus Roma, tornando nel 1998 alla squadra pesarese.\nIn massima serie per 22 campionati, ha vestito per 19 stagioni la maglia della Scavolini Pesaro e per una stagione rispettivamente quelle della Fortitudo Bologna, della Virtus Roma e della Virtus Bologna.\nNazionale.\nMagnifico \u00e8 stato giocatore della nazionale italiana, collezionando 214 presenze con 2.026 punti realizzati, e conquistando un argento ed un bronzo ai Campionati europei, rispettivamente a Roma 1991 e a Stoccarda 1985, nonch\u00e9 l'argento ai Giochi del Mediterraneo di Casablanca 1983.\nCon la maglia azzurra ha anche disputato le Olimpiadi di Los Angeles 1984 (5\u00ba posto), il torneo di qualificazione per i Giochi Olimpici di Seul 1988 a Rotterdam, il Campionato mondiale di Spagna 1986 (6\u00ba), i Giochi del Mediterraneo di Casablanca 1983 (2\u00ba) e 5 edizioni dei Campionati europei, Stoccarda 1985 (3\u00ba), Atene 1987 (5\u00ba), Zagabria 1989 (4\u00ba), Roma 1991 (2\u00ba), Atene 1995 (5\u00ba).\nDopo il ritiro.\nWalter Magnifico ha ricoperto il ruolo di Direttore Sportivo e Responsabile del Settore Giovanile della Scavolini Pesaro per le stagioni 2001/'02 e 2002/'03, successivamente si \u00e8 dedicato alla carriera di allenatore.\nParallelamente a ci\u00f2, dal 2009 al 2016 ha ricoperto il ruolo di Capo Delegazione per la Nazionale Under 20 che ogni estate partecipa ai Campionati Europei di categoria e con la quale, sotto la guida del grande coach Pino Sacripanti ha conquistato nel luglio 2013 il titolo di Campione d'Europa agli Europei svoltisi a Tallin in Estonia, migliorando il brillante secondo posto ottenuto agli Europei di Bilbao in Spagna nel 2011, della quale squadra facevano parte i vari Alessandro Gentile, Niccol\u00f2 Melli, Achille Polonara e tanti altri ragazzi che oggi sono protagonisti in Campionato e in maglia azzurra.\nOccasionalmente \u00e8 stato anche Capo Delegazione delle Nazionali Under 16 e Under 18 in vari Tornei Internazionali disputati in Europa.\nLa sua grande passione per l'insegnamento del gioco ai ragazzi lo spinge nel novembre del 2010 a dar vita alla \"sua\" Societ\u00e0, la \"Real Magnifico Basket Club A.s.d.\" che svolge attivit\u00e0 sportiva di Basket e Minibasket per i bambini e le bambine dai 5 ai 19 anni.\nIn breve tempo la Societ\u00e0 ha visto una costante crescita nel numero degli iscritti tanto da permettere ogni anno la partecipazione a diversi Campionati di categoria giovanile Under e ai vari Campionati provinciali minibasket organizzati dalla F.I.P. Comitato Marche.\nLa Societ\u00e0 \u00e8 attiva con i suoi corsi nelle Citt\u00e0 di Pesaro, Fano e Montelabbate (www.realmagnifico.com).\nPer il quadriennio 2016-2020 Magnifico riveste il ruolo, insieme ad altri 6 colleghi, di consigliere regionale del Comitato Fip Marche, il cui Presidente \u00e8 Davide Paolini, carica che viene confermata anche per il quadriennio 2021-2024.\nNello scorso agosto Walter fa ritorno nella Victoria Libertas Pesaro in veste di dirigente, affiancando il Presidente Ario Costa suo compagno di squadra per tanti anni, insieme al quale, lottando fianco a fianco, hanno vissuto tutti i momenti pi\u00f9 esaltanti della storica e prestigiosa Societ\u00e0.\nRecord.\n\u00c8 stato uno dei primi giocatori italiani ad entrare nel mirino di una squadra professionistica NBA. Nel 1986 dopo i Campionati mondiali disputati in Spagna riceve l'invito dagli Atlanta Hawks di coach Mike Fratello, a disputare la Summer League di Windsor-Detroit.\nHa vestito per 6 volte la maglia della Selezione Europea in incontri celebrativi.\nLa sua carriera brilla di record assoluti a dir poco invidiabili: nelle classifiche \"tutti tempi\" risulta quarto per record di presenze (760 partite), settimo come cannoniere (9.189 punti realizzati), secondo nei rimbalzi conquistati (4.246) e nei tiri da due, quarto nei tiri liberi."}
{"id": "525032", "revid": "247222", "url": "https://it.wikipedia.org/wiki?curid=525032", "title": "Rugosimetro da laboratorio", "text": "Il rugosimetro da laboratorio \u00e8 uno strumento per la misura della rugosit\u00e0 utilizzato prevalentemente nei laboratori metrologici dove \u00e8 richiesta un'altissima precisione di misura. La risoluzione di misura utilizzata \u00e8 solitamente uguale al millesimo di micron (corrispondente ad un nanometro) o anche inferiore."}
{"id": "525033", "revid": "7336", "url": "https://it.wikipedia.org/wiki?curid=525033", "title": "Modal jazz", "text": ""}
{"id": "525038", "revid": "729019", "url": "https://it.wikipedia.org/wiki?curid=525038", "title": "Telsinoe (astronomia)", "text": "Telsinoe (o Thelxinoe) \u00e8 un piccolo satellite naturale di Giove scoperto nel 2004 mediante l'analisi di immagini rilevate nel febbraio 2003 da una squadra di astronomi guidata da Scott Sheppard e composta da David Jewitt, Jan Kleyna, Brett Gladman, John Kavelaars, Jean-Marc Petit e Lynne Allen. L'Unione Astronomica Internazionale gli ha attribuito il nome di Telsinoe, una delle Muse, figlia di Mnemosine e di Zeus (Giove) secondo la mitologia greca; Telsinoe \u00e8 anche il nome di una sirena. L'oggetto era precedentemente noto attraverso la designazione provvisoria S/2003 J 22.\nParametri orbitali.\nStanti i suoi parametri orbitali, Telsinoe \u00e8 considerato un membro del gruppo di Ananke, costituito dai satelliti naturali di Giove irregolari caratterizzati da un moto retrogrado attorno al pianeta, da semiassi maggiori compresi fra i 19,3 e i 22,7 milioni di km e da inclinazioni orbitali prossime ai 150\u00b0 rispetto all'eclittica."}
{"id": "525040", "revid": "41986", "url": "https://it.wikipedia.org/wiki?curid=525040", "title": "Terzo escluso", "text": ""}
{"id": "525041", "revid": "857138", "url": "https://it.wikipedia.org/wiki?curid=525041", "title": "Telsinoe", "text": ""}
{"id": "525042", "revid": "27723", "url": "https://it.wikipedia.org/wiki?curid=525042", "title": "Thelxinoe", "text": ""}
{"id": "525044", "revid": "767487", "url": "https://it.wikipedia.org/wiki?curid=525044", "title": "Mimmo Camporeale", "text": "Biografia.\nNel 1964 la sua famiglia si trasferisce da Milano a Bologna: il padre Franchino riceve un'offerta da Savino's (impresario dell'area bolognese) per formare un'orchestra.\nSuo padre (batterista proveniente dal mondo jazz dell'area milanese) lo avvicina quindi al mondo della musica, portandolo con s\u00e9 nelle tourn\u00e9e estive in meridione, dove Mimmo si esibiva con la fisarmonica, l'organo e a volte anche il basso.\nDopo qualche anno di esperienza con l'orchestra del padre, Mimmo a 16 anni fonda con alcuni amici la prima band: \"L'apparato del Golgi\". Il loro repertorio comprendeva cover di PFM, King Crimson, Deep Purple e Genesis in pieno stile prog.\nNel 1978 viene contattato da Iskra Menarini per fondare un gruppo dance, i \"Tropico del Capricorno\". La svolta artistica della sua carriera avviene nel 1980, quando viene contattato da Guido Elmi, manager e produttore storico di Vasco Rossi, per comparire all'audizione atta a formare la band che accompagner\u00e0 l'artista nel tour a seguire per molti anni: nasce la prima Steve Rogers Band con Mimmo Camporeale (tastiere), Roberto Casini (batteria), Massimo Riva (chitarra ritmica e cori), Andrea Righi (basso) e \nMaurizio Solieri (chitarra solista).\nNel 1986 esce il primo album della Steve Rogers Band, \"I duri non ballano\". Il 1987 \u00e8 l'anno del tour di \"C'\u00e8 chi dice no\", l'ultimo tour di Vasco Rossi e la Steve Rogers Band insieme.\nIl 1988 \u00e8 l'anno di consacrazione del gruppo, con l'album \"Alzati la gonna\" che vende centomila copie.\nNel 1992 la Steve Rogers Band si scioglie ufficialmente. Mimmo Camporeale inizia a collaborare con Luciano Genovesi, chitarrista e cantante italo-statunitense.\nInsieme alla sua attivit\u00e0 di musicista, associa quella della didattica insegnando pianoforte e musica d'insieme."}
{"id": "525052", "revid": "767487", "url": "https://it.wikipedia.org/wiki?curid=525052", "title": "Libero di vivere, libero di morire", "text": "Libero di vivere, libero di morire \u00e8 il primo album del gruppo musicale italiano Wretched, pubblicato nel 1984."}
{"id": "525056", "revid": "7336", "url": "https://it.wikipedia.org/wiki?curid=525056", "title": "Julian Edwin Adderley", "text": ""}
{"id": "525057", "revid": "767487", "url": "https://it.wikipedia.org/wiki?curid=525057", "title": "La tua morte non aspetta", "text": "La tua morte non aspetta \u00e8 il secondo e ultimo album prima dello scioglimento del gruppo musicale italiano Wretched, pubblicato nel 1986."}
{"id": "525060", "revid": "7336", "url": "https://it.wikipedia.org/wiki?curid=525060", "title": "Julian Adderley", "text": ""}
{"id": "525061", "revid": "75830", "url": "https://it.wikipedia.org/wiki?curid=525061", "title": "Proletari", "text": ""}
{"id": "525062", "revid": "30297", "url": "https://it.wikipedia.org/wiki?curid=525062", "title": "Psichedeliche", "text": ""}
{"id": "525064", "revid": "1305772", "url": "https://it.wikipedia.org/wiki?curid=525064", "title": "The Rising Tied", "text": "The Rising Tied \u00e8 l'unico album in studio del gruppo musicale statunitense Fort Minor, progetto parallelo del rapper Mike Shinoda dei Linkin Park, pubblicato il 22 novembre 2005 dalla Machine Shop Recordings, etichetta discografica fondata dallo stesso Shinoda.\nIl 16 aprile 2016, in occasione dell'annuale Record Store Day, l'album \u00e8 stato pubblicato anche nel formato doppio vinile.\nAntefatti.\nIl 4 marzo 2005 Shinoda annunci\u00f2 in un'intervista con MTV che avrebbe lavorato a un album solista, il quale \u00e8 stato descritto come un album \u00abNon prettamente hip hop ma neanche rock. Per i fan che apprezzano solamente il lato rock dei Linkin Park, spero vi piaccia, ma non si sa mai.\u00bb Shinoda inoltre afferm\u00f2 che avrebbe suonato tutti gli strumenti nell'album e conferm\u00f2 la presenza di Common e di Black Thought dei The Roots come artisti partecipanti. Common fece ascoltare a Shinoda alcuni brani tratti dall'allora inedito \"Be\". In un'altra intervista, Shinoda conferm\u00f2 anche che avrebbe adottato il nome Fort Minor per il suo progetto hip hop.\nIl rapper Jay-Z, il quale collabor\u00f2 in precedenza con i Linkin Park all'EP \"Collision Course\", venne confermato come produttore esecutivo dell'album e pi\u00f9 tardi furono confermate altre presenze di artisti collaboratori, tra cui Kenna, Jonah Matranga, il DJ dei Linkin Park Joe Hahn, Eric Bobo dei Cypress Hill, gli Styles of Beyond ed Holly Brook (questi ultimi due provenienti dall'etichetta discografica di Shinoda, la Machine Shop Recordings) e John Legend, l'unico artista che Shinoda non incontr\u00f2 mai personalmente prima della produzione dell'album.\nShinoda consult\u00f2 Jay-Z e l'A&amp;R della Machine Shop Recordings nonch\u00e9 chitarrista dei Linkin Park Brad Delson per la scelta dei brani che dovevano essere completate per l'album (parti di questa conversazione furono successivamente incluse nell'album); il rapper inoltre spieg\u00f2 anche di come si sent\u00ec a proprio agio nel lavorare con Delson, dicendo che \u00abdal momento che questo disco sta per essere pubblicato attraverso la Machine Shop, la nostra etichetta, potevo scegliere qualsiasi persona che volevo per lavorarci su, perci\u00f2 scelsi Brad come nostro A&amp;R, il che \u00e8 divertente perch\u00e9...Brad non \u00e8 un semplice addetto della Machine Shop, ma un mio amico\u00bb.\nStile e composizione.\nI testi di \"The Rising Tied\" trattano principalmente tematiche politiche ma sono presenti anche altri incentrati sulle esperienze personali avute da Shinoda: \"Get Me Gone\" parla dello scetticismo e delle critiche su Shinoda durante i primi anni dei Linkin Park, mentre \"Kenji\" parla di un immigrato giapponese che, insieme alla sua famiglia, viene inviato in un campo di internamento a seguito dell'attacco di Pearl Harbor. Shinoda spieg\u00f2 in un'intervista che suo padre era nato durante la seconda guerra mondiale ed era stato internato con la sua famiglia; nel brano \u00e8 possibile ascoltare estratti di interviste che il rapper fece a suo padre e sua zia, quest'ultima della quale Shinoda ha detto che \u00ablei era l\u00e0 quando le persone venivano spinte fuori dalle proprie case, e loro non avevano assolutamente nulla a che fare con tutto ci\u00f2 [che coinvolgeva la guerra]\u00bb.\nL'album utilizza numerose conversazioni tratte dal dietro le quinte della realizzazione dello stesso: \u00e8 possibile sentire Jay-Z nella traccia d'apertura \"Introduction\"; una conversazione tra Jay-Z, Shinoda e Brad Delson pu\u00f2 essere sentita tra la fine di \"Where'd You Go\" e l'inizio di \"In Stereo\" e infine (come gi\u00e0 accennato prima) alla fine di \"Believe Me\" e in \"Get Me Gone\" si pu\u00f2 sentire Shinoda che parla dello scetticismo e delle critiche ricevute durante i primi anni dei Linkin Park."}
{"id": "525066", "revid": "287204", "url": "https://it.wikipedia.org/wiki?curid=525066", "title": "Glucano 1,4-alfa-maltoidrolasi", "text": "La glucano 1,4-\u03b1-maltoidrolasi (o amilasi maltogenica) \u00e8 un enzima appartenente alla classe delle idrolasi che catalizza l\"idrolisi\" dei legami (1\u21924)-\u03b1-D-glucosidici nei polisaccaridi, in modo da rimuovere i residui di \u03b1-maltosio dalle estremit\u00e0 non riducenti delle catene. Tra le varie catene che possono essere substrato dell'enzima, figurano l'amido, il pullulano e le ciclomaltodestrine. La produzione di monomeri di \u03b1-maltosio differenzia questo enzima dalla \u03b2-amilasi, che produce monomeri di \u03b2-maltosio.\nIn aggiunta all'attivit\u00e0 idrolitica questo enzima mostra un alto grado di attivit\u00e0 di \"transglicosilazione\". In presenza di varie molecole di zuccheri (accettori) come D-glucosio, maltosio o cellobiosio, l'amilasi maltogenica catalizza il trasferimento di mono o di disaccaridi a molecole accettrici mediante la formazione di legami glucosidici \u03b1-(1,3), \u03b1-(1,4) e \u03b1-(1,6).\nL'amilasi maltogenica viene attualmente utilizzata industrialmente per la produzione di oligosaccaridi ramificati (branched oligosaccharides BOS) a partire da una sospensione di amido. Recentemente l'amilasi maltogenica \u00e8 stata usata con successo nell'industria della panificazione per rallentare la retrogradazione dell'amido, che \u00e8 uno dei principali processi del fenomeno di raffermamento del pane."}
{"id": "525071", "revid": "1543377", "url": "https://it.wikipedia.org/wiki?curid=525071", "title": "Cornunghia", "text": "La cornunghia \u00e8 un fertilizzante di origine animale, ottenuto tramite essiccazione e torrefazione di corna e unghie scartate dalla lavorazione industriale della carne; il trattamento termico prolungato aumenta la percentuale di azoto e previene il pericolo di fermentazione e la formazione di muffe e funghi nel terreno. La cornunghia, in quanto fertilizzante organico, \u00e8 anche un ammendante e agisce sulla grana del terreno, sulla chimica e la componente microbiologica del suolo. I principi nutritivi che contiene sono rilasciati lentamente, per questo viene detta \"a cessione lenta\".\nGeneralmente si trova in commercio in miscela con altri componenti, organici o minerali.\nIl prodotto va distribuito prima della semina sul terreno o miscelato con il substrato in dosi variabili a seconda del tipo di pianta. Pu\u00f2 essere impiegato nella produzione delle composte John Innes.\nLa composizione NPK media \u00e8 del tipo 12 - 2 - 0 "}
{"id": "525072", "revid": "712828", "url": "https://it.wikipedia.org/wiki?curid=525072", "title": "Darbula", "text": ""}
{"id": "525075", "revid": "287204", "url": "https://it.wikipedia.org/wiki?curid=525075", "title": "Prunus mume", "text": "Prunus mume \u00e8 un albero da frutto appartenente alla famiglia delle Rosaceae. Il nome della pianta (e del frutto) \u00e8 \"m\u00e9i\" in cinese (\u6885), \"ume\" in giapponese (\u6885), \"maesil\" in coreano (\ub9e4\uc2e4), \"m\u01a1\" in vietnamita.\nDescrizione.\nLa pianta si pu\u00f2 considerare una forma intermedia tra un pruno ed un albicocco. \u00c8 un piccolo albero alto da 4 a 6 m con corteccia di colore grigio verdastro. Le foglie sono decidue, alterne, a lembo ovale acuminato con bordi finemente dentellati, lunghe da 5 a 8 cm.\nIl fiore \u00e8 formato da 5 petali, numerosi stami ed ha diametro che varia da 1 a 3\u00a0cm. I fiori sono solitamente bianchi, anche se le piante da coltivazione orticola possono avere fiori rosa o rosso intenso; la fioritura precede la foliazione. Sono visitati dalle api. Esistono delle variet\u00e0 ornamentali a fiore doppio.\nI frutti sono delle drupe sferiche di circa 3\u00a0cm di diametro, con un solco dal picciolo alla punta, in qualche misura analoghe a quelle dell'albicocco. La buccia del frutto \u00e8 verde quando il frutto \u00e8 acerbo, passa al giallo a maturit\u00e0, a volte con delle sfumature rosse. La polpa a maturit\u00e0 \u00e8 gialla.\nColtivazione.\nNonostante la pianta sia originaria della Cina, fu coltivata sin da tempi antichissimi in Corea, in Giappone ed in Vietnam. La pianta \u00e8 coltivata per i suoi frutti, e per i suoi fiori.\nUn'altra specie spesso identificata come \"Pruno Giapponese\" \u00e8 il \"Sumomo\".\nIn Giappone, le piante di Ume da coltivazione sono divise in yabai (letteralmente, \"Ume selvatico\"), hibai (\"Ume rosso\"), e bungo (\"provenienti dalla Provincia di Bungo\"). Le piante bungo sono soprattutto coltivate per i frutti, e si suppone siano il risultato di una ibridazione tra l'Ume e l'albicocco. Le piante hibai hanno il durame rosso e per la maggior parte hanno anche fiori rossi. Le piante yabai (selvatiche) per la loro robustezza sono usate spesso come portainnesto.\nLa pianta ha fioritura, in Giappone, tra le pi\u00f9 precoci (gennaio o febbraio); i fiori sono piccoli ma la fioritura \u00e8 abbondante ed abbastanza vistosa; essa avviene, come detto, prima della foliazione (come quasi tutti gli altri fruttiferi delle rosacee).\nIn Italia la fioritura \u00e8 molto precoce, precede o \u00e8 contemporanea al mandorlo (Prunus dulcis) e quindi pu\u00f2 essere soggetta a danni o insufficiente impollinazione in climi freddi o con geli tardivi, come accade per gli altri prugni cino-giapponesi, a fioritura precoce.\nI frutti maturano all'inizio dell'estate, solitamente (in Giappone) in giugno.\nUsi.\nUsi culinari.\nIn Corea, il succo di \"Maesil\"', che \u00e8 commercializzato come una bibita salutare, sta godendo di una crescente popolarit\u00e0.\nUsi ornamentali.\nIn Cina esistono circa 300 variet\u00e0 o cultivar di \"Prunus mume\" ornamentali.\nLa pianta \u00e8 usata per produrre bonsai.\nPrincipali variet\u00e0\nAlcune cultivar ornamentali"}
{"id": "525077", "revid": "110278489", "url": "https://it.wikipedia.org/wiki?curid=525077", "title": "Boemo", "text": ""}
{"id": "525080", "revid": "1924342", "url": "https://it.wikipedia.org/wiki?curid=525080", "title": "Stan (singolo)", "text": "Stan \u00e8 una canzone di Eminem. Fa parte del suo terzo album in studio, \"The Marshall Mathers LP\" (2000). Lo stesso anno \u00e8 stata pubblicata anche come singolo.\nIl 28 febbraio 2018, la RIAA lo certifica singolo di multiplatino, avendo venduto oltre due milioni di copie nel mercato statunitense.\nDescrizione.\nLa canzone \u00e8 stata scritta da Marshall Mathers intorno al 2000. La canzone narra del rapporto che si pu\u00f2 manifestare tra un fan e una star. Infatti, come accade nella canzone, Stan, che rappresenta il fan, si rispecchia talmente tanto nelle canzoni di Eminem da volerlo conoscere a tutti i costi. Lo storytelling di Stan, seppur volutamente esagerato, rappresenta ci\u00f2 che accade spesso a moltissimi fan di un qualsiasi artista che, prima della fama, abbia vissuto situazioni di difficolt\u00e0 simili a quelle dei suoi seguaci. I fan si ossessionano di tale figura poich\u00e9 lo vedono come una sorta di ancora di speranza, che li porta a cercare di somigliare al proprio idolo il pi\u00f9 possibile, in una maniera al limite del patologico.\nNote di produzione.\nIl pezzo \u00e8 costituito da lunghe strofe, e per tutta la sua durata si pu\u00f2 sentire in sottofondo il rumore della pioggia e della matita che scorre sul foglio. Nella terza strofa, quando Stan \u00e8 in macchina, si sente anche il suono dei tergicristalli in azione e le grida della fidanzata imbavagliata nel bagagliaio. Il beat \u00e8 minimale, costituito da una batteria classica, un giro di basso grave e delle note di campionamento del brano \"Thank You\" di Dido.\nNotevole anche l'interpretazione di Eminem, che rappa con una voce pi\u00f9 \"giovanile\" e nasale le strofe di Stan, mentre l'ultima strofa (in cui interpreta se stesso) \u00e8 rappata in maniera pi\u00f9 seria e naturale.\nVideo musicale.\nIl video musicale \u00e8 stato diretto da Phil Atwell e Dr. Dre, in California. L'attore Devon Sawa interpreta Stan, un fan sfegatato e ossessionato di Slim Shady, e la cantante Dido interpreta la sua ragazza incinta.\nIl tema del clip \u00e8 quello lugubre e tetro della canzone, e all'inizio include una breve sequenza in cui la ragazza va in bagno e vede il suo compagno che si tinge i capelli, per somigliare al suo idolo. Successivamente vi \u00e8 una scena in cui Stan rientra nella sua camera piena di foto e poster del rapper e scrive una lettera ad Eminem, descritta nel testo della canzone, e gli dice subito che apprezza molto ci\u00f2 che lui fa come artista, narrando di quando lo incontr\u00f2, raccontandogli anche dei problemi e dei litigi che ha frequentemente con la fidanzata, del tatuaggio con la scritta \"Slim Shady\" che si \u00e8 fatto (tutto ci\u00f2 nel video viene visto in flashback); successivamente inizia a scrivere un'altra lettera dove gli chiede di rispondergli dicendo di quando nel backstage di un concerto Eminem non fece l'autografo al fratellino di Stan di 6 anni.\nSegue una scena dove Stan registra arrabbiato un messaggio da inviare a Eminem mentre guida, molto arrabbiato e ubriaco e sotto effetto di psicofarmaci gli dice che non gli scriver\u00e0 pi\u00f9 niente poich\u00e9 lui non gli ha mai risposto e dicendo che ha strappato tutte le foto che aveva del rapper e legando la fidanzata nel bagagliaio sperando che soffochi. A causa della pioggia perde il controllo della vettura e cade da un ponte con la macchina.\nLa scena finale mostra il rapper che legge le lettere speditegli da Stan, e inizia a scrivergli in risposta, chiedendogli scusa se non aveva fatto l'autografo al fratellino, dicendo che non voleva assolutamente snobbarlo e che ha un berrettino con l'autografo pronto da inviargli. Aggiunge che \u00e8 onorato che Stan sia un suo fan, ma anche che dovrebbe rivolgersi a uno psicologo per gli sfoghi che ha, e che deve trattare bene la fidanzata incinta. Conclude la lettera sperando che gli arrivi in tempo, prima che si faccia del male, dicendo che un paio di settimane prima al notiziario ha visto una notizia che lo ha fatto stare male, su un ubriaco che guidava la sua macchina su un ponte con la sua ragazza nel bagagliaio, incinta del suo bambino. Nella macchina era stato trovato un nastro, ma non veniva detto a chi era indirizzato. Infine il rapper alza la testa e vede nel televisore che l'ubriaco che era andato fuori controllo si chiamava Stan.\nIl video \u00e8 stato ben accolto dalle reti musicali (soprattutto MTV), ed \u00e8 uno dei pi\u00f9 famosi del rapper di Detroit. Fu nominato agli MTV Video Music Awards nel 2001, come MTV Video Music Award for Best Video of the Year, MTV Video Music Award for Best Direction, MTV Video Music Award for Best Male Video, MTV Video Music Award for Best Rap Video e MTV Video Music Award for Best Cinematography, ma senza vincere nessuno di tali premi.\nCensura.\nNella versione \"pulita\" di MTV, la canzone e il video sono stati censurati. Sono state rimosse porzioni significative dai primi due versi e la maggior parte del terzo verso. MTV ha anche tagliato tutte le tracce della fidanzata di Stan legata nel bagagliaio dell'auto e ha rimosso una scena che mostrava la vodka mentre guidava. Nella versione completa di MTV, che \u00e8 lunga 8:15, vengono censurate molte frasi relative alla ragazza nel bagagliaio, o di Stan che dice di averla legata perch\u00e9 \"\"se soffoca, soffrir\u00e0 di pi\u00f9, e morir\u00e0 anche lei\".\"\nDido ha dichiarato di essere stata imbavagliata nella terza strofa del video, ma questa scena \u00e8 stata censurata cos\u00ec fortemente che la versione che la vede imbavagliata \u00e8 rara. Nella versione non censurata, Stan viene mostrato mentre beve al volante dell'auto prima di mostrare Dido che lotta nel bagagliaio dell'auto. Riesce a rimuovere il nastro adesivo dalla bocca e urla prima di lottare per respirare. La maggior parte delle versioni \u00e8 stata censurata in modo che ci sia solo una breve scena di Dido nel bagagliaio dell'auto verso la fine del verso. Inoltre la censura avviene anche quando Stan dice di aver \"bevuto un quinto di vodka\", con relativo taglio del video in cui beve mentre guida. La fine della terza strofa, \"Beh, devo andare, sono quasi al ponte ora\" \u00e8 cambiata in \"\"Bene, devo andare, sono quasi alla fine del ponte ora\".\" Nella quarta strofa, la frase \"E che cos'\u00e8 questa storia di noi che dovremmo stare insieme?\" \u00e8 completamente censurata. Tutti i riferimenti alla ragazza nel bagagliaio sono censurati, compresa la frase: \"\"E aveva la sua ragazza nel bagagliaio, ed era incinta\".\"\nNella versione breve di MTV, che \u00e8 stata utilizzata per gli airplay radiofonici a causa della lunghezza del brano originale, diverse parti sono completamente tagliate. Nella terza strofa manca la parte in cui Stan dice di bere vodka mentre guida e cita \"In the Air Tonight\" di Phil Collins, oltre alla frase \"Hey Slim, ho bevuto un quinto di vodka, mi sfidi a guidare?\" e \"Spero che tu sappia che ho strappato tutte le tue foto dal muro\"."}
{"id": "525081", "revid": "78273", "url": "https://it.wikipedia.org/wiki?curid=525081", "title": "Albicocco giapponese", "text": ""}
{"id": "525082", "revid": "834", "url": "https://it.wikipedia.org/wiki?curid=525082", "title": "Uan", "text": ""}
{"id": "525083", "revid": "1318658", "url": "https://it.wikipedia.org/wiki?curid=525083", "title": "Arrondissement di Nontron", "text": "L\"arrondissement\" di Nontron \u00e8 un \"arrondissement\" dipartimentale della Francia situato nel dipartimento della Dordogna, nella regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 80 comuni raggruppati in 8 cantoni:"}
{"id": "525086", "revid": "287204", "url": "https://it.wikipedia.org/wiki?curid=525086", "title": "Automotrici FS E.1 ed E.2", "text": "Le automotrici dei gruppi 30 e 32 della Rete Adriatica, successivamente riclassificate nei gruppi E.1 ed E.2 dalle Ferrovie dello Stato, erano elettromotrici a corrente alternata trifase prodotte all'inizio del XX secolo in 10 esemplari ed in uso sulla rete ferroviaria italiana della Valtellina.\nStoria.\nIn conseguenza dell'elettrificazione a corrente alternata trifase delle linee valtellinesi la Societ\u00e0 Italiana per le strade ferrate meridionali che ne aveva l'esercizio in quanto parte della Rete Adriatica, ordin\u00f2 alla societ\u00e0 Ganz di Budapest la costruzione di due locomotive e dieci elettromotrici divise in due lotti di cinque unit\u00e0 che presero la numerazione da 301 a 305 (gruppo 30) e da 321 a 325 (gruppo 32).\nNel 1905, in seguito al passaggio alle Ferrovie dello Stato, le automotrici vennero classificate inizialmente nei due gruppi E.01 \u00f7 05 ed E.021 \u00f7 E.025 e, dopo il 1914, rinumerate rispettivamente E.1 \u00f7 E.5 ed E.21 \u00f7 E.25.\nFurono le uniche serie di elettromotrici che in Italia adottarono il sistema elettrico trifase e rappresentano uno dei primi e pochi esempi di esercizio regolare al mondo con tale sistema. Nelle ferrovie italiane il sistema non venne pi\u00f9 ripreso a causa delle complicazioni tipiche dell'alimentazione trifase e, negli anni seguenti, abbandonato a favore di quello a corrente continua.\nIl motivo \u00e8 da ricercare essenzialmente nei problemi determinati dalle limitazioni che la tecnica di allora presentava negli isolamenti dei motori ad alta tensione, che giocoforza risultavano troppo ingombranti e difficili da cablare nell'angusto spazio dei carrelli, e nell'eccessivo ingombro delle apparecchiature di comando che impediva la costruzione di intercomunicanti tra le vetture e sistemi che permettessero il comando multiplo per evitare la manovra nelle stazioni di regresso.\nLe due serie di elettromotrici erano sostanzialmente identiche nella parte elettrica e nella parte meccanica. \nDifferivano invece nell'allestimento interno: Il gruppo E.1 era allestito in maniera raffinata con un lussuoso salone arredato con poltrone, divani e tavolini per un totale di 24 posti a sedere. Il gruppo E.2 invece era diviso in due compartimenti, rispettivamente di prima classe con 24 posti e di terza classe con 32 posti, separati tra loro da un comparto bagagliaio e posta. Le elettromotrici entrarono in servizio nel 1902 e svolsero un onorevole lavoro, tuttavia non privo di inconvenienti.\nNel 1914 in seguito alla elettrificazione della linea fino a Monza si spinsero fino a Milano, trainate da una locomotiva a vapore nel tratto Milano-Monza. Nel 1923 vennero ritirate dal servizio e, de-motorizzate qualche anno dopo, continuarono ad essere usate come carrozze viaggiatori fino alle soglie degli anni sessanta.\nCaratteristiche tecniche.\nMotori.\nLe elettromotrici E.1 ed E.2 poggiavano su due carrelli a due assi su cui erano montati quattro motori elettrici, uno per asse. Il motore pi\u00f9 esterno di ogni carrello era quello primario ed era ad alta tensione, a sei poli e collegato direttamente alla linea di alimentazione elettrica trifase. Il motore interno di ogni carrello era invece a bassa tensione (300 volt), a sei poli, e veniva collegato, alla partenza, e a bassa velocit\u00e0 di marcia, in cascata al motore primario prendendo l'alimentazione elettrica attraverso le correnti indotte del rotore di quest'ultimo. Nella marcia a velocit\u00e0 superiore (66 km/orari a 15 Hz) invece, rimanevano inseriti solo i motori primari ad alta tensione (della potenza continuativa di 220 kW). A causa di tale sistema, la massa aderente dell'automotrice si riduceva alla met\u00e0 dato che l'asse interno non collaborava alla trazione.\nLa regolazione della corrente di avviamento (o \"spunto\" ) avveniva per mezzo di due reostati a liquido, uno per coppia di motori.\nTrasmissione.\nLa trasmissione del moto alle ruote avveniva per mezzo di un asse cavo e parallelogramma a biellette. Il sistema molto avanzato per quel tempo aveva il suo punto debole nella necessit\u00e0 di continua lubrificazione delle boccole e delle biellette di trasmissione (allora non era ancora disponibile la gomma) che si usuravano con gran rapidit\u00e0 e questo fu uno dei punti deboli del sistema.\nCaptazione della corrente.\nLa captazione della corrente di linea avveniva per mezzo di due trolley a stanga, uno per senso di marcia, con contatto a rulli. Questo sistema ideato dalla Ganz si rivel\u00f2 fonte di avarie e in seguito venne sostituito da uno di costruzione Brown Boveri con archetti striscianti."}
{"id": "525087", "revid": "26891", "url": "https://it.wikipedia.org/wiki?curid=525087", "title": "F-8 Crusader", "text": ""}
{"id": "525089", "revid": "26891", "url": "https://it.wikipedia.org/wiki?curid=525089", "title": "A-7 Corsair II", "text": ""}
{"id": "525090", "revid": "26891", "url": "https://it.wikipedia.org/wiki?curid=525090", "title": "A-7 Corsair", "text": ""}
{"id": "525091", "revid": "729019", "url": "https://it.wikipedia.org/wiki?curid=525091", "title": "Distretto di Kirchdorf an der Krems", "text": "Il distretto di Kirchdorf an der Krems (in tedesco: \"Bezirk Kirchdorf an der Krems\") \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 23 comuni, di cui 1 con status di citt\u00e0 e 6 con diritto di mercato. \nComuni.\n\"(Popolazione al 15 maggio 2001)\""}
{"id": "525093", "revid": "78273", "url": "https://it.wikipedia.org/wiki?curid=525093", "title": "Albicocco del Giappone", "text": ""}
{"id": "525095", "revid": "26891", "url": "https://it.wikipedia.org/wiki?curid=525095", "title": "Giovanni Caproni", "text": ""}
{"id": "525097", "revid": "123764629", "url": "https://it.wikipedia.org/wiki?curid=525097", "title": "Faro Superiore", "text": "Faro Superiore (\"U Faru i Susu\" in dialetto messinese) \u00e8 una frazione del comune di Messina nella \"Circoscrizione VI\", posta in collina, alla periferia nord del capoluogo.\nNel passato era un grosso centro agricolo, le cui colture prevalenti erano la vite ed il cotone.\nIn seguito alla urbanizzazione degli ultimi decenni e la costruzione di complessi abitativi, oggi il villaggio ha perso il suo aspetto rurale e vanta un'economia molto vivace, con numerose attivit\u00e0 sia nel terziario che nell'agricoltura, in particolare seguendo l'antica tradizione della coltivazione della vite.\nGli abitanti sono detti \"faroti\" in siciliano.\nOltre alla patrona Santa Maria Assunta si venera anche San Filippo d'Agira, festeggiato l'ultima domenica di maggio.\nOrigini del nome.\nLa denominazione del paese deriva probabilmente dal nome dei \"Pharii\", gente greca della citt\u00e0 di Pharis (\u03a6\u03ac\u03c1\u03b9\u03c2 in greco) che si sarebbero spostate nella zona dell'attuale Faro Superiore dalla loro patria in Laconia. L'antico nome di Faro Superiore era Casale del Faro, nome che il villaggio cambi\u00f2 nell'attuale, all'incirca nel XVIII secolo in seguito alla nascita di Torre Faro come villaggio indipendente dal \"Casale\" e non pi\u00f9 come contrada di esso.\nStoria.\nIntorno al 1010 fu eretta la prima chiesa intitolata alla \"Madonna Candelora\", situata al centro del villaggio (oggi vi \u00e8 soltanto un campetto parrocchiale), come vi \u00e8 riportato nel libro \"Un paese distrutto\" di Monsignor Francesco Alizio (1867-1941).\nCirca nel 1200 fu costruita la chiesa della Madonna Annunziata.\nIntorno al 1400 un tempio veniva intitolato alla Madonna delle Grazie.\nNel 1490 e terminati i lavori due anni dopo, nella piazza omonima, si elevava la chiesa a San Rocco.\nNell'anno 1600 addossata all'esistente chiesa della Candelora, fu innalzata la chiesa della Madonna Assunta.\nOltre questi luoghi sacri situati al centro del paese, vi erano anche altri appartenenti alla stessa giurisdizione, ed erano: quello dedicato alla Madonna Addolorata a Tono; alla Madonna della Guardia, nel torrente omonimo; alla Madonna dei Miracoli nella fiumara Papardo.\nSociet\u00e0.\nTradizioni e folclore.\nFesteggiamenti di S. Maria Assunta.\nNel 1600 fu costruita la matrice che fu intestata a Maria SS. Assunta, Protettrice del villaggio.\nDa quattro secoli nell'ultima domenica d'agosto, si festeggia il suo transito in anima e corpo al cielo con grandi manifestazioni religiose e civili."}
{"id": "525099", "revid": "2206765", "url": "https://it.wikipedia.org/wiki?curid=525099", "title": "Sal\u0101m", "text": "La parola sal\u0101m \"\u0633\u0644\u0627\u0645\", in arabo significa \"pace\", essendo la radice semitica \"s-l-m\" legata al significato di \"salvezza, salute, pace\".\nL'espressione forse pi\u00f9 conosciuta nei paesi non-arabofoni \u00e8 \"as-sal\u0101mu \u02bfalaykum\" \"\u0671\u0644\u0633\u064e\u0651\u0644\u064e\u0627\u0645\u064f \u0639\u064e\u0644\u064e\u064a\u0652\u0643\u064f\u0645\u0652\" (\"la pace sia su di voi\"), che \u00e8 il saluto che ogni musulmano rivolge, ma equivale all'italiano \"ciao\" o \"buongiorno\", e ricevendo in risposta \"\u0648\u064e\u0639\u064e\u0644\u064e\u064a\u0652\u0643\u064f\u0645\u064f \u0671\u0644\u0633\u064e\u0651\u0644\u064e\u0627\u0645\u064f\" (\"e con voi la pace\").\nInoltre l'espressione \"ma\u2018a as-sal\u0101ma\" (\"\u0645\u064e\u0639\u064e \u0671\u0644\u0633\u064e\u0651\u0644\u064e\u0627\u0645\u064e\u0629\u0650\"), che ha lo stesso significato di arrivederci, viene tradotta \"con [te] la salute\".\nLa parola ricorre anche per alcune citt\u00e0 del mondo islamico e non, come l'attuale Dar es-Salam, in Tanzania (che alla lettera significa \"\"Casa\" o \"Sede\" della pace\"). Identica locuzione \u00e8 stata per secoli usata per indicare Baghdad, dall'VIII al XIII secolo d.C. sede del Califfato abbaside, la citt\u00e0 pi\u00f9 grande e popolosa, fino a quel tempo, di tutto l'emisfero boreale."}
{"id": "525106", "revid": "92723", "url": "https://it.wikipedia.org/wiki?curid=525106", "title": "Vicariato apostolico dell'Anatolia", "text": "Il vicariato apostolico dell'Anatolia (in latino: \"Vicariatus Apostolicus Anatoliensis\") \u00e8 una sede della Chiesa cattolica in Turchia immediatamente soggetta alla Santa Sede. Nel 2020 contava 3.050 battezzati. \u00c8 retto dal vescovo Paolo Bizzeti, S.I.\nTerritorio.\nIl vicariato apostolico ha giurisdizione sui fedeli cattolici di rito latino residenti nella parte centro-orientale della regione turca dell'Anatolia.\nSede del vicariato \u00e8 la citt\u00e0 di Alessandretta (\"Iskenderun\" in turco), dove si trova la cattedrale dell'Annunciazione. A Mersin sorge la concattedrale dedicata a sant'Antonio di Padova.\nIl territorio \u00e8 suddiviso in 8 parrocchie. Sono presenti comunit\u00e0 cattoliche nelle seguenti citt\u00e0: Adana, Alessandretta, Antiochia, G\u00fczelyayla, Mersin, Samsun, Tarso, Trebisonda.\nStoria.\nLa prefettura apostolica di Trebisonda fu eretta il 13 marzo 1845 ricavandone il territorio dal vicariato apostolico di Costantinopoli; fu affidata alle cure dei frati Cappuccini, che erano stati cacciati dalla missione di Tbilisi dai Russi. Essa comprendeva la zona costiera sul Mar Nero, nella parte centro-orientale dell'Anatolia (per questo motivo \u00e8 conosciuta anche con il nome di prefettura apostolica del Mar Nero). Il 12 settembre 1896 la prefettura apostolica fu soppressa ed il suo territorio incorporato nuovamente a quello del vicariato apostolico di Costantinopoli.\nIl 20 giugno 1931 con il breve \"Quae ad christiani\" di papa Pio XI le due circoscrizioni furono nuovamente separate ed in questa occasione fu creata la missione sui iuris di Trebisonda, immediatamente soggetta alla Congregazione di Propaganda Fide, che comprendeva sostanzialmente il medesimo territorio della prefettura apostolica precedente. Sede del superiore ecclesiastico era la citt\u00e0 di Samsun.\nIl 30 novembre 1990 con il decreto \"Quo melius\" della Congregazione per le Chiese Orientali la missione \"sui iuris\" \u00e8 stata elevata a vicariato apostolico, incorporando la parte centro-meridionale dell'Anatolia (appartenuta in precedenza al vicariato apostolico di Costantinopoli) ed assumendo il nome attuale. Sede del vicario apostolico era la citt\u00e0 di Mersin, trasferita il 29 giugno 2000 ad Alessandretta.\nIl 3 giugno 2010 il vicario apostolico Luigi Padovese fu assassinato dal suo autista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 contava 3.050 battezzati."}
{"id": "525107", "revid": "1123126", "url": "https://it.wikipedia.org/wiki?curid=525107", "title": "Arcieparchia di Diyarbak\u0131r", "text": "Larcieparchia di Diyarbak\u0131r (o di Amida dei Caldei) (in latino: \"Archieparchia Amidensis Chaldaeorum\") \u00e8 una sede della Chiesa cattolica caldea in Turchia. Nel 2019 contava 17.000 battezzati. \u00c8 retta dall'arcieparca Ramzi Garmou.\nTerritorio.\nL'arcieparchia estende la sua giurisdizione sui fedeli della Chiesa cattolica caldea della Turchia.\nSede arcieparchiale \u00e8 la citt\u00e0 di Istanbul, nel quartiere di Beyo\u011flu. A Diyarbak\u0131r si trova la cattedrale di Santa Maria.\nIl territorio \u00e8 suddiviso in 10 parrocchie.\nStoria.\nLa presenza nestoriana nell'alta Mesopotamia \u00e8 piuttosto tardiva, essendo questa regione soprattutto dominata nel primo millennio cristiano dalla presenza dei Giacobiti e degli Armeni. Amida \u00e8 segnalata come parte della diocesi nestoriana di Maiperqat nel 1257; fino al XVI secolo non sembra che Amida fosse sede di un vescovo nestoriano, anche se spesso il titolo appare unito ad altre sedi vicine, come nel caso del vescovo Isho\u02bfdnah, menzionato alla fine del XIII secolo come vescovo di Maiperqat, Amida e Mardin.\nL'eparchia cattolica sorse attorno al 1553, quando il primo patriarca cattolico Shimun VIII Sulaqa, di ritorno dal suo viaggio a Roma, dove aveva ottenuto l'approvazione papale, per rinforzare la sua giovane chiesa ordin\u00f2 cinque vescovi, tra cui Hormizd Habib, della famiglia Asmar di Amida, consacrato vescovo il 19 novembre 1553 con il nome di Eliya.\nDal 1681 al 1713 Amida (chiamata dai Turchi Diyarbak\u0131r) \u00e8 stata sede dei patriarchi cattolici caldei, della serie dei \"Josephiti\".\nL'ultimo vescovo di Amida, Shlemun Mushe al-Sabbagh, fugg\u00ec nel 1915 a causa delle persecuzioni perpetrate dai Turchi durante la prima guerra mondiale. Dopo la sua morte Amida non ebbe pi\u00f9 vescovi e la sede di fatto fu soppressa.\nIl 3 gennaio 1966 in forza della bolla \"Chaldaici ritus\" di papa Paolo VI \u00e8 stata restaurata con il nome attuale e con sede a Istanbul e contestualmente elevata al rango di arcieparchia; rispetto alla precedente eparchia, la sua giurisdizione fu notevolmente ampliata, comprendendo tutta la Turchia, e quindi inglobando tutte le eparchie caldee che di fatto erano state soppresse dopo le persecuzioni del 1915.\nDal 2005 al 2018 la sede \u00e8 stata affidata a vicari patriarcali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 17.000 battezzati."}
{"id": "525108", "revid": "92723", "url": "https://it.wikipedia.org/wiki?curid=525108", "title": "Arcieparchia di Costantinopoli", "text": "Larcieparchia di Costantinopoli (in latino: \"Archieparchia Constantinopolitana Armenorum\") \u00e8 una sede della Chiesa armeno-cattolica in Turchia. Nel 2019 contava 2.500 battezzati. \u00c8 retta dall'arcieparca Boghos Levon Zekiyan.\nTerritorio.\nL'arcieparchia estende la sua giurisdizione su tutti i fedeli armeno-cattolici della Turchia. La comunit\u00e0 armeno-cattolica \u00e8 concentrata soprattutto a Istanbul, dove risiedono circa 3.000 fedeli, eredi di una colonia molto numerosa in passato. Un nucleo pi\u00f9 esiguo di armeno-cattolici si trova ad Ankara. A Istanbul si trova la cattedrale di Santa Maria.\nIl territorio \u00e8 suddiviso in 3 parrocchie.\nStoria.\nL'arcieparchia \u00e8 stata eretta, come sede primaziale, il 6 luglio 1830 con il breve \"Quod jamdiu\" di papa Pio VIII. All'epoca essa aveva sei sedi suffraganee, di cui cinque nei territori dell'attuale Turchia: Ancira, Artvin, Bursa, Erzurum, Trebisonda (pi\u00f9 Esfahan in Persia).\nNel 1866 Antonio Hassun, arcieparca, fu eletto patriarca degli armeno-cattolici e dal 14 settembre 1866 trasfer\u00ec la sua sede a Costantinopoli. Papa Pio IX, con la bolla \"Reversurus\" del 12 luglio 1867, abol\u00ec il titolo arcieparchiale di Costantinopoli, associandolo in perpetuo al patriarcato, di cui divenne sede propria.\nTra la fine dell'Ottocento e gli inizi del Novecento, a causa del genocidio armeno, la comunit\u00e0 armeno-cattolica della Turchia, stimata in 100.000 persone, fu ridotta a poche centinaia di fedeli.\nIl 15 ottobre 1928, in forza del breve \"Commissum Nobis\" di papa Pio XI, la residenza del patriarca fu trasferita a Bzoummar in Libano; con decreto della Congregazione per le Chiese Orientali del 23 giugno precedente fu restaurata l'arcieparchia di Costantinopoli, confermata dal breve \"Praedecessor Noster\" del 15 ottobre 1928. La giurisdizione dell'arcieparchia fu estesa a tutta la Turchia, e quindi inglobando tutte le eparchie armene che di fatto erano state soppresse dopo le persecuzioni, in particolare dopo il 1915.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2019 contava 2.500 battezzati."}
{"id": "525110", "revid": "267975", "url": "https://it.wikipedia.org/wiki?curid=525110", "title": "Esarcato apostolico di Costantinopoli", "text": "Lesarcato apostolico di Costantinopoli (in latino: \"Exarchatus Apostolicus Constantinopolitanus\") \u00e8 una circoscrizione ecclesiastica della Chiesa cattolica greca di rito bizantino, immediatamente soggetta alla Santa Sede. Nel 2019 contava 14 battezzati. La sede \u00e8 vacante.\nTerritorio.\nL'esarcato apostolico estende la sua giurisdizione a tutti i fedeli cattolici di rito bizantino residenti in Turchia.\nEsiste una sola parrocchia.\nStoria.\nL'ordinariato per i fedeli cattolici di rito bizantino fu eretto l'11 giugno 1911 con il breve \"Auctus in aliqua\" di papa Pio X, con giurisdizione su tutti i fedeli greco-cattolici che dimoravano nell'ambito della Delegazione apostolica di Costantinopoli. Primo vescovo fu Isaias Papadopoulos, nominato vescovo titolare di Grazianopoli, che rimase in carica fino al 1917, quando fu nominato assessore della congregazione per le Chiese orientali.\nA causa della grande guerra, la maggior parte dei fedeli dovette abbandonare la Turchia rifugiandosi in Grecia. Il nuovo ordinario, George Calavassy, decise di trasferirsi nel 1922, assieme al seminario, ad Atene. Questo trasferimento fu riconosciuto dalla Santa Sede, che il 21 dicembre 1925 estese la sua giurisdizione a tutta la Grecia.\nSecondo le indicazioni riportate dagli Acta Apostolicae Sedis, queste decisioni portarono alla nascita di un secondo ordinariato per i fedeli greco-cattolici, con sede a Atene, unito \"in persona episcopi\" con l'ordinariato turco. L'unione personale dei due ordinariati rimase in vigore fino all'11 giugno 1932, quando, con il decreto \"Cum ecclesia episcopalis\", fu nominato un nuovo ordinario per la sede turca, Dionisio Leonida Varouchas, con giurisdizione sulla Turchia Europea e con il titolo di \u00abordinario per i cattolici di rito bizantino in Turchia\u00bb.\nA partire dall'annuario pontificio del 1941, il titolo fu modificato in quello di \u00abesarca apostolico per i cattolici di rito bizantino in Turchia\u00bb. Successivamente l'esarcato ha assunto il nome attuale.\nLa sede \u00e8 vacante dal 1957. L'ultimo sacerdote di rito bizantino greco in Turchia \u00e8 deceduto nel 1997. Dal 1999 l'esarcato \u00e8 affidato in amministrazione ai vicari apostolici di rito latino di Istanbul.\nCronotassi degli esarchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 14 battezzati."}
{"id": "525111", "revid": "92723", "url": "https://it.wikipedia.org/wiki?curid=525111", "title": "Vicariato apostolico di Istanbul", "text": "Il vicariato apostolico di Istanbul (in latino: \"Vicariatus Apostolicus Istanbulensis\") \u00e8 una sede della Chiesa cattolica in Turchia immediatamente soggetta alla Santa Sede. Nel 2020 contava 17.000 battezzati. \u00c8 retto dal vescovo Massimiliano Palinuro.\nTerritorio.\nIl vicariato apostolico estende la sua giurisdizione sui fedeli cattolici di rito latino residenti nella Turchia europea e nelle seguenti province dell'Anatolia nord-occidentale: Kocaeli, D\u00fczce, Zonguldak, Bartin, Kastamonu, \u00c7ank\u0131r\u0131, K\u0131r\u0131kkale, Ankara, Karab\u00fck, Bolu, Eski\u015fehir, Sakarya, Bilecik, Yalova, Bursa, Bal\u0131kesir e \u00c7anakkale.\nSede del vicariato \u00e8 la citt\u00e0 di Istanbul, dove si trova la cattedrale dello Spirito Santo.\nIl territorio \u00e8 suddiviso in 12 parrocchie.\nStoria.\nDalla conquista di Costantinopoli durante la Quarta Crociata (1204), la citt\u00e0 fu sede di un patriarcato latino contrapposto al patriarcato ortodosso. Dopo la caduta dell'Impero latino (1261), il patriarcato continu\u00f2 a sussistere come sede titolare e conserv\u00f2 fino al 1652 il diritto di nominare un vicario patriarcale residente a Costantinopoli.\nNel 1623 Propaganda Fide, per ridurre sempre di pi\u00f9 i poteri del patriarca titolare, decise di nominare un vescovo ausiliare per la sede di Costantinopoli. Due furono i vescovi nominati: Livio Lilio il 19 agosto 1625 e Giacinto Subiano il 14 novembre 1644. Inevitabili furono per\u00f2 i conflitti di giurisdizione tra i vescovi ausiliari ed i vicari patriarcali. Cos\u00ec il 5 marzo 1652 papa Innocenzo X approv\u00f2 il decreto di Propaganda fide \"\u00ab super unione vicariatus constantinopolitani cum suffraganeatu eiusdem \u00bb\". Il 15 aprile dello stesso anno fu comunicata la decisione al vicario patriarcale Severoli ed al vescovo ausiliare Subiano, che contestualmente divenne il primo vicario apostolico. Cos\u00ec la Santa Sede avoc\u00f2 sotto la propria autorit\u00e0 il vicariato di Costantinopoli, che assunse da questo momento dignit\u00e0 episcopale.\nIl 15 aprile 1652 \u00e8 la data di erezione del vicariato apostolico di Costantinopoli.\nIl 24 marzo 1876 la chiesa dello Spirito Santo fu dichiarata cattedrale del vicariato apostolico.\nIl 16 marzo 1926 ha ceduto i territori di Monastir e adiacenze alla diocesi di Skopje.\nIl 18 marzo 1926 ha ceduto una porzione di territorio a vantaggio dell'erezione del vicariato apostolico di Salonicco.\nDal 1925 al 1974 non \u00e8 stato pi\u00f9 nominato alcun vicario apostolico di Costantinopoli e il governo \u00e8 stato affidato al delegato apostolico \"pro tempore\" in Turchia, residente a Istanbul, che ne era amministratore apostolico \"sede vacante\".\nIl 30 novembre 1990 con il decreto \"Quo melius\" della Congregazione per le Chiese Orientali, il vicariato apostolico ha assunto il nome attuale e ha ceduto una porzione del suo territorio al vicariato apostolico dell'Anatolia.\nDal 1999 il vicario apostolico \u00e8 anche amministratore \"sede vacante\" dell'esarcato apostolico di Costantinopoli, unica circoscrizione di rito bizantino in terra turca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 contava 17.000 battezzati."}
{"id": "525112", "revid": "121910869", "url": "https://it.wikipedia.org/wiki?curid=525112", "title": "Istituto tecnico economico", "text": "L'istituto tecnico economico \u2014 abbreviato in ITE e chiamato anche \"istituto tecnico settore economico\" (ITSE) \u2014 \u00e8 una scuola secondaria di secondo grado (scuola superiore) cui lo studente, in Italia, pu\u00f2 accedere al completamento dell'istruzione media.\nAl superamento dell'esame di maturit\u00e0, viene rilasciato il diploma di \"perito commerciale\".\nStoria.\nIn seguito alla riforma Gelmini, varata nel settembre 2008, avviata per le classi prime nell'a.s. 2010-11 ed entrata in pieno vigore a partire dall'a.s. 2014-15, l'istituto tecnico economico subisce un'innovazione per quanto attiene all'ordinamento: dall'iniziale suddivisione in due bienni (corrispondenti agli anni di corso dal primo al quarto) ed un quinto anno specialistico, il piano scolastico viene mutuato in un biennio comune e un triennio specialistico.\nDi seguito la tabella di confluenza dei precedenti ordinamenti:\nIndirizzi.\nAmministrazione, finanza e marketing.\nIndirizzo che va a sostituire l'istituto tecnico commerciale e l'istituto tecnico per periti aziendali e corrispondenti in lingue estere, il cui piano di studi previsto a partire dall'anno scolastico 2010/2011 \u00e8 il seguente:\nTurismo.\nIndirizzo che va a sostituire l'istituto tecnico per il turismo, il cui piano di studi previsto a partire dall'anno scolastico 2010/2011 \u00e8 il seguente:"}
{"id": "525114", "revid": "93556", "url": "https://it.wikipedia.org/wiki?curid=525114", "title": "DVD-RW", "text": "Il DVD-RW (Digital Versatile Disc - ReWritable, dalla lingua inglese, letteralmente \"disco versatile digitale riscrivibile\") \u00e8 un DVD riscrivibile con capacit\u00e0 di 4,70 GB e differisce dai DVD-R per quanto riguarda il procedimento di registrazione: utilizza il metodo a cambiamento di fase (\"phase-changing method\"). Il materiale in cui \u00e8 costituito lo strato scrivibile \u00e8 una lega di argento, indio, antimonio e tellurio (AgInSbTe). Il DVD-RW mostra una riflessione della luce inferiore del 25% rispetto ai DVD-R. \nRegistrazione.\nLa registrazione viene effettuata ad una data temperatura e la cancellazione ad una superiore, per permettere allo strato scrivibile di ritornare uniforme e pronto ad una nuova scrittura. Ogni DVD-RW \u00e8 riscrivibile all'incirca 1000 volte, come un CD-RW, e il suo utilizzo \u00e8 prevalentemente per uso domestico (come ad esempio la videoregistrazione)."}
{"id": "525117", "revid": "648716", "url": "https://it.wikipedia.org/wiki?curid=525117", "title": "East Riding of Yorkshire", "text": "L'East Riding of Yorkshire, o semplicemente East Yorkshire (pronuncia ), \u00e8 una contea dell'Inghilterra nel nord-est.\nGeografia fisica.\nEast Riding of Yorkshire \u00e8 posta a nord dell'estuario dell'Humber nella regione di Yorkshire e Humber. Confina a nord ed a est con il North Yorkshire, a ovest si affaccia sul Mare del Nord, a sud confina con il Lincolnshire ed il South Yorkshire.\nIl territorio \u00e8 per la maggior parte pianeggiante. A nord raggiunge la massima altitudine con i 246 metri delle \"Yorkshire Wolds\" poste al confine con il North Yorkshire. Una fascia di territorio ondulato caratterizza la parte centrale della contea. Il confine meridionale \u00e8 segnato in buona parte dall'ampio estuario dell'Humber. \u00c8 qui che si trova la citt\u00e0 portuale di Kingston upon Hull comunemente chiamata Hull. Nell'Humber confluiscono da nord i fiumi \"Hull\", Ouse e \"Aire\". Il confine occidentale con il North Yorkshire \u00e8 segnato dal \"Derwent\" tributario dell'Ouse. Altro centro di rilievo della contea \u00e8 \"Bridlington\" che si affaccia sull'omonima baia nel nord. La parte pi\u00f9 meridionale del distretto \u00e8 costituita dalla piatta penisola di Holderness.\nLa contea cerimoniale \u00e8 divisa in due unitary authority. Di queste l'East Riding of Yorkshire \u00e8 la pi\u00f9 estesa unitary authority dell'Inghilterra.\nStoria.\nLa contea attuale copre parte della contea di \"East Riding\" che \u00e8 esistita dal 1889 al 1974. Dal 1974 al 1996 fece parte della contea di Humberside che copriva le rive destra e sinistra dell'estuario dell'Humber. La contea di Humberside fu abolita nel 1996 e il territorio a nord dell'Humber fu diviso nelle due unitary authority di East Riding of Yorkshire e di Kingston upon Hull."}
{"id": "525118", "revid": "92723", "url": "https://it.wikipedia.org/wiki?curid=525118", "title": "Eparchia di Ispahan", "text": "Leparchia di Ispahan () \u00e8 una sede della Chiesa armeno-cattolica in Iran immediatamente soggetta alla Santa Sede. Nel 2019 contava 150 battezzati. \u00c8 retta dall'eparca Sarkis Davidian.\nTerritorio.\nL'eparchia estende la sua giurisdizione su tutti i fedeli armeno-cattolici dell'Iran.\nSede eparchiale \u00e8 la citt\u00e0 di Teheran, dove si trova la cattedrale di San Gregorio l'Illuminatore.\nIl territorio comprende una sola parrocchia.\nStoria.\nLa presenza armena in Persia ha origine agli inizi del XVII secolo, quando lo Sci\u00e0 Abbas I, dopo aver conquistato la Grande Armenia (1605), trasfer\u00ec a Ispahan, capitale del suo regno, numerose famiglie armene, per le quali fece costruire un nuovo quartiere. I missionari latini, che furono chiamati in Persia nello stesso periodo, si presero cura della comunit\u00e0 armena, aiutandola a costruire chiese e scuole. Alcune famiglie armene aderirono alla Chiesa cattolica. La persecuzione contro i cristiani a partire dalla met\u00e0 circa del XVIII secolo fece fuggire verso la Russia o l'Europa occidentale molti armeni persiani.\nNel 1828 la congregazione di Propaganda Fide, desiderosa di riorganizzare la piccola comunit\u00e0 armeno-cattolica che era rimasta in Persia, invi\u00f2 un missionario d'origine armena, formatosi a Roma, Giovanni Dardarian, che riusc\u00ec ad ottenere dallo sci\u00e0 nel 1834 un decreto di protezione della comunit\u00e0 armena.\nNel 1848 l'arcieparca di Costantinopoli Andon Hassoun, futuro patriarca, propose alla Santa Sede la fondazione di nuove diocesi armeno-cattoliche, 5 nell'impero ottomano ed 1 in Persia.\nPapa Pio IX dette il suo assenso ed eresse l'eparchia di Ispahan il 30 aprile 1850 con la bolla \"Ad supremum apostolatus\". Inizialmente la nuova eparchia era suffraganea dell'arcieparchia di Costantinopoli; dal 1866 pass\u00f2 sotto la diretta giurisdizione del patriarcato di Cilicia degli Armeni.\nA lungo la sede rimase vacante ed amministrata direttamente dai patriarchi armeni tramite dei vicari. Solo nel 1954 furono nuovamente nominati dei vescovi per l'Iran.\nAgli inizi del XX secolo la comunit\u00e0 armeno-cattolica era costituita da circa 7.500 fedeli, serviti da 11 sacerdoti, ma solamente con 4 chiese o cappelle. Nel corso del secolo questa cifra continu\u00f2 a diminuire sensibilmente, e oggi, secondo i dati dell'Annuario Pontificio, gli armeno-cattolici del Paese sono ridotti a poche decine di fedeli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 150 battezzati."}
{"id": "525119", "revid": "400694", "url": "https://it.wikipedia.org/wiki?curid=525119", "title": "USS Enterprise (NCC-1701-C)", "text": "USS \"Enterprise\" (NCC-1701-C) \u00e8 un'astronave immaginaria dell'universo fantascientifico di \"Star Trek\". \u00c8 la quinta astronave a curvatura della Flotta Stellare a portare questo nome (la sesta considerando anche che l'USS Enterprise (NCC-1701) sub\u00ec un pesante restyling \u00e0 met\u00e0 del suo servizio). La nave apparteneva alla Classe Ambassador e venne costruita dalla stazione spaziale McKinley in orbita intorno alla Terra.\nQuesta nave appare unicamente nell'episodio ' della serie tv \"Star Trek - The Next Generation\" (terza stagione). Il modello della nave \u00e8 basato sul modellino presente nella sala conferenze dellEnterprise\" D.\nStoria.\nSecondo il racconto non canonico \"Lost Era\", la nave viene varata nel 2332 sotto il comando del capitano Rachel Garrett.\nNel 2344 l'Impero Stellare Romulano attacca l'avamposto dell'Impero Klingon posto sul pianeta Narendra III. L'Enterprise-C riceve la richiesta di soccorso dell'avamposto ed essendo l'unica nave nella zona ingaggia un combattimento con i Romulani. La nave federale si trova contro quattro Falchi da guerra romulani, che infliggono consistenti danni al vascello e uccidono buona parte dell'equipaggio, tra cui quasi tutti gli ufficiali superiori. Durante la battaglia una serie di esplosioni crea un \"ciclo di Kerr\" che lacera il tessuto dello spazio-tempo. La nave stellare \u00e8 attratta nel ciclo e si trova catapultata nel 2366, creando una diversa linea del tempo. In questa linea temporale alternativa la misteriosa ritirata dell'Enterprise-C aveva permesso ai Romulani di distruggere l'avamposto e l'Impero Klingon aveva risposto a quest'atto di codardia rompendo il trattato di pace con la Federazione e ingaggiando con essa una guerra che dopo vent'anni stava volgendo decisamente a favore dei Klingon.\nUscita dal ciclo di Kerr nel futuro alternativo, l'Enterprise-C incontra l'USS Enterprise (NCC-1701-D). Il capitano di questa nave, Jean-Luc Picard, aiuta l'equipaggio del passato e ripara la maggior parte dei danni. Durante le riparazioni, Guinan (ausiliario civile dell'Enterprse-D sensibile alle anomalie temporali) comprende che il viaggio nel tempo dell'Enterprise-C ha modificato la linea temporale e il capitano Picard convince il capitano Garret a tornare nel varco temporale, sperando che il suo sacrificio possa impedire la guerra tra Federazione e Klingon. Poco prima della partenza, un attacco Klingon uccide Garret e quindi il comando del vascello passa all'ufficiale timoniere, il tenente Richard Castillo, mentre l'ufficiale tattico dell'Enterprise-D, il tenente Tasha Yar, si trasferisce sull'Enterprise-C per gestirne la console tattica. La nave effettivamente ritorna all'avamposto di Narendra III appena dopo la sua scomparsa e viene distrutta dai Romulani. Il sacrificio della nave federale colpisce molto l'opinione pubblica dei Klingon, un popolo che crede molto nell'onore guerriero e ritiene la morte in battaglia quella pi\u00f9 gloriosa. Questo migliora notevolmente le relazioni tra la Federazione e i Klingon, scongiurando la futura guerra e ristabilendo la linea temporale precedente.\nSecondo quanto il comandante Sela rivela al capitano Picard (\"Star Trek - The Next Generation\", quinta stagione, episodio \"\"), i Romulani catturano diversi sopravvissuti dell'Enterprise-C. Tasha Yar \u00e8 una dei sopravvissuti catturati e dalla sua unione con un generale romulano nasce una figlia che \u00e8 chiamata Sela, futuro ufficiale della Tal Shiar. Yar viene uccisa in seguito a un tentativo di fuga dal territorio romulano quando Sela ha quattro anni."}
{"id": "525120", "revid": "110157", "url": "https://it.wikipedia.org/wiki?curid=525120", "title": "Arcieparchia di Ahwaz", "text": "Larcieparchia di Ahwaz (in latino: \"Archieparchia Ahvasiensis Chaldaeorum\") \u00e8 una sede della Chiesa cattolica caldea in Iran suffraganea dell'arcieparchia di Baghdad dei Caldei. Nel 2020 contava 25 battezzati. La sede \u00e8 vacante.\nTerritorio.\nL'arcieparchia si estende su un vasto territorio dell'Iran, compreso tra i seguenti confini: a nord il 33\u00ba parallelo, a est gli stati dell'Afghanistan e del Pakistan, a sud il golfo Persico e ad ovest l'Iraq.\nSede arcieparchiale \u00e8 la citt\u00e0 di Ahwaz, dove si trova l'unica parrocchia dell'arcieparchia, dedicata a San Mesrob.\nStoria.\nAhwaz, conosciuta in epoca persiana con il nome di Hormizd Ardashir, fu sede in antichit\u00e0 di una diocesi nestoriana, attestata dal IV all'XI secolo, suffraganea dell'arcidiocesi di Beth Lapat. Questa diocesi probabilmente scomparve, come molte delle diocesi della Chiesa d'Oriente, nel XIII secolo.\nL'arcieparchia cattolica \u00e8 stata eretta il 3 gennaio 1966 con la bolla \"Ex quo tempore\" di papa Paolo VI, ricavandone il territorio dall'arcieparchia di Senha (oggi arcieparchia di Teheran). Motivo dell'erezione di questa sede fu una presenza significativa di fedeli caldei che lavoravano nelle industrie petrolchimiche del sud del Paese.\nL'arcieparca Hanna Zora fu espulso dal Paese nel 1987. Da allora l'arcieparchia \u00e8 retta, in qualit\u00e0 di amministratore patriarcale, dagli arcieparchi di Teheran.\nIn base ai dati statistici la presenza caldea in questo territorio \u00e8 quasi completamente scomparsa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia diocesi nel 2020 contava 25 battezzati."}
{"id": "525122", "revid": "339392", "url": "https://it.wikipedia.org/wiki?curid=525122", "title": "WCW Championship", "text": ""}
{"id": "525127", "revid": "92723", "url": "https://it.wikipedia.org/wiki?curid=525127", "title": "Prefettura apostolica di Kompong-Cham", "text": "La prefettura apostolica di Kampong Cham (in latino: \"Praefectura Apostolica Kompongchamensis\") \u00e8 una sede della Chiesa cattolica in Cambogia. Nel 2020 contava 3.045 battezzati su 5.734.750 abitanti. La sede \u00e8 vacante.\nTerritorio.\nLa prefettura apostolica, situata in Cambogia, comprende le province di Kampong Cham, Tbong Khmum, Krati\u00e9, Stung Treng, Ratanakiri, Mondulkiri, Svay Rieng e Prey Veng.\nSede prefettizia \u00e8 la citt\u00e0 di Kampong Cham.\nIl territorio \u00e8 suddiviso in 28 parrocchie.\nStoria.\nLa prefettura apostolica \u00e8 stata eretta il 26 settembre 1968 con la bolla \"Superna voluntate\" di papa Paolo VI, ricavandone il territorio dal vicariato apostolico di Phnom-Penh.\nCronotassi dei prefetti.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prefettura apostolica nel 2020 su una popolazione di 5.734.750 persone contava 3.045 battezzati, corrispondenti allo 0,1% del totale."}
{"id": "525128", "revid": "123454645", "url": "https://it.wikipedia.org/wiki?curid=525128", "title": "Vicariato apostolico di Phnom-Penh", "text": "Il vicariato apostolico di Phnom-Penh (in latino: \"Vicariatus Apostolicus de Phnom-Penh\") \u00e8 una sede della Chiesa cattolica in Cambogia immediatamente soggetta alla Santa Sede. Nel 2017 contava 12.188 battezzati su 6.007.582 abitanti. \u00c8 retto dal vescovo Olivier Michel Marie Schmitthaeusler, M.E.P.\nTerritorio.\nIl vicariato apostolico comprende le citt\u00e0 di Phnom Penh, Kep e Sihanoukville e anche le province di Kandal, Tak\u00e9o, Kampong Speu, Kampot e Koh Kong.\nSede del vicariato \u00e8 la citt\u00e0 di Phnom Penh, capitale della Cambogia, dove funge da cattedrale la chiesa di San Giuseppe.\nIl territorio si estende su 31.946\u00a0km\u00b2 ed \u00e8 suddiviso in 9 parrocchie.\nStoria.\nIl vicariato apostolico della Cambogia fu eretto il 30 agosto 1850 con il breve \"Quoties benedicente\" di papa Pio IX, ricavandone il territorio dal vicariato apostolico della Cocincina occidentale (oggi arcidiocesi di H\u00f4 Ch\u00ed Minh).\nIl 22 luglio 1870 si ampli\u00f2 in forza del breve \"Ecclesiae universae\" di papa Pio IX, tramite l'incorporazione di alcuni territori appartenuti al vicariato apostolico della Cocincina occidentale e al vicariato apostolico del Siam (oggi arcidiocesi di Bangkok).\nIl 3 dicembre 1924 assunse il nome attuale in forza del decreto \"Ordinarii Indosinensis\" della Congregazione di Propaganda Fide.\nIl 20 settembre 1955 ha ceduto una porzione del suo territorio a vantaggio dell'erezione del vicariato apostolico di C\u1ea7n Th\u01a1 (oggi diocesi).\nIl 26 settembre 1968 ha ceduto ancora porzioni del suo territorio a vantaggio delle prefetture apostoliche di Battambang e di Kompong-Cham.\nDurante il regime dei Khmer rossi tutte le religioni furono messe fuorilegge. I cattolici, particolarmente i sacerdoti, furono perseguitati dal regime. Fra le vittime che furono massacrate o uccise nei cosiddetti \"campi di rieducazione\" vi erano soprattutto cattolici, musulmani Cham, cinesi e vietnamiti, anche se la stragrande maggioranza delle vittime era cambogiana. Inoltre, la maggior parte delle chiese furono distrutte, tra cui anche la cattedrale. I cattolici vietnamiti, i quali costituivano la maggior parte dei cattolici in Cambogia, furono espulsi dal paese. Come risultato di tutto questo, il numero di cattolici nel territorio del vicariato \u00e8 caduto da circa 30.000 a meno di 10.000. Nel 1990 la nuova costituzione della Cambogia ha concesso la libert\u00e0 di culto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 6.007.582 persone contava 12.188 battezzati, corrispondenti allo 0,2% del totale."}
{"id": "525133", "revid": "14691", "url": "https://it.wikipedia.org/wiki?curid=525133", "title": "Somebody set up us the bomb", "text": ""}
{"id": "525137", "revid": "729019", "url": "https://it.wikipedia.org/wiki?curid=525137", "title": "Distretto di Linz-Land", "text": "Il distretto di Linz-Land (in tedesco: \"Bezirk Linz-Land\") \u00e8 uno dei distretti dello stato austriaco dell'Alta Austria. Il capoluogo, pur non appartenendo al distretto, \u00e8 Linz (capoluogo allo stesso modo del distretto di Urfahr-Umgebung), il centro maggiore distrettuale \u00e8 Traun.\nSuddivisione amministrativa.\nIl distretto \u00e8 suddiviso in 22 comuni di cui 4 con status di citt\u00e0 e 7 con diritto di mercato."}
{"id": "525143", "revid": "92723", "url": "https://it.wikipedia.org/wiki?curid=525143", "title": "Eparchia della Beata Maria Vergine Assunta in Strumica-Skopje", "text": "Leparchia della Beata Maria Vergine Assunta in Strumica-Skopje (in latino: \"Eparchia Beatae Mariae Virginis in Caelum Assumptae Strumnitziensis-Scopiensis\") \u00e8 una sede della Chiesa greco-cattolica macedone immediatamente soggetta alla Santa Sede. Nel 2018 contava 11.444 battezzati. \u00c8 retta dall'eparca Kiro Stojanov.\nTerritorio.\nL'eparchia comprende tutti i fedeli cattolici di rito bizantino della Macedonia del Nord.\nSede eparchiale \u00e8 la citt\u00e0 di Strumica, dove si trova la cattedrale dell'Assunzione della Beata Vergine Maria.\nIl territorio \u00e8 suddiviso in 8 parrocchie.\nStoria.\nNel 1883 fu eretto il vicariato apostolico di Macedonia con sede a Salonicco, destinato alla cura pastorale dei fedeli bulgari di rito bizantino che avevano aderito alla Chiesa cattolica. In seguito alle guerre balcaniche del 1912-1913, molti bulgari dalla Macedonia si trasferirono nella Bulgaria indipendente e il vicariato fu soppresso \"de facto\" nel 1926.\nL'esarcato apostolico di Macedonia per i fedeli di rito bizantino fu eretto l'11 gennaio 2001 con la bolla \"Communitates ecclesiales\" di papa Giovanni Paolo II, ricavandone il territorio dall'eparchia di Kri\u017eevci. La cura pastorale dell'esarcato \u00e8 stata affidata al vescovo latino di Skopje che ha ricoperto l'incarico di esarca apostolico.\nIl 31 maggio 2018 l'esarcato apostolico \u00e8 stato elevato da papa Francesco ad eparchia con la bolla \"Dominum magnificat\", e ha assunto il nome attuale. Il vescovo latino di Skopje continua a ricoprire l'incarico di eparca della nuova diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 contava 11.444 battezzati."}
{"id": "525144", "revid": "92723", "url": "https://it.wikipedia.org/wiki?curid=525144", "title": "Diocesi di Skopje", "text": "La diocesi di Skopje (in latino: \"Dioecesis Scopiensis\") \u00e8 una sede della Chiesa cattolica in Macedonia del Nord suffraganea \"ad instar\" dell'arcidiocesi di Sarajevo. Nel 2020 contava battezzati su abitanti. \u00c8 retta dal vescovo Kiro Stojanov.\nTerritorio.\nLa diocesi comprende tutti i fedeli cattolici di rito latino della Macedonia del Nord.\nSede vescovile \u00e8 la citt\u00e0 di Skopje, dove si trova la cattedrale del Sacro Cuore di Ges\u00f9. A Bitola sorge la concattedrale del Sacro Cuore di Ges\u00f9.\nIl territorio \u00e8 suddiviso in 2 sole parrocchie, una a Skopje e l'altra a Bitola.\nStoria.\nL'arcidiocesi di Scupi (o di Dardania), capitale della provincia romana della Dardania, \u00e8 documentata per la prima volta al concilio di Nicea del 325, dove fu presente il vescovo Daco. Sono noti altri tre vescovi di Scupi: Paregorio, che prese parte al concilio di Sardica; Ursilio, che sottoscrisse la lettera scritta dai vescovi della Dardania all'imperatore Leone (458) in seguito all'uccisione del patriarca alessandrino Proterio; infine Giovanni, che ebbe uno scambio epistolare con papa Gelasio I tra il 490 ed il 495. Nel V secolo Scupi aveva come suffraganee Pe\u0107, Pristina, Ulpiana e Diocleziana.\nIn seguito alle invasione barbariche, la sede venne soppressa e di essa non si conosce pi\u00f9 nulla fino al suo ristabilimento sul finire del XIII secolo.\nIn seguito all'invasione ottomana le chiese furono convertite in moschee e il palazzo arcivescovile in residenza governativa.\nNel 1656 assunse il nome di arcidiocesi di Skopje.\nIl 29 ottobre 1924 perse il rango di arcidiocesi e divenne una diocesi immediatamente soggetta alla Santa Sede.\nIl 16 marzo 1926 in forza del breve \"Admonet supremi\" di papa Pio XI alcuni territori del vicariato apostolico di Costantinopoli, appartenuti all'ex impero ottomano (Monastir e adiacenze), ora nel nuovo regno di Jugoslavia, furono uniti alla sede di Skopje.\nIl 2 ottobre 1969 in forza della bolla \"Ad Ecclesiam Christi\" di papa Paolo VI cedette all'arcidiocesi di Antivari la parte del proprio territorio che rientrava nella Repubblica Socialista di Montenegro e contestualmente il titolo \"Prisrianensem\" fu unito a quello di Skopje e la diocesi assunse il nome di diocesi di Skopje-Prizren. Con la stessa bolla la diocesi entr\u00f2 a far parte \"ad instar et ad tempus\" della provincia ecclesiastica dell'arcidiocesi di Sarajevo.\nIl 24 maggio 2000, a seguito dell'erezione dell'amministrazione apostolica di Prizren (dal 2018 diocesi di Prizren-Pristina), ha assunto il nome attuale.\nDal 2001 il vescovo di Skopje \u00e8 anche l'ordinario della circoscrizione ecclesiastica della Chiesa greco-cattolica macedone (prima esarcato apostolico, poi, dal 31 maggio 2018, eparchia della Beata Maria Vergine Assunta in Strumica-Skopje).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.341.240 persone contava 3.672 battezzati, corrispondenti allo 0,2% del totale."}
{"id": "525145", "revid": "138353", "url": "https://it.wikipedia.org/wiki?curid=525145", "title": "Castel Pietra", "text": "Sono diverse le costruzioni fortificate dal nome Castel Pietra o similare."}
{"id": "525146", "revid": "1776051", "url": "https://it.wikipedia.org/wiki?curid=525146", "title": "Federico Frezzi", "text": "Biografia.\nDopo una giovinezza probabilmente agitata, entr\u00f2 tra i domenicani e studi\u00f2 a Santa Maria Novella in Firenze. Si dedic\u00f2 in seguito all'insegnamento: fu professore di teologia e Sacra Scrittura a Firenze (1374-1375), Pisa (1378) e Bologna (1387-1390); priore di vari conventi, fu eletto Provinciale romano nel 1400 e infine Vescovo di Foligno nel 1403. Mor\u00ec nella citt\u00e0 tedesca di Costanza nel 1416, durante i lavori del XVI Concilio Ecumenico.\n\"Il Quadriregio\".\nDi Federico Frezzi si ricorda il poema epico-didascalico \"Il Quadriregio\": in esso l'autore narra un suo viaggio morale attraverso i quattro regni dell'Amore, di satana, dei Vizi e delle Virt\u00f9, inserito in una cornice celebrativa della signoria dei Trinci e del signore di Foligno Ugolino III (1386-1415), che il Frezzi fa discendere da Tros: un esule troiano. \"Il Quadriregio\" si presenta come un'opera piuttosto corposa (quattro libri e 74 capitoli), scritta in volgare e molto vicina alla produzione di Dante (\u00e8 considerata la migliore imitazione della \"Divina Commedia\"), Petrarca e Boccaccio. Le tematiche trattate nel \"Quadriregio\" sono le pi\u00f9 diverse: si va da complesse considerazioni filosofiche ad argomentazioni teologiche, da narrazioni mitiche alla spiegazione di fenomeni naturali. In generale, l'opera esalta la conoscenza, che porta alla sapienza e alla virt\u00f9 e quindi a Dio, e di questa impostazione didascalica risente anche lo stile, che risulta tanto erudito e scolastico da apparire monotono, anche se non privo di brillanti intuizioni.\n\"Il Quadriregio\" nasce nella fiorente atmosfera della Foligno quattrocentesca insieme con il ciclo pittorico di Palazzo Trinci, recentemente attribuito a Gentile da Fabriano e Jacopo Bellini, definito da alcuni (Vittorio Sgarbi e Federico Zeri tra gli altri) come uno dei primi esempi di arte rinascimentale in Italia, tanto da indurre lo storico dell'arte Vittorio Sgarbi a definire Foligno \"seconda Roma\"."}
{"id": "525147", "revid": "1573940", "url": "https://it.wikipedia.org/wiki?curid=525147", "title": "Tadarida teniotis", "text": "Il molosso di Cestoni (Tadarida teniotis ) \u00e8 un pipistrello della famiglia dei Molossidi diffuso nella Regione paleartica.\nEtimologia.\nIl nome comune \u00e8 dedicato al naturalista Diacinto Cestoni.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 74 e 92\u00a0mm, la lunghezza dell'avambraccio tra 57 e 64\u00a0mm, la lunghezza della coda tra 37 e 57\u00a0mm, la lunghezza del piede tra 9 e 12,1\u00a0mm, la lunghezza delle orecchie tra 25 e 32\u00a0mm, un'apertura alare fino a 45\u00a0cm e un peso fino a 54\u00a0g.\nAspetto.\nLa pelliccia \u00e8 corta, fine, soffice e densa. Le parti dorsali sono grigio cenere o grigio-brunastre con la base dei peli biancastra, mentre le parti ventrali sono pi\u00f9 chiare. Il muso \u00e8 lungo, troncato, con il labbro superiore che si estende ben oltre quello inferiore e ricoperto da 4 pliche cutanee e da piccole setole spatolate. Le orecchie sono grandi, nerastre, triangolari ed unite anteriormente alla base. Il trago \u00e8 corto e nascosto dietro l'antitrago, il quale \u00e8 grande e rettangolare. Le membrane alari sono nerastre e attaccate posteriormente sopra le caviglie. I piedi sono piccoli con un cuscinetto sulla pianta. La coda \u00e8 lunga, tozza e si estende per pi\u00f9 della met\u00e0 oltre l'uropatagio. Il cariotipo \u00e8 2n=48 FNa=76.\nEcolocazione.\nEmette ultrasuoni sotto forma di impulsi a frequenza quasi costante di 11-12 kHz, udibili anche dall'orecchio umano. \nBiologia.\nComportamento.\nSi rifugia nelle fessure rocciose dove forma gruppi tra 5 e 400 individui. In estate forma vivai fino a 160 femmine. Entra in ibernazione nei periodi pi\u00f9 freddi, tuttavia non raggiunge uno stato di profonda letargia ma piuttosto un torpore che lo induce al risveglio quando il clima tende temporaneamente a migliorare. Il volo \u00e8 veloce, rettilineo ed effettuato a circa 10-20 metri di quota. L'attivit\u00e0 predatoria inizia con il buio o al crepuscolo e di solito prosegue anche con il cattivo tempo. \u00c8 una specie sedentaria, eccetto probabilmente le popolazioni del Nord Africa. \nAlimentazione.\nSi nutre di insetti, particolarmente falene, coleotteri, ditteri e neurotteri, catturati a circa 10-50 metri dal suolo.\nRiproduzione.\nLe femmine raggiungono la maturit\u00e0 sessuale nel primo anno e danno alla luce un solo piccolo all'anno, tra giugno e luglio. L'aspettativa di vita supera i 10 anni.\nDistribuzione e habitat.\nQuesta specie \u00e8 diffusa dall'Europa meridionale ed Africa settentrionale attraverso il Vicino oriente e la Penisola arabica fino all'Asia centrale e la Birmania settentrionale.\nVive in ambienti semi-aridi e zone pi\u00f9 umide, fenditure rocciose, ambienti urbani, strutture artificiali come edifici e ponti fino a 3.100 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, classifica \"T. teniotis\" come specie a rischio minimo (LC)."}
{"id": "525149", "revid": "13648", "url": "https://it.wikipedia.org/wiki?curid=525149", "title": "Elica (Geometria)", "text": ""}
{"id": "525154", "revid": "554814", "url": "https://it.wikipedia.org/wiki?curid=525154", "title": "Pipistrellus pipistrellus", "text": "Il pipistrello nano (Pipistrellus pipistrellus ) \u00e8 un pipistrello della famiglia dei Vespertilionidi diffuso nell'Ecozona paleartica.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 36 e 51\u00a0mm, la lunghezza dell'avambraccio tra 28 e 34\u00a0mm, la lunghezza della coda tra 23 e 36\u00a0mm, la lunghezza del piede tra 6 e 7\u00a0mm, la lunghezza delle orecchie tra 9 e 13\u00a0mm, un'apertura alare fino a 24\u00a0cm e un peso fino a 8\u00a0g.\nAspetto.\nLa pelliccia \u00e8 corta, densa e soffice. Le parti dorsali variano dal marrone chiaro al color sabbia nella sottospecie \"P.p.aladdin\", mentre le parti ventrali sono leggermente pi\u00f9 chiare e talvolta con dei riflessi giallognoli. La base dei peli \u00e8 ovunque nerastra. Il muso \u00e8 largo, con due masse ghiandolari sui lati. Gli occhi sono piccoli. Le orecchie sono triangolari, ben separate tra loro, con l'estremit\u00e0 arrotondata e con un piccolo lobo rotondo alla base del bordo posteriore. Il trago \u00e8 corto, con l'estremit\u00e0 arrotondata e con una proiezione triangolare sopra la base del margine posteriore. Le ali sono attaccate posteriormente alla base delle dita dei piedi, i quali sono piccoli. L'estremit\u00e0 della lunga coda si estende leggermente oltre l'ampio uropatagio. Il calcar \u00e8 lungo e provvisto di un piccolo lobo.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza iniziale di 90\u00a0kHz e finale di 37\u00a0kHz.\nBiologia.\nComportamento.\nSi rifugia in colonie fino a 100.000 individui all'interno degli edifici, tra le rocce, nelle cavit\u00e0 degli alberi e nelle bat-boxes. Entra in ibernazione da novembre ad aprile principalmente nelle grandi chiese e in altri edifici, grotte, miniere, cantine e fessure nei muri dove la temperatura \u00e8 di 0-6\u00a0\u00b0C e l'umidit\u00e0 relativa dell'85%. Pu\u00f2 cambiare pi\u00f9 volte ibernacolo durante questo periodo, il quale \u00e8 interrotto ogni 1-4 settimane da risvegli improvvisi. Sono stati osservati gruppi fino a diverse migliaia di individui scegliere ambienti fortemente frequentati dall'uomo, illuminati anche di notte, sui pavimenti, in contenitori di vario tipo come vasi, lampadari ed altro. I motivi di tale comportamento sono del tutto sconosciuti. Forma vivai di 20-250 femmine, spesso insieme a pipistrelli di Nathusius, stabilizzati ad aprile o maggio ed abbandonati ad agosto, mentre i maschi vivono solitariamente in territori difesi da altri maschi nei quali successivamente troveranno posto anche 1-10 femmine. Tollera il freddo e pu\u00f2 volare anche in pieno inverno in zone coperte di neve, mentre piove e con vento forte. L'attivit\u00e0 predatoria inizia al crepuscolo, da 5 a 20 minuti dopo il tramonto, ma pu\u00f2 emergere anche in pieno giorno soprattutto alla fine dell'inverno, in primavera e in autunno. Non si allontana per pi\u00f9 di 2\u00a0km dai rifugi, le femmine durante il periodo riproduttivo dividono l'attivit\u00e0 in due picchi separati da un periodo dedicato all'allattamento. Il volo \u00e8 rapido, agile ed effettuato a 2-10 metri dal suolo, caratterizzato da picchiate e percorsi circolari. Si tratta di una specie prevalentemente sedentaria, tuttavia in alcune zone \u00e8 in grado di effettuare spostamenti migratori fino a 770\u00a0km.\nAlimentazione.\nSi nutre di insetti, particolarmente chironomidi, lepidotteri e tricotteri catturati in volo su laghi, stagni, lungo i margini forestali, nei giardini, nelle discariche, lungo le strade e intorno ai lampioni. \nRiproduzione.\nDanno alla luce un piccolo, pi\u00f9 raramente due alla volta tra maggio e luglio. Il nascituro apre gli occhi dopo 8 giorni di vita, \u00e8 in grado di volare dopo un mese ed \u00e8 completamente indipendente a un mese e mezzo. Entrambi i sessi diventano maturi dopo un anno d'et\u00e0. L'aspettativa di vita massima \u00e8 di 16 anni e 7 mesi.\nDistribuzione e habitat.\nQuesta specie \u00e8 diffusa nell'Ecozona paleartica dall'Europa, Isole Britanniche, Africa nord-occidentale, attraverso il Medio oriente, l'India e la Birmania fino alla Penisola coreana e l'isola di Taiwan. In Italia \u00e8 presente su tutto il territorio, isole comprese.\nVive in ambienti urbani ma anche boschi e foreste di ogni tipo fino a 2.000 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale e la mancanza di evidenze di un significativo declino, classifica \"P.pipistrellus\" come specie a rischio minimo (LC)."}
{"id": "525158", "revid": "287204", "url": "https://it.wikipedia.org/wiki?curid=525158", "title": "2099 Opik", "text": ""}
{"id": "525159", "revid": "1315817", "url": "https://it.wikipedia.org/wiki?curid=525159", "title": "Sayn", "text": "Sayn era nel medioevo una contea tedesca situata in Renania-Palatinato e nella Renania Settentrionale-Vestfalia. Vi furono due contee di Sayn: la prima contea nacque nel 1139. Giovanni, uno dei figli di Eberardo I, nell'ottobre 1154 segu\u00ec l'imperatore Federico Barbarossa in Italia dove venne infeudato, dando inizio ad un ramo Sayn-Zan. La contea, gi\u00e0 poco dopo la sua nascita, si alle\u00f2 con la contea di Sponheim. Il conte Enrico II \u00e8 conosciuto perch\u00e9 nel 1233 fu accusato dal Gran Inquisitore tedesco Konrad von Marburg di orge sataniche.\nAlla morte di Enrico nel 1246 la contea fin\u00ec ai conti di Sponheim-Eberstein e poi ai conti di Sponheim-Sayn nel 1261.\nLa seconda contea di Sayn comparve nel 1283 come parte di una spartizione di possessi dei conti di Sponheim-Sayn. Dur\u00f2 fino al 1608 quando fu ereditata dai conti di Sayn-Wittgenstein-Sayn. Delle dispute ereditarie dopo la morte di Guglielmo III di Sayn-Wittgenstein-Sayn fece s\u00ec che la contea fosse assegnata temporaneamente all'arcivescovo di Colonia, finch\u00e9 non fu deciso l'erede. Nel 1648, dopo la Guerra dei trent'anni, la contea fu divisa tra i Sayn-Wittgenstein-Sayn-Altenkirchen e i Sayn-Wittgenstein-Hachenburg.\nConti di Sayn (1139 - 1246).\n\"Goffredo II (Conte di Sponheim) (1181 - 1220) - Reggente\"\n\"Giovanni (Conte di Sponheim-Starkenburg) (1226 - 1246) - Reggente\""}
{"id": "525164", "revid": "76963", "url": "https://it.wikipedia.org/wiki?curid=525164", "title": "La tua morta non aspetta", "text": ""}
{"id": "525166", "revid": "1649409", "url": "https://it.wikipedia.org/wiki?curid=525166", "title": "Diocesi di Costantina", "text": "La diocesi di Costantina () \u00e8 una sede della Chiesa cattolica in Algeria suffraganea dell'arcidiocesi di Algeri. Nel 2019 contava 620 battezzati su 14.335.000 abitanti. \u00c8 retta dal vescovo Nicolas Pierre Jean Lhernould.\nTerritorio.\nLa diocesi comprende la parte nord-orientale dell'Algeria.\nSede vescovile \u00e8 la citt\u00e0 di Costantina, dove si trova l'ex cattedrale di Nostra Signora dei Sette Dolori, divenuta moschea nel 1964. Ad Annaba, gi\u00e0 Ippona, antica sede episcopale di cui il vescovo di Costantina porta il titolo, sorge la basilica di Sant'Agostino, che funge da pro-cattedrale della diocesi.\nIl territorio \u00e8 suddiviso in 6 parrocchie.\nStoria.\nCostantina corrisponde all'antica Cirta, che assunse l'attuale nome all'inizio del IV secolo in onore dell'imperatore Costantino.\nFu sede episcopale gi\u00e0 in epoca romana; il primo vescovo noto \u00e8 Crescente, che prese parte al concilio di Cartagine indetto da san Cipriano nel 256 per discutere della questione dei \"lapsi\". Nel 303 la persecuzione port\u00f2 all'arresto del vescovo Paolo e di un nutrito gruppo di ecclesiastici, che subirono il martirio; negli atti del loro arresto si fa menzione della \"domus, in qua christiani conveniebant\" e degli arredi sacri che furono confiscati. L'imperatore Costantino fece costruire una basilica, che fu per\u00f2 confiscata dai donatisti dopo il 312; per questo motivo, l'imperatore diede ordine di costruirne una nuova e al contempo arricch\u00ec i possedimenti della Chiesa di Cirta con nuove propriet\u00e0.\nTra i vescovi donatisti di Cirta emerse soprattutto la figura di Petiliano, acerrimo avversario di Agostino d'Ippona (tra i due intercorse uno scambio epistolare), e autore di scritti teologici in difesa della tesi donatista (\"De unico baptismo\" e \"Epistola ad presbiteros et diacones\").\nL'ultimo vescovo noto di Costantina \u00e8 Vittore, che fu i prelati cattolici convocati a Cartagine dal re vandalo Unerico nel 484 e che probabilmente fin\u00ec i suoi giorni in esilio. Poco si conosce della comunit\u00e0 cristiana di Costantina in epoca vandalica e bizantina. Con l'invasione araba il cristianesimo scomparve.\nL'attuale diocesi \u00e8 stata eretta il 25 luglio 1866 con la bolla \"Clementissimus Deus\" di papa Pio IX, ricavandone il territorio dalla diocesi di Algeri, che \u00e8 stata contestualmente elevata ad arcidiocesi metropolitana.\nNel territorio si trova l'antica Ippona (oggi Annaba), di cui fu vescovo sant'Agostino. Dal 23 settembre 1867 i vescovi di Costantina portano il titolo di vescovi di Ippona.\nIl 15 febbraio 1936, con la lettera apostolica \"Venerabilis Frater\", papa Pio XI ha proclamato sant'Agostino patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 14.335.000 persone contava 620 battezzati, corrispondenti allo 0,0% del totale."}
{"id": "525169", "revid": "533647", "url": "https://it.wikipedia.org/wiki?curid=525169", "title": "Mirabella Imbaccari", "text": "Mirabella Imbaccari (\"i M\u00e0cari\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\n\u00c8 approssimativamente equidistante in auto sia da Caltagirone (14 km) che da Piazza Armerina (10 km). Inoltre dista 40 km da Gela (il pi\u00f9 vicino sbocco al mare), 42 km da Enna, 77 km da Catania (suo capoluogo di provincia) e 74 km da Ragusa.\nStoria.\nOrigine dei nomi.\nIl nome di Mirabella Imbaccari vanta diverse origini.\nAlcuni l'hanno ricollegata ad una citt\u00e0 sicula chiamata dai greci \u039c\u03b1\u03ba\u03c4\u03ce\u03c1\u03b9\u03bf\u03bd (Makt\u1e53rion), latinizzato in Mact\u014drium, di cui non \u00e8 nota la posizione esatta.\nUn'altra ipotesi lo vede invece connesso alla \"Imachara\" latina pi\u00f9 volte citata da Cicerone, il cui corrispettivo greco antico era \u1f39\u03bc\u03b9\u03c7\u03ac\u03c1\u03b1 (\"Himikh\u00e1ra\") o \u1f29\u03bc\u03b9\u03c7\u03ac\u03c1\u03b1 (\"H\u0113mikh\u00e1ra\"). Plinio riporta incertezza riguardo alla forma esatta del toponimo ma anche lui afferma che questa citt\u00e0 era collocata all'interno dell'isola, riportando anche gli aggettivi \"Macar\u0113nsis\" o \"Machar\u0113nsis\"\nLa posizione precisa di \"Imachara\" non \u00e8 nota, ma \u00e8 stata e rimane oggetto di molti dibattiti accademici. \nDivenuto \"\"feudo di Imbaccari\" nel 1610 grazie al barone Giuseppe Maria Patern\u00f2, poi da lui stesso rinominato in \"Mirabella Imbaccari\"\", in onore della sua seconda moglie, Eleonora Mirabella.\nNel dialetto locale \u2014 che fa da ponte tra siciliano e gallo-italico di Sicilia \u2014 il posto \u00e8 ancora oggi chiamato \"M\u00e0cara\" o \"I M\u00e0cari\", mentre i suoi abitanti sono noti come \"macarisi\" (it. \"macaresi\"); quanto alla prima parte del toponimo non si \u00e8 soliti indicarla, cos\u00ec come accade anche agli altri comuni che in passato erano feudi e hanno acquisito successivamente il nome dei possidenti (cf. Canicattini Bagni, Priolo Gargallo). Quel che \u00e8 certo \u00e8 che in siciliano si possono usare alternativamente le forme \"Mirabbella\" o \"Mirabbe\u1e0d\u1e0da\".\nDalle origini alla rivolta dei Lombardi.\nIl feudo Imbaccari nel periodo arabo si trovava nel vastissimo territorio di Manzil Khal\u012bl o Malg\u00e2 Hal\u012bl o Ab\u016b Hal\u012bl (alla lettera \"Quello di Abramo\", letto come \"Rifugio di Abramo\") e il suo casale, Ambakarih (829) o Imakarah (834), faceva parte dei quindici casali che gravitavano attorno al borgo pi\u00f9 importante di Ibl\u0101tasah (che poteva costituire la variante araba del toponimo \"Ibla\", o del latino \"Platea\" o \"Platia\", che avrebbe originato il nome di Piazza Armerina), che sembra si trovasse nei pressi dell'odierna Villa Romana del Casale).\nDopo la guerra contro i musulmani il feudo venne concesso dal conte Ruggero I d'Altavilla ai pi\u00f9 valorosi combattenti lombardi, ma la popolazione rimase prevalentemente araba. Nel 1160 tra i grandi feudatari e gli abitanti delle provincie del regno e soprattutto delle colonie lombarde, montarono i malumori, le preoccupazioni e il risentimento per la politica permissiva di Guglielmo I il Malo verso gli Arabi e i Greci, che ancora abitavano quei territori e che si erano mostrati sudditi fedeli assai utili nell'amministrazione dello Stato e nelle file dell'esercito normanno.\nUna congiura di corte, capeggiata da Matteo Bonello, signore di Caccamo, e dai baroni pi\u00f9 influenti del regno, port\u00f2 all'uccisione dell'ammiraglio Maione da Bari, paladino della politica di pacifica convivenza con gli Arabi e coi Greci. Tancredi d'Altavilla dei conti di Lecce e Ruggero Sclavo, figlio illegittimo del conte Simone Aleramico di Policastro, si ribellarono a Guglielmo I e tornati da Palermo, dove era fallita la loro rivolta, furono aiutati dagli abitanti dei casali lombardi di Rambaldo, Rossomanno, Ciappa, Polino, Eliano e Comicino ad assaltare e massacrare i Saraceni che ancora vivevano nei casali di Ibl\u0101tasah, Anaor, Rahal Phididi, Rahal Bi\u00e2t, Rabugino, Ramursura, Rachulmet, Garsiliato, Imbaccari e Gallinica, distruggendoli totalmente. L'anno seguente Guglielmo I, appena saputo della grave insurrezione, assedi\u00f2 i casali ribelli di Rambaldo, Rossomanno, Ciappa, Polino, Comicino ed Eliano servendosi anche dei soldati saraceni pronti a vendicare il massacro dell'anno prima. Li espugn\u00f2 e li rase al suolo e lo stesso fece con Butera, risparmiando solo Fundr\u00f2, Rossomanno, Pietratagliata, Agata, Anaor e qualche altro casale dove si rifugiarono i superstiti. Il re torn\u00f2 a Palermo a costituire due corpi di spedizione per combattere gli insorti della Calabria e della Puglia. Ad uno di questi corpi si arruolarono volontari i Lombardi superstiti dei borghi distrutti che, nella battaglia di Taverna, si coprirono di gloria a tal punto da meritarsi dal re il decreto di ricostruzione della loro citt\u00e0. Mentre, per\u00f2, Ibla, Platia, Platea, Placea, Placia (Piazza Armerina) venne ricostruita nel 1163, gli altri casali rimasero definitivamente distrutti.\nDa feudo medievale all'Unit\u00e0 d'Italia.\nIl casale feudale di Imbaccari, comprendente anche il m\u00e0rcato di Piana di Minnelli, dal 1296 si frazion\u00f2 in Imbaccari Sottano, diviso a sua volta in Baldo Inferiore e Baldo Superiore, e in Imbaccari Soprano, diviso anch'esso nei m\u00e0rcati Sortavilla Inferiore e Sortavilla Superiore. Nei secoli XII, XIII e XIV Imbaccari appartenne alle famiglie di nobili abitanti a Piazza (Goffredo di Mazzarino, Ugo Lancia, de Cardona, Villardita) e, nei primi anni del Quattrocento, alla famiglia de Landolina abitante a Caltagirone. Nel 1425 Giovanni (de) Landolina di Caltagirone fu costretto a vendere Imbaccari Sottano a Gualtiero Paternione (Patern\u00f2) e Spadafora V barone del Burgio e I barone di Imbaccari Sottano. La famiglia Patern\u00f2 continu\u00f2 il possesso del feudo per oltre un secolo e mezzo, sino al 1585, quando il barone Giuseppe Maria Patern\u00f2 e Gravina, barone di Granieri e Raddusa, vendette Imbaccari Sottano a Pietro Gaffori, barone del Toscano, tenendo per s\u00e9 Baldo e Piana di Minnelli. Dieci anni pi\u00f9 tardi il barone Patern\u00f2 Giuseppe Maria e Gravina, rimasto vedovo, si spos\u00f2 a Modica, per la seconda volta, con Eleonora (o Leonora) Mirabella figlia ed erede di Biagio Mirabella e Landolina, signore di Carcaci e Racalcaccia, e quindici anni dopo, l'11 settembre 1610, chiese ed ottenne da re Filippo III di Spagna, la \"\"licentia populandi\" e il \"mero e misto imperio\"\" per il suo feudo Baldo e Piana di Minnelli per costruirvi cos\u00ec una \"Terra\", ovvero un paese, dandogli il nome di Mirabella in onore della famiglia della moglie Eleonora.\nNel 1624 il figlio di Giuseppe Maria Patern\u00f2 e Gravina, Giacinto Maria Patern\u00f2 e Mirabella, barone di Raddusa, Granieri e Destra, riacquist\u00f2 il feudo di Imbaccari Sottano dai discendenti di Pietro Gaffori (Pietro e Chierico Francesco Gaffori) e nel 1630 ottenne la licenza, dal vicer\u00e9 Francisco Fern\u00e1ndez de la Cueva, di trasferirvi il paese, gi\u00e0 fondato nel 1610 nel feudo di Baldo, che, purtroppo, si era rivelato insalubre persistendo la malaria. A questo trasferimento si oppose la citt\u00e0 di Piazza che si vedeva lesa nei suoi diritti perch\u00e9 privata da una parte delle entrate fiscali. Dopo sei anni di contrasti, pagando 200 onze ai Giurati di \"Platia\", arriv\u00f2 l'accordo risolutivo per ottenere la totale giurisdizione. Infatti, il vicer\u00e9 Luigi Moncada, principe di Patern\u00f2, concesse l'autorizzazione definitiva al trasferimento. Nel 1693 il feudo di Imbaccari Sottano insieme alla \"Terra di Mirabella\", per i debiti contratti da Francesco Maria Patern\u00f2 e Tornambene, se lo aggiudic\u00f2 il barone piazzese Trigona Aloisio (Luigi) I. Dopo la rinunzia del figlio primogenito di Aloisio, Matteo Trigona, vescovo di Siracusa, ne mantenne il possesso nel 1715 il fratello, Ottavio Trigona. Nel 1730 Ottavio rinunci\u00f2 in favore del figlio Aloisio II che se ne invest\u00ec nello stesso anno. Poco tempo dopo Aloisio II vendette il feudo a Trigona Vespasiano, duca di Misterbianco. Ma nel 1734 lo recuper\u00f2, pagando i debiti del fratello Francesco Maria, Geronimo Patern\u00f2 e Tornambene che, poco prima che morisse, vendette il diritto al recupero del feudo a Vincenzo Patern\u00f2 Castello IV principe di Biscari (1685-1749), il quale si invest\u00ec del titolo di Imbaccari Sottano, Baldo e Terra di Mirabella nel 1737.\nAlla morte di Vincenzo Patern\u00f2 Castello il feudo d'Imbaccari Sottano, Baldo e Terra di Mirabella pass\u00f2 nel 1750 al suo primogenito, Ignazio Patern\u00f2 Castello e Scammacca V principe di Biscari detto il Grande (1719-1786), perch\u00e9 illustre mecenate, archeologo, numismatico e letterato nonch\u00e9 fondatore del museo \"Biscari\" di Catania. Alla morte del padre Ignazio si invest\u00ec del feudo il figlio primogenito Vincenzo Ignazio Patern\u00f2 Castello e Morso VI principe di Biscari (1743-1813). Durante il suo possesso si congiunse nel 1792, sotto un unico signore, anche il feudo di Imbaccari Soprano e Sortavilla avendolo acquistato da Antonino La Grua e Branciforte principe di Carini e, sempre Vincenzo Ignazio, nel 1809, s'invest\u00ec anche del feudo confinante Gatta.\nA Vincenzo Ignazio Patern\u00f2 Castello e Morso succedette il figlio Ignazio Vincenzo Patern\u00f2 Castello e Arezzo VII principe di Biscari (1781-1844) e barone di Imbaccari Sottano, Baldo, Terra di Mirabella, Imbaccari Soprano, Sortavilla e Gatta, alla cui morte succedette il fratello Roberto Vincenzo Patern\u00f2 Castello e Arezzo VIII principe di Biscari (1790-1857) che nel 1814 spos\u00f2 Lucrezia Tedeschi ricevendo in dote anche le signorie del Toscano, Mandrile e m\u00e0rcati di Toscanella.\nNel 1862 il regio decreto del re d'Italia Vittorio Emanuele II stabil\u00ec che il paese fosse denominato Mirabella Imbaccari. A Roberto Vincenzo Patern\u00f2 Castello e Arezzo succedette nel 1861 per met\u00e0 il figlio terzogenito Ignazio Vincenzo Patern\u00f2 Castello e Tedeschi (1819-1888), per l'altra met\u00e0 succedette il 14\u00ba e penultimo figlio, Camillo Patern\u00f2 Castello e Tedeschi (1835-1880), sposatosi nel 1872 con Maria Stagno dei principi d'Alcontres. Dal loro matrimonio nacquero Roberto Patern\u00f2 Castello e Stagno (1875-1895) e Ignazio Patern\u00f2 Castello e Stagno (Catania 1879 - Monza 1944). Ignazio fu l'ultimo della famiglia Patern\u00f2 Castello che nel 1897 eredit\u00f2 i beni di Mirabella Imbaccari parte per diritto ereditario e parte per transazione. Si spos\u00f2 nel 1899 con Angelina Auteri (Napoli 1880-Legnano 1964), in seguito suor Maria di Ges\u00f9, figlia del barone catanese Franco e della pugliese Maria Gaetana Gionti. Il barone Ignazio frazion\u00f2 il feudo in piccoli appezzamenti e don\u00f2 sia il Palazzo Baronale all'Istituto delle Suore Dorotee (1928) che il terreno in contrada Orto Canale per la costruzione delle Scuole elementari (1930), prima di entrare tra i Chierici Regolari di San Paolo, detti Barnabiti, a Monza.\nLuoghi d'interesse.\nChiesa di Santa Maria delle Grazie.\nLa Chiesa Madre \u00e8 dedicata alla Madonna delle Grazie, insigne monumento di architettura barocco-dialettale che s'innalza, fronteggiando il palazzo Biscari lungo la via Trigona, sulla piazza principale del paese. Vi si accede attraverso un'ampia scalinata.\nIl suo prospetto, a tre ordini architettonici, in stile barocco-siciliano, delineato da grandi lesene con basi e capitelli, \u00e8 ornato di un grande ed artistico portale con fregio e timpano, di una finestra con statua di pietra della Madonna col Bambino, di un grande orologio civico, di un campanile a trifora, con archi a tutto sesto, e di un timpano terminale con croce ed acroterii.\nFu costruita da Giacinto Patern\u00f2 contemporaneamente alla costruzione del Palazzo e alle 60 case scaglionate lungo l'attuale via Trigona.\nDurante il terremoto del 1693 sub\u00ec parecchi danni, che furono riparati da don Luigi Trigona, dal cui successore don Ottavio e da altri Signori o Parroci che si sono succeduti venne arricchita ed abbellita ulteriormente.\nDi pregevole vi si trovano un sarcofago che racchiude le spoglie di Giuseppe e Innocenza Patern\u00f2; una tela della Crocifissione, che sia pure non firmata, si presume essere stata dipinta da Michelangelo da Gangi appartenente alla scuola di Giuseppe Salerno detto lo zoppo di Ganci; un'altra dipinto raffigurante la Trasfigurazione, opera di Michele Salvo da Gangi.\nDa sottolineare la presenza (sopra la vecchia sagrestia) di un quadro dell'artista mirabellese Vincenzo Di Fazio (1884-1968) raffigurante l'Ascensione. La chiesa \u00e8 stata ristrutturata nel 2006.\nPalazzo Biscari.\n\u00c8 il monumento pi\u00f9 insigne, unitamente alla Chiesa Madre, che c'\u00e8 nel Comune di Mirabella. In esso attualmente ha sede l'Istituto delle Suore di Santa Dorotea. Sorge sul punto pi\u00f9 alto del paese, sullo sfondo della via Trigona, che \u00e8 l'arteria pi\u00f9 centrale e pi\u00f9 antica.\nDi esso cos\u00ec si esprime un poeta locale:\n\"Sorge in alto l'antico maniero costruito da secoli ormai; da lontano mirar lo potrai: maestoso, superbo lass\u00f9. Ecco l\u00e0! In cima a quel monte! \u00c8 del popolo nostro la gloria che richiama remota la storia di nostr'avi, di gente che fu.\"\n\u00c8 di architettura barocco-locale, dal portale, dagli stipiti e dalle finestre di pietra intagliata. Dai balconi di ferro bombato, sul frontespizio troneggia lo stemma della casa gentilizia dei Biscari (sul campo sinistro di chi guarda si vede uno scudo con otto strisce verticali tagliate da una trasversale e, sul campo destro, una torre merlata).\n\u00c8 un palazzo molto ampio, con un cortile interno, o baglio, cinto da terreno coltivato a giardino e orto, e dal boschetto dalla parte di levante. Comprende molte ampie stanze che un tempo erano adibite in parte ad abitazione e in parte a dispensa, cucina, cavallerizza, magazzini.\nAl centro dell'androne, pavimentato con mattoni di argilla ordinari, vi \u00e8 una grande cisterna con due colonnine di ferro battuto, alimentata dalle acque piovane. Dall'androne si accede, attraverso un'ampia scala tutta in pietra ivi compreso il passamano, al piano superiore dove, tra l'altro, sono ben custoditi alcuni mobili antichi lasciati dai Biscari, e qualche quadro pregevole di loro antenati. Nella grande stanza che un tempo fu la camera da letto dei coniugi Biscari c'\u00e8 la cappella delle Suore dove si possono ammirare un artistico altare scolpito in noce con un altro in mogano di recente fattura sullo stile basilicale e due preziosi candelabri di bronzo. Annesso al palazzo Biscari nella parte di tramontana sorge quello che comunemente si chiama il Carcere (tipica costruzione con i merli sovrapposti, sul tipo dei castelli medioevali, che un tempo serviva come luogo di pena e adesso \u00e8 stato ristrutturato internamente per attivit\u00e0 sociali).\nUn Monumento ai Caduti, inaugurato nel 1938 durante l'amministrazione del cav. Benedetto Lo Presti, fu collocato di fronte al Palazzo Biscari.\nIl monumento, realizzato in bronzo da Pietro Montana e raffigurante un poderoso soldato che sorregge una donna prostrata e afflitta, \u00e8 un dono dei Mirabellesi residenti negli Stati Uniti d'America.\nNel 2014 piazza Santa Paola Frassinetti \u00e8 stata sottoposta a restauro: \u00e8 stata ricostruita la scalinata d'accesso al Palazzo Biscari e ripulito il Monumento ai Caduti che \u00e8 stato spostato alla sinistra del palazzo.\nPalazzo Giangrande.\n\u00c8 un isolato costruito sotto il carcere o castello facente angolo con l'attuale via Politini e via Castello.\nLa sua costruzione risale alla stessa epoca del palazzo Biscari o immediatamente successiva. Vi si ammirano ancora il portale che si apre in via Castello, tutto in pietra intagliata con lesene e capitelli, e un altro portale sulla via Politini, pure intagliato ma con linee diverse.\nChiesa del Sacro Cuore di Ges\u00f9.\nLa chiesa del Sacro Cuore fu provvisoriamente ricavata, nel dicembre 1908, dai magazzini della famiglia Politini dopo un fallito tentativo di portare a termine nel 1904 la costruzione di una seconda chiesa in Mirabella, la cui prima pietra venne posta da mons. Damaso Pio De Bono (1850-1927). La nuova costruzione si era resa necessaria dopo il terremoto dell'8 dicembre di quello stesso anno, che aveva reso inagibile la pericolante chiesa madre.\nIl promotore della nuova costruzione fu il parroco Rosario Giustolisi (1882-1935), che validamente aiutato da un comitato civico e dall'entusiasmo dei fedeli del quartiere delle Forche, diede stabile struttura ai locali della nuova chiesa, che nel 1911 ottenne il riconoscimento canonico dalla competente autorit\u00e0 ecclesiastica.\nL'interno, a tre navate, \u00e8 decorato da un grande Crocifisso di legno di Vincenzo Moroder del 1953, dall'originario altare maggiore di marmo ornato dalla statua di legno del Sacro Cuore di Luigi Santifaller, dall'altare conciliare di marmo dei fratelli Alberghina, da due altari laterali con la statua lignea di Sant'Antonio (Santifaller) e una statua di cartapesta della Madonna di Lourdes e da una tela con angeli, recanti simboli della passione, di un non meglio identificato Albino, dal fonte battesimale di marmo di Carrara del 1940 e dal portale di noce di Salvatore Massari del 1961.\nRicordiamo, ancora, che nella chiesa, vicino alla colonna di fronte all'altare della Madonna di Lourdes, nel 1947 furono traslate le spoglie mortali del suo fondatore, con questa iscrizione:\nL'Opera del Tombolo.\nL'attivit\u00e0 artigianale dei merletti a tombolo costituisce una ricchezza tipicamente locale, pregio e vanto di tutte le donne del paese.\nIl tombolo - probabilmente nato in Cina e portato in Italia da Suore Missionarie - \u00e8 un tessuto finissimo ottenuto da un intreccio di filo di lino o di cotone attraverso il frusciare dei fuselli di legno abilmente manovrati da dita esperte.\nNei locali del principesco palazzo Biscari le donne mirabellesi, in modo particolare le giovani, si raccolsero numerose per apprendere quell'arte che sarebbe diventata - e lo \u00e8 ancora - il fiore all'occhiello del paese. Nel 1910 l'Opera venne ufficialmente istituzionalizzata con la venuta da Roma di quattro Suore dell'Ordine di Santa Dorotea espressamente chiamate dai principi Biscari a stabilirsi nel palazzo, assicurandone cos\u00ec la continuit\u00e0.\nDa quel momento Mirabella fu tutto un fervore di tombolo che con l'andar del tempo ha cambiato per molti versi il volto del paese dandogli una posizione di primo piano anche in campo nazionale per la produzione di tali preziosi merletti, esposti nelle mostre di artigianato in varie citt\u00e0 d'Italia ed estere ottenendo ambiti premi.\nTale lavoro \u00e8 diventato talmente popolare che non c'\u00e8 una casa o una strada dove non si vedano donne e bambine sedute al sole, o all'ombra, intente a tessere finissimi e pregiati merletti.\nMerito tutto della giovanissima moglie del principe Biscari, Angelina Auteri, che credendo fermamente nel suo ambizioso e coraggioso progetto imprenditoriale, offr\u00ec alle donne del paese la possibilit\u00e0 di rendersi indipendenti e di preparare da s\u00e9 il corredo alle figlie.\nIl tombolo negli anni divenne una realt\u00e0 economica molto forte, tanto da far meritare al paese la denominazione di \"Citt\u00e0 del Tombolo\".\nMuseo del Tombolo.\nDal 1961 al 1974 si \u00e8 svolta la Mostra del Tombolo in concomitanza della festa patronale e nel 1986 \u00e8 stata inaugurata come Mostra permanente, ubicata nei locali dell'ex scuola media.\nIl 18 marzo 2012 \u00e8 stato inaugurato il Museo del Tombolo.\nVi si trovano esposti pregiati merletti di ogni forma e misura.\nFeste e tradizioni.\nFesta della Madonna.\n\u00c8 la festa patronale del paese che da sempre si svolge l'ultima Domenica di Agosto (da qualche anno si svolge la penultima Domenica per facilitare la presenza agli emigrati). La partecipazione popolare \u00e8 plebiscitaria soprattutto durante la processione che si snoda attraverso le vie del paese. Caratteristiche sono le promesse con i ceri e le catene ai piedi.\nSanta Lucia.\nOltre alla tradizionale cucc\u00eca, il 12 e 13 dicembre si accende la Vampa (fal\u00f2) in Piazza Vespri.\nIn tale occasione, ormai da parecchi anni, si svolge la sagra della cuccia.\nAltari di San Giuseppe (19 marzo).\nSi tratta di un voto che molte persone fanno in onore di San Giuseppe per grazia ricevuta.\nGli altari vengono addobbati nel migliore dei modi e con massima dovizia di cibi. Vi si assidono per il pranzo un uomo, in ragazzo e una ragazza rappresentanti i tre personaggi della Sacra Famiglia.\nViaggio al Calvario.\n\u00c8 una processione suggestiva, commovente e partecipata, sia pure alquanto ridimensionata in questi ultimi tempi per la mancanza dei confratelli col cappuccio, che si svolge la mattina del Venerd\u00ec Santo con una grande croce portata da un devoto.\nLa sera, con partecipazione massiva, si svolge la tradizionale processione del Cristo Morto e dell'Addolorata.\nCaratteristici sono i Lamenti in dialetto locale che si cantano il Venerd\u00ec Santo durante il percorso delle processioni ed anche il 19 marzo quando si girano gli Altari di San Giuseppe. Si tratta di canti modulati che ricordano i misteri della Passione e Morte del Signore.\nCarnevale.\n\u00c8 una ricorrenza annuale che in passato vedeva i giovani divertirsi nei festini in famiglia o in sale pubbliche.\nDa parecchi anni il carnevale viene organizzato in modo pi\u00f9 chiassoso con sfilate di carri allegorici e gruppi mascherati, manifestazione che si conclude con una premiazione e si protrae con balli pubblici sotto il tendone nella piazza principale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nLingue e dialetti.\nA Mirabella Imbaccari si parla un dialetto della lingua siciliana di tipo centrale, con evidente sostrato gallo-italico, dovuto alle migrazioni avvenute nella Sicilia orientale di popolazioni Lombarde tra l'XI ed il XIII secolo, come \u00e8 avvenuto nelle comunit\u00e0 vicine di Caltagirone (il quale ha un dialetto siciliano con sostrato ligure), Piazza Armerina (che ha un vero e proprio dialetto gallo-italico) e San Michele di Ganzaria.\nInfrastrutture e trasporti.\nFerrovie.\nDal 1930 al 1965 l'abitato di Mirabella Imbaccari era servito dalla ferrovia Dittaino-Piazza Armerina-Caltagirone.\nSport.\nCalcio.\nLa principale squadra di calcio della citt\u00e0 era l'\"A.S.D. Mirabella\" che ha militato nel girone G siciliano di 1\u00aa Categoria."}
{"id": "525171", "revid": "709565", "url": "https://it.wikipedia.org/wiki?curid=525171", "title": "Ken Kesey", "text": "Esponente della controcultura statunitense della seconda met\u00e0 del secolo scorso, Kesey divenne noto per il romanzo \"Qualcuno vol\u00f2 sul nido del cuculo\" (\"One Flew Over the Cuckoo's Nest\", 1962). Reputato da alcuni un trait d'union tra la Beat Generation degli anni cinquanta e la cultura hippie degli anni settanta, in un'intervista radiofonica rilasciata nel 1999 afferm\u00f2 a tal proposito: \u00ab\"Ero troppo giovane per essere un beatnik, ma troppo vecchio per essere un hippie\"\u00bb.\nBiografia.\nKen Kesey nacque a La Junta, in Colorado. Ancora giovane, nel 1946, si trasfer\u00ec con la sua famiglia a Springfield, in Oregon. Fu campione di lotta sia alla high school che al college, stava per essere ingaggiato nel team olimpico, ma un grave infortunio alla spalla ferm\u00f2 la sua carriera da lottatore. Il giovane Kesey era un avido lettore e un amante dei film, i suoi modelli sono stati John Wayne, Edgar Rice Burroughs e Zane Grey, inoltre gli piaceva giocare con la magia, con la ventriloquia e l'ipnotismo. \nSi spos\u00f2 con la sua fidanzata dei tempi della high school, Faye Haxby, proprio prima di iniziare il college ed il matrimonio dur\u00f2 fino alla morte di Kesey, all'et\u00e0 di 66 anni. La coppia ebbe tre figli, Jed, Zane e Shannon. Kesey per\u00f2 pi\u00f9 avanti, con il consenso di Faye, ebbe anche un'altra figlia, Sunshine Kesey, dalla compagna Carolyne Adams, una dei componenti dei Merry Pranksters. Kesey frequent\u00f2 la Scuola di Giornalismo all'Universit\u00e0 dell'Oregon, dove ottenne la laurea in eloquenza e comunicazione nel 1957.\nSperimentazione di sostanze psicoattive.\nNel 1959 all'Universit\u00e0 di Stanford Ken Kesey prese volontariamente parte ad uno studio sulle sostanze psicoattive finanziato dalla CIA, noto con il nome di MKULTRA. Queste sostanze includevano LSD, mescalina, psilocibina, cocaina e DMT. Kesey scrisse resoconti molto dettagliati su quest'esperienza, sia durante lo studio vero e proprio, sia negli anni in cui prosegu\u00ec privatamente la sperimentazione. Il suo ruolo di cavia lo ispir\u00f2 nel redigere il romanzo \"Qualcuno vol\u00f2 sul nido del cuculo\" nel 1962. Il successo ottenuto con questo suo libro e la vendita della sua abitazione a Stanford gli permisero di trasferirsi a La Honda, in California, vicino a San Francisco. Spesso organizzava insieme agli amici delle feste, soprannominate \"Acid Tests\", durante le quali gli invitati assumevano LSD in un'ambientazione psichedelica con musica dei Grateful Dead, il gruppo preferito dell'autore, pareti fluorescenti e luci stroboscopiche . Queste feste sono descritte in alcune poesie di Allen Ginsberg e nei libri \"The Electric Kool-Aid Acid Test\" di Tom Wolfe e \"Hell's Angels\" di Hunter S. Thompson.\n\"Qualcuno vol\u00f2 sul nido del cuculo\".\nPer la stesura di \"Qualcuno vol\u00f2 sul nido del cuculo\" Kesey trasse ispirazione dalla sua esperienza nell'ospedale dei veterani di Menlo Park. Qui Kesey pass\u00f2 molto tempo a parlare con i pazienti, a volte sotto l'effetto delle droghe psicoattive che aveva volontariamente deciso di testare. Egli riteneva che questi pazienti non fossero \"pazzi\", bens\u00ec individui rifiutati dalla societ\u00e0 perch\u00e9 non conformi agli stereotipi convenzionali di comportamento e pensiero.\n\"Qualcuno vol\u00f2 sul nido del cuculo\" ebbe un successo immediato. Ne furono poi elaborate sia una versione teatrale che una cinematografica, quest'ultima diretta da Milo\u0161 Forman. Kesey, inizialmente coinvolto nella lavorazione del film, rinunci\u00f2 nel giro di due settimane. Disse di non aver nemmeno mai visto la pellicola perch\u00e9 vi fu una diatriba riguardo alla somma di $20,000 con cui fu inizialmente ricompensato per i diritti della sua opera. Inoltre non condivise la scelta di non far narrare la vicenda dal Capo Bromden, come avviene invece nel libro.\n\"Sometimes a Great Notion\" (\"A volte una bella pensata\").\nQuando la pubblicazione di \"A volte una bella pensata\" nel 1964 richiese la presenza di Kesey a New York, questi e i Merry Pranksters iniziarono un viaggio attraverso gli USA con uno scuolabus chiamato \"Furthur\" o \"Further\". Questo viaggio, descritto in \"The Electric Kool-Aid Acid Test\" di Tom Wolfe e in \"The Further Inquiry\" di Kesey stesso, era un vero e proprio tentativo di fuga dalla routine quotidiana.\nUna volta a New York, Neal Cassady, uno dei compagni di viaggio dell'autore present\u00f2 Kesey a Jack Kerouac e ad Allen Ginsberg, il quale a sua volta gli fece conoscere Timothy Leary. Di \"A volte una bella pensata\" fu elaborata una versione cinematografica nel 1971 con Paul Newman, che fu nominato per due Academy Awards. Fu anche il primo film trasmesso dalla nuova rete televisiva della Pennsylvania HBO nel 1972.\nMaturit\u00e0.\nKesey fu arrestato per il possesso di marijuana nel 1966. Disse di aver ricevuto il consiglio di evadere durante una seduta spiritica. Nel tentativo di seminare la polizia, finse di essersi suicidato, facendo lasciare il mezzo dei Merry Pranksters su una strada affacciata su una scogliera vicino ad Eureka (California) con tanto di ultimo messaggio che diceva \"Ocean Ocean I'll beat you in the end.\" (\"Oceano Oceano alla fine mi scontro con te\"). Kesey pass\u00f2 poi in Messico, nascosto nel baule dell'automobile di un amico, stratagemma intenzionalmente ingenuo. Quando successivamente torn\u00f2 negli USA, venne arrestato e imprigionato per cinque mesi. Una volta rilasciato, torn\u00f2 alla fattoria di famiglia nell'Oregon, a Pleasant Hill, nella Willamette Valley, dove avrebbe poi trascorso il resto della sua vita. In quest'ultimo periodo scrisse molti articoli, libri (anche raccolte di suoi articoli) e racconti brevi.\nNel 1997 Kesey riun\u00ec i Merry Pranksters ad un concerto dei Phish durante l'esecuzione della canzone \"Colonel Forbin's Ascent\". Questa fu una delle sue ultime apparizioni in pubblico. Kesey mor\u00ec il 10 novembre 2001 di tumore."}
{"id": "525176", "revid": "767487", "url": "https://it.wikipedia.org/wiki?curid=525176", "title": "Enrico III, conte di Sayn", "text": "Nel suo primo anno di regno Enrico divise il potere con suo zio, il Conte Enrico II, poich\u00e9 quest'ultimo e il padre di Enrico III, Eberardo II, avevano governato insieme la contea. \nNel 1233 il Grande Inquisitore tedesco, Corrado di Marburgo, accus\u00f2 Enrico di partecipare a orge sataniche. Enrico si difese davanti a un'assemblea di vescovi convocata a Magonza e fu scagionato. Corrado non accett\u00f2 il verdetto e dopo aver lasciato Mainz fu assalito e ucciso vicino Marburgo da un gruppo di cavalieri. Non si sa se agissero su ordine di Enrico. Nonostante lo stesso papa Gregorio IX avesse ordinato di trovare e punire gli assassini, la fama di crudelt\u00e0 di Enrico ferm\u00f2 le indagini.\nEnrico mor\u00ec nel 1246. La contea pass\u00f2 nelle mani del conte Eberardo III di Sponheim Eberstein."}
{"id": "525177", "revid": "767487", "url": "https://it.wikipedia.org/wiki?curid=525177", "title": "Nerorgasmo", "text": "I Nerorgasmo sono una band hardcore punk italiana attiva dalla prima met\u00e0 degli anni ottanta fino agli inizi dei novanta a Torino, che proponeva un hc/punk cupo e dalle tematiche nichiliste. Assieme ad altri gruppi, quali Blue Vomit, Indigesti, Negazione, Declino, Peggio Punx ed altri, hanno costituito la base della scena hardcore punk torinese e piemontese dell'epoca e furono esponenti di primo piano di quello che fanzine e riviste come \"Maximumrocknroll\" definirono \"Italian hardcore\". Secondo Federico Guglielmi, i Nerorgasmo sono stati uno dei gruppi punk italiani pi\u00f9 importanti e seminali. Il gruppo registr\u00f2 due dischi: l'EP \"Nerorgasmo\" (1985) e l'album \"Nerorgasmo\" (1993). Le loro composizioni sono opera dei due componenti fondatori e permanenti, Luca Bortolusso (voce) e Simone Cinotto (chitarre).\nStoria.\nI Nerorgasmo nacquero nel 1983 dall'iniziativa di Luca \"Abort\" Bortolusso (voce), Simone Cinotto (basso e chitarra) ed Enrico Falulera (batteria) dopo lo scioglimento dei Blue Vomit e brevi parentesi con gruppi meteora come i Nazifuckers o i Cani Putridi..\nAutoprodussero un primo EP su 7\", \"Nerorgasmo\", contenente 4 pezzi (\"Nerorgasmo\", \"Banchetto di lusso\", \"Passione nera\", \"Distruttore\") nei quali Simone suon\u00f2 sia il basso sia la chitarra, il bassista Fiorenzo Massera lasci\u00f2 il gruppo prima della registrazione e poco dopo Enrico. L'uscita, inizialmente prevista per il Natale 1984, fu rimandata al febbraio del 1985.\nIl gruppo trov\u00f2 una formazione stabile subito dopo con Claudietto \"Viet-Kong\" Truglio (ex membro dei Kollettivo, gruppo punk attivo a Torino dai primi anni ottanta) alla batteria e Andrea \"Pixipan\" Giovine al basso. Registrarono altri 4 pezzi (\"Nato morto\", \"Alla fine dell'impero\", \"Una serata indimenticabile\", \"Creatori falliti\"), sempre con Simone alla chitarra e al basso, con l'intenzione di incidere un altro EP.\nFu in quel periodo che il gruppo venne contattato da una manager che gli offr\u00ec un contratto discografico. Luca e Simone lo rifiutarono per non perdere il controllo diretto dell'immagine, delle musiche e dei testi della band, oltre al diritto di poter fare concerti alle loro condizioni in locali scelti da loro. Questa decisione port\u00f2 ad una nuova rottura interna al gruppo, Claudio e Andrea se ne andarono e vennero sostituiti da Marina Zambelli al basso e Alessandro \"Sandrino\" Minetto alla batteria. Questa (Luca, Simone, Marina, Sandrino) \u00e8 da considerarsi la formazione \"classica\" dei Nerorgasmo.\nNella primavera del 1986 i Nerorgasmo vennero invitati a Genova per suonare contro il Salone della Nautica. \u00c8 qui che in Piazzale Ferrari, prima della ripartenza per Padova, dove dovevano suonare il giorno dopo, vennero aggrediti da un gruppo di skin neonazisti che si avventarono su Luca e dopo averlo malmenato, prima di fuggire a causa dell'arrivo della polizia, gli inflissero una coltellata alla gola suturatagli poi con dieci punti.\nNel 1986 Nerorgasmo fecero integralmente parte del Collettivo Avaria (ex collettivo Punx Anarchici), un movimento che raggruppava tutti quelli che cercavano uno spazio da autogestire e da utilizzare per fare concerti, suonando a varie occupazioni e manifestazioni. Nel 1987 dal collettivo Avaria scatur\u00ec l'occupazione dell'ex asilo infantile di Robilant, che divenne El Paso Occupato. In quel periodo crebbero le tensioni interne al gruppo, Sandrino se ne and\u00f2, sostituito da Maurizio Plancher \"il Gatto\", dopo aver partecipato alla registrazione di un LP incompiuto, con Frank e Oliver (ex Kollettivo, Bedbois e CCC CNC NCN) ai suoni. I brani rimasti dalla sessione sono \"Ansia\", \"Nello specchio\", \"Creatori falliti\", \"Mai capirai\" e \"Io mi amo\".\nDa allora in poi le apparizioni live dei Nerorgasmo, furono limitate non dalla mancanza di occasioni, ma dai problemi interni.\nIl 26 aprile 1987, compleanno di Luca, i Nerorgasmo fecero quello che doveva restare per alcuni anni il loro ultimo concerto in Via Cigna a Torino (l'attuale Spazio 211).\nRitrovatisi dopo l'estate, Luca e Simone continuarono a suonare insieme formando gli Ifix Tcen Tcen, gruppo che oltre a composizioni originali hardcore proponeva cover HC di pezzi disco e di altri generi, e che produsse due LP usciti per la TVOR On Vinyl: \"Liquid Party\" (1988) e \"Oltre la collina\" (1989).\nNel 1993 i Nerorgasmo si riunirono, con, oltre a Luca e Simone, Marco Klemenz (Animal Rage, This Evol Taste, Jester Beast) al basso e Francesco Dilecce(Pikkio) alla batteria. Con questa formazione fecero alcuni concerti e registrarono l'omonimo LP, \"Nerorgasmo\", contenente 18 brani con Tino Paratore all'Acqualuce Studio di Alpignano.\nDurante il live del 1993 ad El Paso Occupato, Luca Abort per provocazione si travest\u00ec da nazista e pronunci\u00f2 questo discorso:\nTra il 1994 e il 1998 Simone Cinotto entr\u00f2 a far parte dei Fluxus, con cui registr\u00f2 due album, \"Vita in un pacifico nuovo mondo\" (1994) e \"Pura lana vergine\" (1998).\nL'8 settembre 2000 a Torino in via Ozanam 10 Luca Abort mor\u00ec per overdose da eroina.\nDopo la morte di Abort.\nOltre all'attivit\u00e0 di cantante dei Nerorgasmo Luca Abort era anche fotografo e disegnatore. Tra i suoi lavori era particolarmente famoso il graffito realizzato sulla palazzina Fenix dei Giardini Reali di Torino: l'U-Boat sventolante la bandiera pirata che lanciava i siluri della cultura sottomarina contro le corazzate del grigiore istituzionalizzato. Il graffito fu cancellato nel 2006, quando il Fenix fu sgomberato assieme alle altre case occupate, la Rosalia e l'Alcova, che si trovavano in c.so San Maurizio.\nL'11 febbraio 2012 i componenti dei Nerorgasmo (ultima formazione), Simone, Marco e Francesco Dilecce (Pikkio), si sono riuniti per un concerto-benefit di raccolta di fondi per spese legali di anarchici arrestati in ricordo di Luca a El Paso Occupato. Quattro cantanti si sono alternati sul palco, spartendosi le canzoni alla voce: Franz Goria dei Fluxus, Sdro dei Kollettivo e Plastination, Ricu degli Inquietudine e Gigio (Luigi Bonizio), gi\u00e0 cantante degli Arturo e Church Of Violence (C.O.V.).\nSimone, Marco, Francesco Dilecce e Gigio poco dopo hanno fondato i Via Luminosa, il cui primo disco, omonimo, \u00e8 uscito nell'aprile 2013.\nIl 18 giugno 2016 si esibiscono all'App Colombofili di Parma con Simone Cinotto, Marco Klemenz, Francesco Dilecce e Luigi Bonizio e Franz Gorla alle voci, supportati da Infamia, Pisciosangue, Hate &amp; Merda e Shenanigans. Replicano il seguente 11 novembre esibendosi al No Cage di Prato, preceduti da Angry Punx, Pisciosangue, Quiet Pig e Marnero. Per l'occasione hanno cantato sul palco insieme ai Nerorgasmo: Luigi Bonizio degli Arturo e Franz Goria dei Fluxus. Altre date sono state effettuate anche dopo tali concerti.\nIl 16 dicembre 2018, tramite la loro pagina Facebook, i Nerorgasmo annunciano la morte del bassista Marco. La sorte del gruppo \u00e8 ancora ignota, cos\u00ec come le circostanze della perdita di Marco."}
{"id": "525178", "revid": "26891", "url": "https://it.wikipedia.org/wiki?curid=525178", "title": "Martin B-26", "text": ""}
{"id": "525179", "revid": "26891", "url": "https://it.wikipedia.org/wiki?curid=525179", "title": "B-26 Marauder", "text": ""}
{"id": "525182", "revid": "1305772", "url": "https://it.wikipedia.org/wiki?curid=525182", "title": "B26", "text": ""}
{"id": "525185", "revid": "1855442", "url": "https://it.wikipedia.org/wiki?curid=525185", "title": "Svolta di Salerno", "text": "La cosiddetta \"svolta di Salerno\", avvenuta nell'aprile del 1944, prende il nome da una iniziativa di Palmiro Togliatti, su impulso dell'Unione Sovietica, finalizzata a trovare un compromesso tra partiti antifascisti, monarchia e Badoglio, che consentisse la formazione di un governo di unit\u00e0 nazionale al quale partecipassero i rappresentanti di tutte le forze politiche presenti nel Comitato di Liberazione Nazionale, accantonando quindi temporaneamente la questione istituzionale. L'iniziativa si concluse con l'accettazione di una mediazione di Enrico De Nicola concernente il trasferimento di tutte le funzioni ad Umberto di Savoia, quale Luogotenente del Regno e l'indizione di una consultazione elettorale per un'Assemblea Costituente e la scelta della forma dello Stato solo al termine della guerra. Nel secondo dopoguerra la svolta di Salerno creer\u00e0 non pochi problemi alla tesi unitarista del Fronte popolare. Alcuni tra i socialisti massimalisti del PSI rinfacciavano infatti a Togliatti ed al PCI di essere venuti a patti con la monarchia e con il potere democratico.\nRetroscena.\nDopo l'armistizio di Cassibile, gli anglo-americani avevano creato una \"Commissione alleata di controllo\" per governare l'Italia, ma i rappresentanti dell'Unione Sovietica facevano soltanto parte di un Comitato consultivo affiancato alla Commissione.\nIl rappresentante dell'URSS nel comitato era il diplomatico Vy\u0161inskij, noto per i processi di Mosca, mentre la politica estera del governo Badoglio, in assenza del ministro Raffaele Guariglia, rimasto nella Roma occupata dai tedeschi, era sostanzialmente condotta dal Segretario generale del ministero degli esteri Renato Prunas. Grazie all'azione decisiva del suo stretto collaboratore Raimondo Manzini, Prunas nel gennaio del 1944 riusc\u00ec ad avere due colloqui con Vy\u0161inskij, il primo a Napoli e il secondo a Salerno. A seguito di tali trattative - in cui Prunas dichiar\u00f2 che da parte del governo italiano non vi era \u00abalcuna obbiezione o difficolt\u00e0\u00bb a consentire il rimpatrio del segretario comunista Palmiro Togliatti - il 14 marzo 1944 ebbero inizio le relazioni diplomatiche tra l'Italia e l'Unione Sovietica. Si tratta della tesi sostenuta prima dallo storico Maurizio Serra nel 2005 e quindi ripresa nel libro \"l'Alleato Stalin\" di Clementi del 2011 (che si avvale di riscontri fatti negli archivi ex sovietici), per la quale l'iniziativa della cosiddetta \"svolta\" sarebbe partita dal governo badogliano e sostenuta dall'Urss dopo una serie di consultazioni, tra le quali quella di Togliatti con il vertice sovietico a Mosca il 3 marzo 1944 appare come la meno importante dal punto di vista strategico.\nDopo il primo colloquio con Vy\u0161inskij, in merito alla collaborazione con l'URSS Prunas rilev\u00f2:\nI colloqui tra Stalin e Togliatti.\nStando a quanto riportato nel diario rinvenuto alcuni anni fa negli archivi russi, del bulgaro Georgi Dimitrov, gi\u00e0 segretario generale dell'allora disciolto Comintern, la notte del 3 marzo 1944 si svolse a Mosca un incontro tra Stalin e Togliatti, alla presenza di Molotov e Vy\u0161inskij. Secondo quanto riferito da Molotov a Dimitrov, Stalin avrebbe dato disposizioni a Togliatti di rientrare in Italia e non esigere l'immediata abdicazione del re, suggerendo ai comunisti italiani di entrare nel governo Badoglio. Il 5 marzo successivo fu lo stesso Togliatti a informare Dimitrov della conversazione con Stalin, giustificando l'ingresso dei comunisti nel governo italiano con la necessit\u00e0 di rafforzare politicamente la guerra contro i tedeschi e realizzazione dell'unit\u00e0 del popolo italiano contro il progetto inglese di un'Italia debole nel Mar Mediterraneo. Il 27 marzo, Togliatti, dopo esser transitato per Il Cairo ed Algeri, sbarc\u00f2 a Napoli.\nLa mediazione di Enrico De Nicola.\nLa posizione di Togliatti di accantonamento del problema istituzionale trov\u00f2 inizialmente contrari il PSIUP di Nenni e di Basso e il Partito d'Azione di La Malfa e Valiani; inoltre, la monarchia aveva gi\u00e0 respinto una mediazione di Carlo Sforza, concernente l'abdicazione di Vittorio Emanuele III d'Italia in favore del nipote infante che sarebbe dovuto salire al trono con il nome di Vittorio Emanuele IV, e la reggenza del Maresciallo Badoglio. L\"'impasse\" fu superata con l'accettazione di una proposta di Enrico De Nicola - che fu presentata anche a firma di Sforza e di Benedetto Croce - consistente nel formale mantenimento della titolarit\u00e0 del trono da parte di Vittorio Emanuele III, ma con il trasferimento di tutte le funzioni al figlio Umberto, quale Luogotenente del Regno. Tale trasferimento si concretizz\u00f2 con l'ingresso degli alleati nella Roma liberata. L'accordo prevedeva anche che, al termine della guerra, fosse indetta una consultazione fra tutta la popolazione per eleggere un'Assemblea Costituente e scegliere la forma dello Stato.\nIl primo governo politico post-fascista (governo Badoglio II), con la partecipazione dei sei partiti del Comitato di Liberazione Nazionale, PCI compreso, si form\u00f2 a Salerno, il 22 aprile 1944. Salerno rimase sede dell'esecutivo fino alla liberazione di Roma, il 4 giugno 1944.\nLe reazioni.\nIvanoe Bonomi, presidente del CLN centrale dimessosi il 24 marzo 1944 a causa di contrasti tra i partiti di sinistra e quelli di destra, il 7 aprile annot\u00f2 sul suo diario:\nIl giorno successivo, Bonomi riporta le \u00abdoglianze e le critiche\u00bb che la svolta provoc\u00f2 nel mondo politico, paragonandole a quelle \u00abche hanno formato la sostanza dei nostri dibattiti e che mi hanno costretto, due settimane fa, a dare le dimissioni dalla presidenza del Comitato di Liberazione. Se durante quei dibattiti io avessi proposto ci\u00f2 che Togliatti ha fatto accettare [...] io sarei stato cacciato dal mio posto. Proprio vero che in politica i fatti sono quelli che si incaricano di far giustizia delle passioni del momento\u00bb.\nLa svolta sorprese l'area degli antifascisti cattolici, che la accolse in modo molto positivo. Il giornalista Carlo Trabucco scrisse nel suo diario alla data dell'11 aprile:"}
{"id": "525188", "revid": "72396", "url": "https://it.wikipedia.org/wiki?curid=525188", "title": "Magnetic tunneling junction", "text": "Magnetic Tunneling Junction, abbreviato in MTJ, \u00e8 un termine della lingua inglese che pu\u00f2 tradursi con \"giunzione ad effetto tunnel magnetico\" e che sta ad indicare un dispositivo di nuova concezione per la spintronica in grado di opporre una resistenza al passaggio della corrente che sia funzione di un campo magnetico applicato esternamente.\nFisicamente il dispositivo \u00e8 formato dall'accostamento di (almeno) tre film sottili: i due pi\u00f9 esterni sono metalli ferromagnetici, quello intermedio \u00e8 invece un isolante. Quando l'isolante \u00e8 sufficientemente sottile da consentire il passaggio di alcuni elettroni per effetto tunnel quantistico, si trova che lo \"spin\" dei portatori di carica viene conservato nell'attraversamento. Questo effetto venne osservato sperimentalmente da Giaever nel 1960, da Tedrow e Meservey nel 1970, e da Julli\u00e8re nel 1975.\nIl ruolo dei ferromagneti \u00e8 quello di polarizzare in \"spin\" la corrente elettrica, in relazione ad un campo magnetico esterno che ne orienti la magnetizzazione, un po' come un filtro polaroid garantisce in uscita un fascio di luce polarizzata nel piano desiderato. Qualora si tratti di due elettrodi realizzati con materiali aventi propriet\u00e0 magnetiche differenti, si riscontra, nell'eseguire una misura di magnetoresistenza, che questa presenta un massimo marcato, quando il campo magnetico esterno \u00e8 maggiore della coercitivit\u00e0 dell'elettrodo magneticamente soffice e minore della coercitivit\u00e0 dell'elettrodo magneticamente duro.\nQuesti effetti possono avere un'intensit\u00e0 relativa pari al 350% a temperatura ambiente, come riportato in recenti esperimenti effettuati dall'IBM. L'interesse commerciale che ne deriva \u00e8 elevatissimo, in relazione alla possibilit\u00e0 d'impiego dei dispositivi MTJ come sensori di campo magnetico, come elementi di memoria statica o dinamica, come transistor per circuiti integrati."}
{"id": "525195", "revid": "26891", "url": "https://it.wikipedia.org/wiki?curid=525195", "title": "Kingsbay", "text": ""}
{"id": "525200", "revid": "287204", "url": "https://it.wikipedia.org/wiki?curid=525200", "title": "Itinerario antonino", "text": "L'Itinerario antonini (in latino, \"Itinerarium provinciarum Antonini Augusti\") \u00e8 un itinerarium, un registro delle stazioni e delle distanze tra le localit\u00e0 poste sulle diverse strade dell'Impero romano, con quali direzioni prendere da un insediamento romano all'altro.\nDescrizione.\nLa redazione che ci \u00e8 stata tramandata risalirebbe al periodo di Diocleziano (fine del III secolo-inizi del IV), ma la sua versione originale viene solitamente datata agli inizi dello stesso III secolo (probabilmente sotto l'imperatore Caracalla, da cui avrebbe ripreso il nome), sebbene data e autore non siano stati definitivamente accertati. \nL'itinerarium si compone di due sezioni indipendenti, che prendono il nome di Itinerarium provinciarum, che descrive un insieme di itinerari terrestri, e di Itinerarium maritimum, che descrive alcune rotte marittime del Mediterraneo.\nItinerarium provinciarum.\nLa sezione terrestre dell'Itinerario antonino, comprende 256 itinerari, ciascuno dei quali sommariamente individuato dai centri abitati terminali, con l'indicazione di alcune localit\u00e0 intermedie e delle distanze, complessiva e parziali.\nIter Britanniarum.\nLa sezione dedicata alle strade britanniche \u00e8 conosciuta come \"Iter Britanniarum,\" e pu\u00f2 essere considerata come una sorta di \"mappa stradale\" dell'Inghilterra Romana.\nL'Itinerario utilizza le unit\u00e0 di misura romane, in particolare le miglia romane, equivalenti a 1000 passi doppi romani. Un passo doppio romano comprendeva il passo sia con la gamba destra che con la sinistra e l'unit\u00e0 di misura non era precisa, in quanto mutava da luogo a luogo. La conversione a unit\u00e0 moderne risulta quindi imprecisa, ma approssimativamente un miglio romano equivale a 1480 metri.\nIl De Situ Britanniae (\"\"Descrizione della Britannia\")\" \u00e8 un falso scritto da Charles Bertram nel 1749 contenente informazioni imprecise sull'Inghilterra Romana, tra le quali \"Itinerari\" con informazioni contraddicenti riguardo al legittimo Itinerario Antonino. La sua autenticit\u00e0 non fu messa in dubbio fino al 1845 e rimase una fonte attendibile fino al tardo XIX secolo. Nonostante il documento sia stato definitivamente riconosciuto come un falso e quindi non attendibile, le informazioni contenute nel De Situ Britanniae persistono negli scritti passati e presenti.\nAlcuni autori, ad esempio Thomas Reynolds, senza mettere in discussione l'autenticit\u00e0 del falso, si occuparono di prendere nota delle discrepanze del testo e mettere in dubbio la qualit\u00e0 e veridicit\u00e0 delle informazioni in esso contenute. Questa analisi non veniva sempre svolta, anche se il falso era gi\u00e0 stato screditato.\nGonzalo Arias attribu\u00ec le anomalie nelle distanze nella sezione britannica dell'Itinerario Antonino alla perdita di desinenze grammaticali che avrebbero distinto stazioni sul percorso verso un luogo dal luogo stesso. Tuttavia, Arias potrebbe non avere tenuto conto di studi precedenti che indicavano che le distanze erano misurate a partire dai confini delle aree amministrative degli insediamenti, e non da un centro all'altro. Ci\u00f2 spiegava gli errori nelle distanze e forniva dati addizionali sulle dimensioni approssimative di tali aree.\nSpagna.\nLa sezione dedicata alla Spagna indica 34 percorsi presenti, elencati di seguito. \nItinerarium maritimum.\nLa sezione marittima comprende l'indicazione di alcune rotte marittime. La diversit\u00e0 di alcuni aspetti formali, le distanze espresse in stadi o miglia, la predominanza delle rotte occidentali, l'assenza di rotte che conducano a Costantinopoli, lasciano pensare che si tratti di una raccolta di itinerari di diversa provenienza, pi\u00f9 che di un'opera progettata su base omogenea.\nGli itinerari marittimi hanno l'obiettivo di fornire indicazioni pratiche per aiutare i comandanti nella loro navigazione; vi si trovano indicazioni di porti, ancoraggi e altri elementi utili alla navigazione.\nTra le rotte descritte:"}
{"id": "525207", "revid": "18323", "url": "https://it.wikipedia.org/wiki?curid=525207", "title": "Metal Slug X", "text": " \u00e8 un videogioco sparatutto \"corri e spara\" per la console Neo Geo creata da SNK. \u00c8 uscito nel 1999 per la piattaforma arcade MVS come una versione aggiornata e mixata di \"Metal Slug 2\" che utilizza il motore grafico di \"Metal Slug 3\". \u00c8 lo pseudo terzo capitolo della serie di \"Metal Slug\".\nModalit\u00e0 di gioco.\nSi crede che la ragione principale per la quale SNK abbia sviluppato \"Metal Slug X\", sia quella che \"Metal Slug 2\" abbia gravi problemi di rallentamento durante i livelli di gioco. Questo problema in effetti non si ripresenta in \"Metal Slug X\".\nCi sono comunque numerose differenze e novit\u00e0 rispetto a \"Metal Slug 2\". Gli ambienti di gioco sono gli stessi, sebbene sia spesso cambiata l'ora del giorno (ad esempio il primo livello \u00e8 ambientato di notte anzich\u00e9 di giorno), ma quasi tutto ci\u00f2 che si incontra, ovvero nemici comuni, bonus, armi, veicoli, \u00e8 parzialmente o totalmente rinnovato."}
{"id": "525216", "revid": "117598648", "url": "https://it.wikipedia.org/wiki?curid=525216", "title": "Bill Bottrell", "text": " Il suo lavoro, nel corso degli anni, ha prodotto ben 11 Grammy Awards e le sue produzioni hanno venduto pi\u00f9 di 36 milioni di copie.\nBiografia.\nGli anni settanta e il successo.\nL'esordio professionale di Bill Bottrell nel campo dell'industria discografica \u00e8 riconducibile al 1974 quando, poco pi\u00f9 che ventenne, trova impiego come \"Tecnico del Suono\" presso il \"California Recording Studio\" di Hollywood (Los Angeles). Nel 1978, in concomitanza del suo trasferimento presso il \"Soundcastle Studios\" di Silverlake, conosce il cantautore britannico Jeff Lynne che lo ingaggia come ingegnere del suono per il suo progetto ELO.\nNegli corso di tutti gli anni ottanta intraprende, fra gli Stati Uniti e l'Europa, una fortunata carriera \"freelance\" che lo porter\u00e0 a collaborare con artisti di fama internazionale come i The Jacksons, ELO, Madonna, George Harrison, Starship e Tom Petty.\nL'apice del successo arriver\u00e0 per\u00f2 grazie a Michael Jackson. Con il \"re del pop\", Bottrell collaborer\u00e0 due volte: la prima (fra il 1984 e il 1986) per la registrazione dell'album \"Bad\", la seconda (fra il 1989 e il 1990) per l'incisione dell'LP \"Dangerous\" all'interno del quale non solo figurer\u00e0 come ingegnere del suono ma anche come \"produttore\" e coautore del brano Black or White (numero 1 della \"Billboard Top100\").\nGli anni novanta e il cambio di rotta.\nDopo quasi un decennio di produzioni ad alto livello, Bottrell si dimostr\u00f2 scettico nei confronti di quell'industria discografica basata sul cosiddetto \"Mega-Business\", criticando le produzioni musicali multimiliardarie molto in voga negli anni ottanta. Forte di queste credenziali nei primi anni '90 decise di ritirarsi a Pasadena costruendo un lussuoso studio di registrazione , il \"Toad Hall\", che gli permise di muoversi in totale libert\u00e0 sperimentando nuove produzioni basate su esclusive strategie economiche e metodi di realizzazione innovativi. Tipico esempio di tutto ci\u00f2 \u00e8 il Tuesday Night Music Club, un \"collettivo\" di Los Angeles (fondato dallo stesso Bottrell e dall'amico David Baerwald) che si incontrava ogni marted\u00ec sera per scrivere canzoni, bere una birra e scambiare delle idee. Formato da numerosi parolieri ed artisti tra i quali David Ricketts, Brian McLeod, Kevin Gilbert e l'ex corista Sheryl Crow, il gruppo di lavoro port\u00f2 alla realizzazione dell'omonimo album (che segn\u00f2 il debutto discografico della Crow), forse uno dei migliori dischi del panorama musicale femminile dei primi anni novanta.\nLe oltre 8.000.000 copie vendute confermarono dunque le intuizioni di Bottrell ma gli attacchi e le polemiche provenienti dall'industria discografica (pi\u00f9 una leggera crisi interna) portarono al disfacimento definitivo del gruppo.\nBill decise allora di trasferire nuovamente il suo studio, realizzandolo questa volta in una localit\u00e0 molto pi\u00f9 tranquilla e quasi isolata dal resto del mondo, Caspar ,a circa 160\u00a0km a Nord di San Francisco. Abbandonata per un po' la produzione discografica, Bottrell ha iniziato una nuova carriera da musicista inventando con il suo gruppo \"Stokemen\" un modo di suonare decisamente \"cabaret-style\" caratterizzato comunque da sonorit\u00e0 sempre all'avanguardia. Il suo ritorno nel circuito Mainstream \u00e8 datato 1998, in occasione della produzione dell'album \"I Am Shelby Lynne\".\nPeriodo attuale.\nBill Bottrell prosegue con successo la sua attivit\u00e0 di produttore. Fra le sue ultime produzioni figura l'album Detours della cantante statunitense Sheryl Crow.\nVita privata.\nAgli inizi degli anni settanta conosce Elizabeth Jordan, che sposer\u00e0 nel 1974 e dalla quale avr\u00e0 tre figli: Adrianne (1979), Laura (1983) e William (1990). Quest'ultimo perder\u00e0 la vita, a soli otto anni, in un tragico incidente nel 1998. Questo avvenimento ha profondamente segnato la vita privata del produttore e pare abbia contribuito alla rottura del suo matrimonio."}
{"id": "525218", "revid": "1543377", "url": "https://it.wikipedia.org/wiki?curid=525218", "title": "Venta Icenorum", "text": "Venta Icenorum era la \"civitas\" (citt\u00e0) e capitale della potente e indipendente trib\u00f9 degli Iceni, che visse nell'odierna area di Norfolk e che si ribell\u00f2 due volte al dominio romano, la seconda sotto la guida della regina Budicca nel 61 d.C.\nL'insediamento \u00e8 menzionato da Claudio Tolomeo, come citt\u00e0 icena di \"Venta Icenorum\", dalla \"Cosmografia ravennate\", e dall\"'Itinerario antonino\", dove \u00e8 indicato come un centro abitato nei pressi del villaggio di Caistor St Edmund, circa 5 miglia a sud dell'odierna Norwich. \n\"Venta\" fu ridotta a circa 40 acri dopo la rivolta di Budicca. "}
{"id": "525219", "revid": "1543377", "url": "https://it.wikipedia.org/wiki?curid=525219", "title": "Chimica bioinorganica", "text": "La chimica bioinorganica \u00e8 un'area interdisciplinare che si occupa del ruolo dei metalli nei sistemi biologici. La chimica della vita (o biochimica) non \u00e8 soltanto prerogativa della chimica organica; quest'ultima, nonostante la vastit\u00e0, si basa infatti principalmente su appena 5 elementi: C, H, N, O e S. In realt\u00e0, la chimica della vita coinvolge almeno 25 elementi e gran parte di questi sono metalli.\nNei sistemi biologici gli elementi metallici giocano molti ruoli. Alcuni dei pi\u00f9 importanti sono:\nRiveste una grande importanza lo studio delle relazioni \"struttura-funzione\" di metalloproteine e metalloenzimi coinvolti nei processi biochimici. Particolarmente importante \u00e8 anche lo studio del flusso intra ed extracellulare degli ioni Na+, K+, Mg2+ e Cl- i quali generano un gradiente di potenziale elettrico sui due versanti della membrana cellulare, provocando un impulso elettrico a cui seguono vari effetti fisiologici.\nLa chimica bioinorganica si dedica particolarmente allo studio di sistemi modello di basso peso molecolare i quali simulano le caratteristiche strutturali dei siti attivi e del loro intorno immediato; questi forniscono un supporto molto utile sia per l'interpretazione dei dati spettroscopici ottenuti nello studio delle proteine sia per lo studio del meccanismo catalitico con cui procedono le reazioni enzimatiche.\nBiomolecole contenenti ioni metallici.\nEcco alcuni esempi di biomolecole contenenti ioni metallici:"}
{"id": "525220", "revid": "124982177", "url": "https://it.wikipedia.org/wiki?curid=525220", "title": "Haidi Giuliani", "text": "\u00c8 conosciuta principalmente per essere la madre di Carlo Giuliani, manifestante ucciso a Genova nel 2001 all'et\u00e0 di 23 anni durante il G8, essendo sempre stata impegnata in prima persona per ottenere chiarezza al riguardo. Dal 2006 al 2008 ha ricoperto la carica di senatrice della Repubblica Italiana.\nBiografia.\nLa candidatura al Senato.\nNei primi momenti successivi alla scomparsa del figlio, ucciso il 20 luglio 2001 durante uno scontro in piazza Alimonda da un colpo di pistola sparato dal carabiniere Mario Placanica, Haidi Giuliani era restia ai riflettori della stampa ed aveva declinato anche una proposta dell'avvocato Giuliano Pisapia. Il suo impegno politico si determin\u00f2 nel tempo, dando inizio alla propria testimonianza a Firenze, attivit\u00e0 che divenne poi il fulcro della sua azione politica. La sua militanza politica, tuttavia, aveva avuto inizio gi\u00e0 nel 1962, con la sua partecipazione alla manifestazione per l'assassinio di Giovanni Ardizzone (giovane studente deceduto in circostanze analoghe a quelle di Carlo Giuliani); in seguito aveva aderito al P.C.I. \nDopo aver svolto la professione di insegnante di scuola elementare, a seguito del pensionamento si candida, nelle liste di Rifondazione Comunista/Sinistra Europea, per il Senato della Repubblica in occasione delle elezioni politiche del 2006; risulta la prima dei non eletti, dopo il compagno di partito Luigi Malabarba. Il 19 luglio 2006 Malabarba rassegna le dimissioni, che tuttavia il Senato accetta solo l'11 ottobre 2006, dopo averle respinte due volte.\nAl Senato.\nDiventata il 12 ottobre 2006 senatrice della Repubblica per Rifondazione Comunista, subentrando al collega dimissionario Malabarba, dichiara:\nUno degli obiettivi principali di Haidi Giuliani \u00e8 la creazione di una commissione di inchiesta, prevista solo nel programma dell'Unione, sui fatti del G8 di Genova. All'accusa di eccesso di personalismo ha risposto:\nInsediata a Palazzo Madama, fa parte come membro della 1\u00aa Commissione permanente (Affari Costituzionali).\nAll'avvicinarsi dell'anniversario dei fatti del G8 di Genova, la senatrice ha affermato che \u00abtra le forze dell'ordine ci sono delinquenti dediti all'odio e alla sopraffazione\u00bb.\nLa protesta contro i CPT.\nIl 9 dicembre 2006 Haidi Giuliani, insieme al deputato Francesco Saverio Caruso, suo compagno di partito, si \u00e8 barricata all'interno del centro di permanenza temporanea di Crotone e successivamente si \u00e8 recata in quello di Lamezia Terme, per contestare la totale assenza di diritti all'interno di queste strutture e per chiederne la chiusura.\nNel 2007 \u00e8 tra i fondatori dell'Osservatorio sulla Repressione, associazione di promozione sociale che si prefigge di promuovere e coordinare studi, ricerche, dibattiti e seminari, sui temi della repressione, della legislazione speciale e della situazione carceraria.\nElezioni europee del 2009.\nNel 2009 Haidi Giuliani si candida con PRC e PdCI alle elezioni europee nella circoscrizione Nord-Ovest, non risultando eletta."}
{"id": "525221", "revid": "729019", "url": "https://it.wikipedia.org/wiki?curid=525221", "title": "Short Belfast", "text": "Lo Short Belfast era un quadrimotore turboelica aereo da trasporto ad ala alta prodotto dall'azienda britannica Short Brothers plc negli anni sessanta.\nProposto come aereo da trasporto tattico alla Royal Air Force, il Belfast possedeva una maggiore capacit\u00e0 di carico del pari ruolo contemporaneo C-130 Hercules, ma venne prodotto solo in 10 esemplari, anche per la grande diffusione degli analoghi modelli statunitensi, rimanendo operativo nei reparti della RAF fino alla met\u00e0 degli anni settanta.\nRadiato gi\u00e0 ai tempi della guerra delle Falkland, ha continuato ad operare con profitto con compagnie aeree private di trasporto civile.\nStoria.\nNel febbraio del 1959 la Short Brothers, nel tentativo di affrancarsi dal mercato degli idrovolanti ormai praticamente inesistente, inizi\u00f2 la progettazione di un aereo da trasporto (indicato con la denominazione interna di SC 5/10) da offrire, nelle intenzioni iniziali, agli operatori civili. In ordine di tempo fu il secondo velivolo ad adottare un sistema di atterraggio automatico.\nIl primo volo avvenne il 5 gennaio 1964, ma non incontr\u00f2 l'interesse sperato.\nVenne, per contro, ordinato in dieci esemplari dalla RAF in ragione dell'ampia stiva di carico (311,5 m\u00b3) che poteva servire per il trasporto di missili, pezzi d'artiglieria e veicoli anche di grosse dimensioni (un carro armato Chieftain o due elicotteri Westland Wessex) ma che, all'occorrenza, poteva essere utilizzata per il trasporto truppe, fino ad un massimo di 250 soldati.\nIl primo Belfast divenne operativo nel corso del 1966 e, all'epoca, era il pi\u00f9 grande velivolo mai impiegato dalla RAF.\nAlla fine degli anni settanta, quando la RAF decise di non impiegare pi\u00f9 trasporti pesanti a lungo raggio, venne deciso di offrire i Belfast agli operatori commerciali ed alcuni vennero acquistati dalla British Carrier TAC Heavy Lift (divenuta nel tempo HeavyLift Cargo Airlines).\nTre degli esemplari rimanenti vennero acquistati dalla Rolls-Royce plc, per recuperare i motori e due rimasero in carico alla RAF.\nPer ironia della sorte, la RAF provvide a noleggiare, dalle societ\u00e0 commerciali cui li aveva venduti in precedenza, alcuni Belfast per provvedere ai trasporti sulle lunghe distanze nel corso della guerra delle Falkland.\nDescrizione tecnica.\nMonoplano ad ala alta, aveva la fusoliera pressurizzata e di sezione circolare; il carrello era costituito da un elemento a due ruote posto sotto la prua e l'elemento principale sotto la fusoliera, costituito da otto ruote. L'accesso al vano di carico era garantito da un ampio portellone posteriore a \"coda di castoro\".\nLa propulsione era affidata a quattro turboelica Rolls-Royce Tyne, ognuno dei quali sviluppava una potenza di 5\u00a0730 hp."}
{"id": "525223", "revid": "124792795", "url": "https://it.wikipedia.org/wiki?curid=525223", "title": "Gianicolense", "text": "Gianicolense \u00e8 il dodicesimo quartiere di Roma, indicato con Q. XII.\nIl toponimo indica anche la zona urbanistica 16D del Municipio Roma XII di Roma Capitale.\n\u00c8 comunemente chiamato \"Monteverde\".\nTerritorio.\nIl quartiere si trova nell'area ovest della citt\u00e0, dalle Mura gianicolensi fino a via del Casaletto e alla Valle dei Casali, compreso tra via Aurelia Antica e via Portuense, e confina:\nIl quartiere comprende diverse aree urbane: Monteverde Vecchio, Monteverde Nuovo, Ponte Bianco, Donna Olimpia, Porta Portese, Colli Portuensi e Nuovo Trastevere (l'unica area appartenente al Municipio Roma XI).\nIl nome deriva dal colle Gianicolo, che \u00e8 compreso nel rione di Trastevere, ma le cui propaggini occidentali corrispondono a Monteverde. Questo toponimo potrebbe fare riferimento al tufo di colore verde-giallognolo che veniva estratto dalle cave che un tempo costellavano la zona, analogamente al termine \"Mons Aureus\", ossia Monte d'oro.\nStoria.\nIl quartiere \u00e8 ricco di testimonianze storiche, essendo prossimo alla citt\u00e0 antica, poich\u00e9 sorgevano qui gli Orti di Cesare, numerosi luoghi di culto pagani ed alcune catacombe ebraiche e cristiane, tra cui quelle di Ponziano e di San Pancrazio, al di sotto dell'antichissima Basilica omonima. Nell'antichit\u00e0 era attraversato dall'attuale via di Monteverde, che era un diverticolo della via Portuense, e il cui tratto iniziale \u00e8 oggi individuabile nella via Parini, e dalla via Vitellia che collegava il Gianicolo con la costa tirrenica.\nNel Seicento, dalla fusione di diverse vigne fu realizzata a nord del quartiere la villa Doria Pamphilj, oggi il parco pubblico pi\u00f9 grande di Roma, al cui interno sorge il Casino progettato da Alessandro Algardi e che fu espropriato e poi aperto al pubblico nel 1972. L'area della villa, insieme col Vascello e porta San Pancrazio, fu teatro nel 1849 di cruente battaglie per la difesa della Repubblica Romana.\nSulla base del piano regolatore del 1909, nell'area pi\u00f9 prossima alle Mura \u00e8 avvenuta agli inizi del Novecento la prima espansione urbana di Monteverde Vecchio (via Carini e piazza Rosolino Pilo), caratterizzato da villini signorili con giardino, inclusi dal vigente piano regolatore nella \"citt\u00e0 storica\". L'edificazione \u00e8 poi proseguita durante il fascismo con le case popolari (soprannominate \"i grattacieli\") nella vallata di via di Donna Olimpia (occupata un tempo dal fosso di Tiradiavoli fino al Ponte Bianco, struttura ferroviaria inaugurata nel 1929), con l'ospedale del Littorio, oggi San Camillo, e con le palazzine sull'altro rilievo di Monteverde Nuovo, incentrato su piazza San Giovanni di Dio. Solo nel secondo dopoguerra \u00e8 invece cominciata l'edificazione dei Colli Portuensi, in concomitanza con l'apertura dell'omonima strada come parte della via Olimpica.\nNella vasta spianata sotto il Ponte Bianco si apre il primo capitolo (\"Il Ferrobed\u00f2\") di \"Ragazzi di vita\", il celebre romanzo di Pier Paolo Pasolini, nel quale il ponte ritorna spesso come presenza funzionale e simbolica.\nStemma.\nDi verde alla testa di Giano bifronte d'oro.\nGeografia antropica.\nUrbanistica.\nNel territorio del Gianicolense si estendono le seguenti zone urbanistiche: l'omonima 16D, gran parte della 16A Colli Portuensi e l'intera 16X Villa Pamphili.\nOdonimia.\nLe strade fanno riferimento a diversi ambiti: eroi del Risorgimento nella parte nord di Monteverde Vecchio, dentro il parco di villa Doria Pamphilj e a Porta Portese; poeti e scrittori nella parte sud di Monteverde Vecchio e a Porta Portese; architetti nella parte ovest di Monteverde Vecchio; medici e benefattori a Monteverde Nuovo e ai Colli Portuensi; latinisti ai Colli Portuensi; matematici e fisici a Nuovo Trastevere; donne all'interno del parco di villa Doria Pamphilj; diplomatici e personaggi storici.\nInfrastrutture e trasporti.\nLa stazione Trastevere \u00e8 il principale nodo ferroviario a servizio del quartiere; \u00e8 il quarto scalo di Roma per numero di passeggeri e vi fermano i servizi suburbani FL1, FL3 e FL5. L'altra stazione del territorio \u00e8 Quattro Venti.\nIl quartiere \u00e8 attraversato da due linee di tram: il 3 (ripristinato nell'agosto 2016) fa capolinea alla stazione Trastevere e lo collega con Testaccio, Piramide e Colosseo, mentre l'8 fa capolinea al Casaletto e lo collega con piazza Venezia."}
{"id": "525224", "revid": "339392", "url": "https://it.wikipedia.org/wiki?curid=525224", "title": "Hollywood Hogan", "text": ""}
{"id": "525226", "revid": "729019", "url": "https://it.wikipedia.org/wiki?curid=525226", "title": "Antonov An-22", "text": "L'Antonov An-22 Antei (in cirillico \u0410\u043d\u0442\u043e\u043d\u043e\u0432 \u0410\u043d-22 \u0410\u043d\u0442\u0435\u0439, Anteo. Nome in codice NATO Cock), \u00e8 un quadrimotore turboelica da trasporto strategico di progetto e costruzione sovietica. Quando apparve, nel 1965, era l'aereo pi\u00f9 grande del mondo, e mantenne questo primato fino al 1969, anno dell'avvento del Lockheed C-5 Galaxy. Entrato in servizio nel 1967, venne utilizzato dall'aviazione sovietica e, dopo il 1992, da quella russa, oltre che da alcuni operatori civili. Nel settembre 2020 l'Antonov An-22 risulta ancora in servizio.\nSviluppo.\nLo sviluppo di un aereo da trasporto strategico per l'allora aviazione sovietica venne probabilmente intrapreso dall'OKB di Oleg Konstantinovi\u010d Antonov durante l'epoca della presidenza di Nikita Chru\u0161\u010d\u00ebv. La costruzione del primo esemplare inizi\u00f2 a Kiev il 18 agosto 1964, ed il primo volo venne effettuato il 27 febbraio 1965. Nello stesso anno, il 16 giugno, fu presentato per la prima volta al pubblico internazionale al Salone internazionale dell'aeronautica e dello spazio di Parigi-Le Bourget. Al primo esemplare seguirono altri quattro prototipi (alcuni dei quali furono poi trasformati in esemplari di serie) Nell'epoca della sua comparsa, era il pi\u00f9 grande aereo del mondo, e mantenne questo primato per quattro anni, fino all'avvento del C-5 Galaxy americano.\nLa produzione in serie dell'Antonov An-22 venne intrapresa presso lo stabilimento aeronautico di Tashkent nel 1966, e prosegu\u00ec fino al 1974. Dei 100 esemplari ordinati ne furono completati solo 66: 44 della versione militare e 22 di quella civile. L'aereo entr\u00f2 in servizio con l'aviazione da trasporto sovietica nel 1967, e ricevette il nome in codice NATO di \"Cock\" (gallo in lingua inglese).\nTecnica.\nL'aereo da trasporto An-22 era basicamente una macchina estrapolata ingrandendo l'An-12: in entrambi i casi, infatti, si trattava di un velivolo ad ala alta spinto da quattro motori a turboelica, e con il carrello di atterraggio principale sistemato in carenature poste lungo la fusoliera. Tuttavia, vi erano alcune notevoli innovazioni tecniche.\nStruttura.\nL'An-22 \u00e8 un aereo di grandi dimensioni, monoplano, ad ala alta rettilinea e doppia deriva. Si tratta di un velivolo con una stretta corda alare, il che comporta una superficie alare complessiva piuttosto bassa, e quindi un carico alare insolitamente alto per un aereo da trasporto di queste dimensioni. L'ala \u00e8 per\u00f2 caratterizzata dalla presenza di ipersostentatori a doppia fessura, estesi per il 60% del bordo d'uscita, che consentono una corsa di decollo di soli 1.400\u00a0m a pieno carico.\nIl carrello di atterraggio principale \u00e8 costituito da 14 ruote, sistemate in carenature sotto la fusoliera. La pressione degli pneumatici pu\u00f2 essere regolata direttamente dalla cabina di pilotaggio, in modo da ottimizzare il comportamento del velivolo su ogni superficie. L'An-22 \u00e8 in grado di operare anche da piste semipreparate.\nA differenza degli Antonov An-12 Cub, la deriva \u00e8 doppia, con un'antenna sopra i timoni. Completamente assente \u00e8 la torretta caudale (presente invece nel Cub ed equipaggiata con due cannoni da 23\u00a0mm).\nL'equipaggio \u00e8 costituito di un numero di elementi compreso tra 5 ed 8, che possono accedere nella cabina grazie a due porte ricavate sulle carenature del carrello d'atterraggio.\nVano di carico.\nIl vano di carico principale occupa buona parte della fusoliera: lungo 33 metri, non \u00e8 pressurizzato e vi si accede grazie ad un grande portellone, ad apertura regolabile, situato a poppa. Tale portellone pu\u00f2 essere aperto anche in volo, consentendo quindi aviolanci di paracadutisti o merci. Il vano merci \u00e8 equipaggiato con quattro rotaie e due argani, ognuno dei quali avente una capacit\u00e0 di 2.500\u00a0kg. Il \"payload\" massimo \u00e8 di 80.000\u00a0kg. In alternativa, possono essere caricati 151 paracadutisti, o 292 soldati oppure 202 feriti.\nDietro alla cabina di pilotaggio vi \u00e8 un comparto passeggeri, in grado di ospitare fino a 28 o 29 persone. Al contrario del vano merci, questo comparto \u00e8 pressurizzato.\nStrumentazione.\nLa strumentazione imbarcata sull'An-22 consente di effettuare voli in condizioni ognitempo, compresi quelli strumentali per assenza di visibilit\u00e0. Il sistema di navigazione include un controllo di volo integrato, autopilota, bussola ed altimetro radio, e puntatore ottico direzionale. Molto completa \u00e8 anche la dotazione di dispositivi di comunicazione.\nInoltre, vi \u00e8 un set di tre radar di navigazione, sistemato in un radome sotto la postazione del navigatore. Tale postazione \u00e8 a prua, ed ha una finestratura di osservazione.\nPropulsione.\nL'impianto propulsivo utilizzato \u00e8 praticamente lo stesso di quello della famiglia dei bombardieri strategici Tupolev Tu-95 \"Bear\", ovvero 4 turboeliche economiche Kuznetsov NK-12MA da circa 15.000 cv, azionanti ciascuno due eliche controrotanti, ognuna con 4 pale ad alto allungamento. Si tratta delle turboeliche pi\u00f9 potenti in servizio, ed assicurano una potenza complessiva di circa 60.000 cavalli. Questo consente al Cock di decollare e rimanere in volo, anche con tempo avverso, con soli tre motori funzionanti.\nUtilizzo.\nIl nuovo, grande aereo da trasporto forn\u00ec ai sovietici la capacit\u00e0 di trasportare su distanze globali carichi pesanti di ogni genere.\nMa oltre alle possibilit\u00e0 pratiche, l'An-22 era importante anche per quelle di propaganda: era la macchina volante pi\u00f9 pesante in servizio, e tale rimase per qualche anno, fino all'arrivo del \"Jumbo Jet\" e del Galaxy. Riusc\u00ec inoltre a stabilire anche parecchi record mondiali di categoria, tra il 1967 ed il 1975.\nImpiego corrente.\nL'Antonov An-22 era stato progettato per trasportare carichi molto pesanti o ingombranti su lunghe distanze. Inoltre, era anche utilizzato per il trasporto di paracadutisti. Ne vennero costruite due versioni, una militare per l'aviazione da trasporto, ed una civile per l'Aeroflot. Tuttavia, i velivoli di quest'ultima erano spesso utilizzati anche per effettuare missioni militari.\nGli An-22 furono ampiamente utilizzati dalla VVS. Durante la guerra dello Yom Kippur, furono usati per rifornire Egitto e Siria. Inoltre, durante la campagna afghana, vennero utilizzati per effettuare trasporti di attrezzature militari ed altri carichi ingombranti. Uno dei velivoli impiegati, il 28 ottobre 1984, venne abbattuto nei pressi di Kabul da Mujaheddin afghani in fase di decollo, causando la morte di 240 persone tra passeggeri ed equipaggio. Si tratta del peggior incidente della storia in cui \u00e8 rimasto coinvolto un aeromobile militare.\nNei voli interni, fu usato soprattutto per la movimentazione di merci in Siberia.\nA partire dal 1987, i Cock furono integrati con i pi\u00f9 grandi e capaci Antonov An-124 Condor, e non vennero mai esportati. Su 66 esemplari costruiti, otto andarono persi in incidenti.\nNell'ottobre 2009, 21 esemplari risultano ancora in servizio attivo con l'aviazione russa. In campo civile \u00e8 utilizzato da Antonov Airlines.\nRecord.\nL'Antonov An-22 stabil\u00ec ben 41 record mondiali di velocit\u00e0 e di decollo con carico a bordo.\nNell'ottobre 1967, un An-22 riusc\u00ec a sollevare un carico di 100 tonnellate costituito da lingotti metallici fino ad un'altezza di 7.848 metri, stabilendo ben 14 record di categoria. Comunque, il maggior \"payload\" sollevato dall'Antej fu di 104.444,6\u00a0kg: il relativo volo dur\u00f2 78 minuti e fu necessaria una pista lunga un chilometro per il decollo.\nUn'altra serie di record venne stabilita nel 1972. Questi riguardavano la velocit\u00e0 media di percorrenza su un circuito chiuso in relazione al carico trasportato. Un An-22 riusc\u00ec a percorrere un circuito di 2.000\u00a0km alla velocit\u00e0 media di 593,318\u00a0km/h avendo a bordo un \"payload\" di 50.000\u00a0kg. Due giorni dopo, il medesimo carico fu trasportato su una distanza di 1.000\u00a0km, stavolta alla velocit\u00e0 media di 608,449\u00a0km/h.\nUlteriori record di velocit\u00e0 con carico massimo furono stabiliti su un circuito di 5.000\u00a0km nel 1974 e nel 1975."}
{"id": "525232", "revid": "125665312", "url": "https://it.wikipedia.org/wiki?curid=525232", "title": "Northrop Grumman E-2 Hawkeye", "text": "Il Grumman E-2 Hawkeye \u00e8 un bimotore turboelica imbarcato ad ala alta, ogni-tempo con compiti di Airborne Early Warning prodotto dall'azienda statunitense Grumman Aircraft Engineering Corporation, poi Northrop Grumman Corporation destinato a scopi di sorveglianza per la difesa delle unit\u00e0 di superficie della U.S. Navy.\nEntrato in servizio dalla met\u00e0 degli anni sessanta per sostituire l'E-1 Tracer, era dotato di attrezzature di scoperta radar, che permettono di coordinare la difesa di gruppi navali da minacce aeree e navali. Dal momento della sua entrata in servizio \u00e8 divenuto un elemento fondamentale degli stormi imbarcati ricevendo numerosi aggiornamenti e venendo acquisito anche da clienti esteri. Per il caratteristico suono dei suoi motori \u00e8 stato soprannominato \"Hummer\".\nStoria del progetto.\nContesto.\nIl progressivo sviluppo di avanzati sistemi radar aviotrasportati (AWACS) e la necessit\u00e0 degli Stati Uniti di dotarsi di un aeromobile in grado di avere capacit\u00e0 AWACS unita alla possibilit\u00e0 di essere imbarcato ha portato allo sviluppo dell'E-2 Hawkeye. Anche se, il primo aereo americano con capacit\u00e0 AWACS imbarcato fu una versione modificata del S-3 Tracker designata E-1 Tracer.\nSviluppo.\nE-2A ed E-2B.\nNel 1956 l'US Navy richiese lo sviluppo di un aereo di allarme rapido in grado di interagire con i sistemi di comando e controllo montati a bordo delle navi. L'appalto and\u00f2 alla Grumman che inizi\u00f2 lo sviluppo nel 1957. I principali problemi dei progettisti furono molti, tra cui la compatibilit\u00e0 dell'aereo con le vecchie portaerei classe Essex. Poich\u00e9 le portaerei classe Essex furono costruite durante la seconda guerra mondiale per operare con aerei a elica e avevano numerose limitazioni in termini di peso, altezza e lunghezza in confronto alle portaerei costruite con i nuovi criteri. L'E-2A in realt\u00e0 non oper\u00f2 mai dalle portaerei Essex e secondo alcuni esperti le limitazioni imposte rallentarono lo sviluppo del velivolo.\nIl primo prototipo, creato per le sole prove aerodinamiche vol\u00f2 per la prima volta il 21 aprile 1960. Nel gennaio del 1964 invece l'aereo completamente allestito entr\u00f2 in servizio con l'US Navy, designato E-2A.\nNel 1965 i problemi erano cos\u00ec gravi che la produzione venne fermata a soli 59 aerei prodotti. Particolari difficolt\u00e0 furono incontrate dai progettisti nel sistema di raffreddamento delle componenti elettroniche. I computer infatti non essendo raffreddati adeguatamente portavano ad errori e continui malfunzionamenti. La cellula dell'aereo, operando in ambiente marino, mostrava anche segni di corrosione.\nI funzionari della Marina dovettero spiegare al Congresso perch\u00e9 i contratti di produzione con la Grumman furono firmati ancora prima di effettuare i test sull'avionica. Per ovviare ai problemi di affidabilit\u00e0, gran parte dei computer vennero sostituiti e i nuovi aerei con gli ultimi aggiornamenti furono designati E-2B. I 49 E-2A che erano stati prodotti vennero aggiornati alla nuova versione. Grazie alla migliorie apportate i nuovi E-2B poterono sostituire completamente gli E-1B.\nE-2C Hawkeye.\nMalgrado l'E-2B avesse risolto gran parte dei problemi dell'E-2A si trattava di una situazione provvisoria. L'US Navy per\u00f2 non era ancora soddisfatta delle prestazioni prodotte dalla versione E-2B. Nell'aprile del 1968 inizi\u00f2 lo sviluppo di una versione E-2C. Vennero ordinati 28 E-2C. I principali miglioramenti furono nell'avionica del radar e nei computer.\nIl primo volo del prototipo dell'E-2C avvenne il 20 gennaio 1971. I test diedero risultati soddisfacenti e la produzione venne avviata nel settembre del 1972. Il 1\u00ba gruppo di E-2C divenne operativo nel 1973. Normalmente l'E-2 volava in combinazione con i Tomcat e grazie agli avanzati sistemi di comunicazione poteva dialogare con molti sistemi, installati sia su aerei che su navi.\nUna seconda tranche di produzione venne ordinata tra il 1988 e il 1991 con la produzione di 18 aeroplani. Vennero apportate numerose modifiche ed oltre a nuovi sistemi elettronici vennero sostituiti i motori con due T-56-A-427.\nSegu\u00ec una seconda versione chiamata \"Gruppo II\" con miglioramenti al radar, mentre nel 1992 usc\u00ec l'E-2C Hawkeye \"Variante 2000\" ( a volte chiamato \"Gruppo III\").\nNel 1997 l'US Navy decise che tutti i gruppi di voli di prima linea sarebbero stati dotati del E-2C \"Gruppo II\" per un totale di 75 aerei. Tuttavia, nel frattempo, Grumman si fuse con Northrop e diede il via allo sviluppo del \"Gruppo II Plus\" chiamato anche Hawkeye 2000. Nella versione Hawkeye 2000 venne installato il radar APS-145, nuovi computer e sistemi per lo scambio dati. Tutti gli aerei che avevano ancora le prime versioni di calcolatori vennero aggiornati con sistemi pi\u00f9 efficienti. Questo programma di aggiornamento prese il nome di GrIIM RePr (Group II Mission Computer Replacement Program, pronunciato \"grim reaper\")\nNel 2004 i vecchi motori con elica a 4 pale vennero sostituiti da due NP2000 a 8 pale sviluppati dalla Hamilton Sundstrand. La modifica port\u00f2 ad una maggiore efficienza e una maggiore manutenibilit\u00e0 del velivolo. A partire dal 2007 \u00e8 iniziato un processo di aggiornamento dell'elettronica di bordo con l'aggiunta di collegamenti satellitari.\nE-2D Advanced Hawkeye.\nL'ultima versione dell'E-2 \u00e8 l'E-2D Advanced Hawkeye. I primi prototipi dell'E-2D sono \"Delta One\" e \"Delta Two\". L'E-2D ha una suite elettronica di ultima generazione, sistemi satellitari, glass cockpit e rifornimento in volo. Il nuovo radar APY-9 avrebbe inoltre la capacit\u00e0 di individuare anche velivoli stealth ed aerei di piccole dimensioni. Questa capacit\u00e0 consentirebbe agli Stati Uniti di poter localizzare caccia di quinta generazione come il Sukhoi PAK FA e i due nuovi caccia cinesi Chengdu J-21 e Shenyang J-31. Anche sei i radar UHF hanno sempre avuto problemi di risoluzione e di accuratezza Lockheed e Northrop hanno riferito di aver superato questo problema con particolari accorgimenti tecnici. Secondo la Marina statunitense l'E-2D potrebbe fungere da piattaforma di controllo per armamento guidato. Sarebbe quindi in grado di controllare missili AIM-120 AMRAAM e missili SM-6 contro un obbiettivo che altri navi o aerei non sarebbero in grado di individuare.\nIl primo volo dell'E-2D ha avuto luogo il 3 agosto 2007 mentre le prime consegne hanno avuto inizio nel 2010.\nIl 4 febbraio 2010 un E-2D ha effettuato il primo atterraggio su una portaerei, a bordo dell'USS Harry S. Truman. Il 12 febbraio 2013 \u00e8 stata approvata l'entrata in produzione a pieno ritmo. Le consegne dovrebbero terminare nel 2015 con la consegna di 75 aerei e la possibilit\u00e0 di produrre altri 55 aerei in 10 anni. Il 30 giugno 2014 la Northrop Grumman si \u00e8 aggiudicata per 3,6 miliardi di dollari, la fornitura di altri 25 E-2D; 13 modelli E-2D erano gi\u00e0 stati consegnati.\nTecnica.\nCellula.\nL'E-2 \u00e8 un aereo ad ala alta equipaggiato con due motori turboelica e carrello retrattile triciclo. L'E-2 \u00e8 dotato di gancio di coda per poter atterrare sul ponte delle portaerei. Il randome ha un diametro di 7,3 metri.\nImpiego operativo.\nEgitto.\nL'Egitto ha acquistato cinque E-2C entrati in servizio nel 1987 e aggiornati alla versione 2000.\nFrancia.\nL'A\u00e9ronautique navale, la componente aerea della Marine nationale (marina militare francese) gestisce tre E-2C ed \u00e8 l'unico operatore di E-2 ad utilizzarli su una portaerei oltre agli Stati Uniti d'America. Attualmente sono imbarcati sulla portaerei a propulsione nucleare \"Charles de Gaulle\". I tre E-2C sono stati aggiornati alla versione 2000 nel 2007. Hanno preso parte alle operazioni in Afghanistan e in Libia.\nGiappone.\nLa K\u014dk\u016b Jieitai, l'aviazione di auto-difesa giapponese, possiede 13 E-2C, ricevuti nel gennaio del 1987, di base a Misawa. Il 6 settembre 1976 il pilota sovietico Viktor Belenko con il suo MiG-25 \u00e8 atterrato, senza essere intercettato, nell'aeroporto di Hakodate dopo che i sistemi radar giapponesi avevano perso le tracce dell'aereo poich\u00e9 il MiG volava a bassa quota. Ci\u00f2 avrebbe portato l'aeronautica militare giapponese a considerare l'acquisto dell'E-2.\nMessico.\nNel 2004, tre E-2 precedentemente israeliani sono stati venduti all'aeronautica militare messicana per missioni di sorveglianza. La versione \u00e8 la E-2C.\nSingapore.\nSingapore ha operato con 4 E-2C dal 1987 al 2007 quando ne \u00e8 stata annunciata la sostituzione con il nuovo G550 AEW.\nIsraele.\nIsraele \u00e8 stato il primo cliente di lancio estero per l'E-2. Quattro E-2 vennero consegnati nel 1981 e hanno avuto il battesimo del fuoco durante la guerra del Libano, dimostrando grandi capacit\u00e0 nel coordinare le operazioni. Nel 2002 tre dei quattro E-2 sono stati venduti al Messico mentre un esemplare \u00e8 esposto nel museo dell'Aviazione Militare Israeliana. L'aeronautica militare israeliana sarebbe in procinto di comprare un sostituto per l'E-2. Si tratta di un Gulfstream G550 opportunamente modificato.\nStati Uniti d'America.\nL'E-2A \u00e8 entrato in servizio nell'United States Navy nel gennaio del 1964. Nel 1965 venne imbarcato per la prima volta su una portaerei, la .\nDa quando \u00e8 entrato in linea durante la Guerra del Vietnam, l'E-2 \u00e8 stato fondamentale la sicurezza e l'intelligence statunitense. Nel mese di agosto del 1981 un E-2 scortato da due Grumman F-14 Tomcat in una missione di intercettazione nel Golfo di Sirte ha portato all'abbattimento di due Sukhoi Su-22 dell'Al-Quwwat al-Jawwiyya al-Libiyya, l'aeronautica militare libica. A met\u00e0 degli anni ottanta sono stati utilizzati anche dalla United States Coast Guard, la Guardia costiera statunitense, per la lotta al narcotraffico.\nTaiwan.\nTaiwan ha acquistato 4 aerei E-2T dagli Stati Uniti il 22 novembre 1995. Il 15 aprile 2006 Taiwan ha commissionato altri due E-2K Hawkeye. Nel 2010 i velivoli sono ritornati negli Stati Uniti per poter esser aggiornati.\nUtilizzatori.\n49 della nuova versione E-2D Advanced Hawkeye risultano ordinati all'aprile 2019."}
{"id": "525234", "revid": "770813", "url": "https://it.wikipedia.org/wiki?curid=525234", "title": "Boeing E-3 Sentry", "text": "Il Boeing E-3 Sentry \u00e8 un velivolo AWACS ora prodotto dalla statunitense Boeing Integrated Defense Systems, la divisione del settore difesa della Boeing Company, in collaborazione con la Northrop Grumman Electronic Systems, responsabile dei sistemi radar.\nIntrodotto nel 1976 ed ancora oggi operativo, \u00e8 attualmente il pi\u00f9 diffuso velivolo di questo tipo a livello mondiale. Oltre che nell'USAF \u00e8 utilizzato dalla NATO e dalle forze aeree di Regno Unito, Francia ed Arabia Saudita per la sorveglianza dello spazio aereo e con funzioni di comando, controllo e comunicazioni.\nRealizzato in 68 esemplari, basati sulla cellula del Boeing 707-320B Advanced di linea, la sua produzione \u00e8 terminata nel 1992.\nSviluppo.\nL'E-3 Sentry \u00e8 una versione modificata dell'aereo commerciale Boeing 707-320B Advanced. Le modifiche includono una cupola rotante radar e una sonda per rifornimento aereo. La cupola radar ha un diametro di 9\u00a0m circa, uno spessore al centro di 1,8\u00a0m, ed \u00e8 mantenuta ad un'altezza di 4,2\u00a0m dalla carlinga mediante due montanti. La cupola contiene un sistema di antenne ruotato idraulicamente che permette ad un radar AN/APY-1/2 di controllare lo spazio aereo dal terreno fino alla stratosfera. Con ognuno dei 4 motori \u00e8 montato un generatore che fornisce 1 megawatt di potenza, necessario per l'apparato radar. Il radar Doppler ha un raggio di oltre 350\u00a0km per bersagli che volano a bassa quota, mentre il radar BTH (Beyond the Horizon, oltre l'orizzonte) ha un raggio di 640\u00a0km per bersagli che volano a quota medio/alta. La combinazione di radar e di SSR (Second Surveillance Radar, radar di sorveglianza secondario) permette al Sentry di identificare velivoli nemici a bassa quota, eliminando gli echi di ritorno del terreno.\nLa flotta di E-3 in forza all'United States Air Force ha subito il suo pi\u00f9 grande rinnovamento nel 2001,con l'aggiunta di:\nSviluppi futuri.\nDopo la richiesta da parte del Giappone per equipaggiare la K\u014dk\u016b Jieitai, la propria forza aerea, di un velivolo AWACS, a causa della cessata produzione del Boeing 707, la Boeing ha prodotto il Boeing E-767, utilizzando come base il 767 e integrando il velivolo con la dotazione installata sul E-3. Il programma USAF che prevedeva la sostituzione, oltre all'E-3, degli RC-135 ed E-8 Joint STARS, aveva assegnato al Northrop Grumman E-10 MC2A il ruolo di nuovo velivolo AWACS, ma \u00e8 stato infine cancellato. \u00c8 quindi stato deciso di prendere una nuova direzione avviando un programma di aggiornamento del materiale esistente ed investendo sul pacchetto di modifiche definito Block 40/45. Attualmente un E-3 munito delle nuove apparecchiature aggiornate \u00e8 in fase di sviluppo e sperimentazione in volo. Inoltre \u00e8 previsto, tramite l'Airframe Modernization Program (AMP), l'aggiornamento della struttura della cellula del velivolo con lo scopo, sostituendo le unit\u00e0 di propulsione, di migliorare i consumi, e di conseguenza autonomia e raggio d'azione, e di diminuire inoltre la distanza minima necessaria per il decollo.\nImpiego operativo.\nLa NATO ha dispiegato in Europa 18 velivoli nella versione E-3A, con base in Germania e con immatricolazione in Lussemburgo.\nCultura di massa.\nFilm.\nIn ambito cinematografico, il Sentry compare nei film:"}
{"id": "525235", "revid": "889336", "url": "https://it.wikipedia.org/wiki?curid=525235", "title": "Pirro Ligorio", "text": "Oltre che come \"insigne studioso\", \u00e8 noto anche come \"abile falsario\" di iscrizioni latine.\nBiografia.\nPirro nacque a Napoli dalla nobile famiglia Ligorio, e come da consuetudine delle famiglie nobili ricevette un'istruzione, anche artistica, in casa, senza compiere dirette esperienze in botteghe artigiane.\nNel 1534 si trasfer\u00ec a Roma, dove inizi\u00f2 la propria carriera artistica dipingendo, in facciate di palazzi, decorazioni a monocromo. Data la precariet\u00e0 di conservazione di tali pitture, nulla di esse \u00e8 rimasto; al 1542 risale la decorazione della loggia del Palazzo d'Urbino, in via del Corso, mentre intorno al 1545 decor\u00f2 l'Oratorio di San Giovanni Decollato con i due affreschi della \"Danza di Salom\u00e8\" e della \"Decollazione del Battista\".\nDopo essere divenuto membro, nel 1548, della Congregazione dei Virtuosi al Pantheon, nel 1549 sovrintese agli scavi di Villa Adriana; quindi decor\u00f2, su commissione del cardinale Ippolito d'Este, il Palazzo di Monte Giordano e progett\u00f2 il suo capolavoro, la Villa d'Este, a Tivoli.\nPubblicato nel 1553 il \"Libro su' i Circhi e Anfiteatri\", nel 1557 divenne architetto di Paolo IV (1555-1559) per il quale inizi\u00f2 i lavori nella \"Fontana del Boschetto\", nei Giardini Vaticani, per l'erezione dell'edificio che, dal nome del successore Pio IV (1559-1565), sar\u00e0 chiamato Casino di Pio IV o Villa Pia.\nNel 1560 si concluse la costruzione, su suo progetto, di Palazzo De Torres, ora Lancellotti, in piazza Navona e inizi\u00f2 la sistemazione del Cortile del Belvedere, in Vaticano, nel quale spicca il \"Nicchione\" detto \"della Pigna\" da lui progettato (i pagamenti testimoniati datano dal 1562 al 1565).\nNel 1561 pubblic\u00f2 una pianta dell'antica Roma, \"Antiquae Urbis Imago\", e inizi\u00f2 i lavori per il Palazzetto di Pio IV sulla via Flaminia, che ingloba una preesistente fontana dell'Ammannati costruita nel 1553.\nAlla morte di Michelangelo, nel 1564, venne nominato architetto della Fabbrica di San Pietro ma, avendo voluto modificarne il progetto, fu licenziato nel 1568. Aveva gi\u00e0 avuto, il 1\u00ba agosto 1565, una disavventura: era stato incarcerato per un mese con l'accusa aver rubato delle antichit\u00e0 presenti nelle fabbriche da lui presiedute. Fu riconosciuto innocente ma l'episodio, insieme con i contrasti manifestati nella Fabbrica di San Pietro, lo spinsero ad abbandonare Roma.\nNel 1568 si trasfer\u00ec infatti, con la moglie e i figli, a Ferrara, dove era stato nominato antiquario dal duca Alfonso II d'Este. Qui sono pochi i suoi lavori di architettura: la tomba di Ludovico Ariosto, distrutta nel Seicento, e la libreria del duca Alfonso. Disegn\u00f2 quindi cartoni per arazzi, si occup\u00f2 degli apparati scenografici in occasione della visita di Enrico III di Francia a Ferrara, e compil\u00f2 i \"Quaranta Libri delle Antichit\u00e0\", attualmente divisi e conservati a Torino, Napoli, Parigi, Oxford e Ferrara.\nNella capitale estense, poich\u00e9 la citt\u00e0 con parte dell'area emiliana fu colpita da uno sciame sismico tra il 1570 e il 1574, vide gli effetti devastanti del terremoto sugli edifici dell'epoca. In tale circostanza ebbe l'intuizione della prima casa edificata con criteri antisismici.\nRicevette la cittadinanza ferrarese nel 1580, e tre anni dopo mor\u00ec.\nCentro Studi Pirro Ligorio.\nNel 1987 \u00e8 stato costituito il Comitato Nazionale per lo studio e la valorizzazione delle opere di Pirro Ligorio col fine di approfondire la conoscenza e valorizzare la vasta attivit\u00e0 artistica, architettonica, storica e archeologica svolta da Pirro Ligorio. Nel 1989 il Centro di Studi ha promosso la costituzione de La Commissione per l'Edizione Nazionale delle Opere di Pirro Ligorio (istituita con Decreto del presidente della Repubblica).\nCommissione nazionale delle opere di Pirro Ligorio.\nNel 1989 \u00e8 istituita la \"Commissione Nazionale delle Opere di Pirro Ligorio\" con DPR/1989 e in collaborazione con il \"Centro Studi sulla Cultura e l'Immagine di Roma\". La commissione lavora alla pubblicazione dei manoscritti e delle opere del Ligorio, dai primi codici \"delle antichit\u00e0\" conservati a Parigi, Torino e Oxford all\"'Enciclopedia del mondo antico\" articolata in 24 volumi."}
{"id": "525236", "revid": "15756", "url": "https://it.wikipedia.org/wiki?curid=525236", "title": "Sukhoi Su-9", "text": "Il Sukhoi Su-9 (in cirillico \u0421\u0443\u0445\u043e\u0439 \u0421\u0443-9), noto anche con il nome in codice NATO Fishpot-B fu un caccia intercettore monomotore a getto supersonico ognitempo ad ala a delta progettato dall'OKB 51 diretto da Pavel Osipovi\u010d Suchoj e sviluppato in Unione Sovietica nei tardi anni cinquanta. Impiegato negli anni sessanta nella Vojska protivovozdu\u0161noj oborony (P-VO), la difesa aerea sovietica, nel 1955, rimase operativo fino agli anni settanta.\nStoria del progetto.\nIl progetto del Su-9 \u00e8 frutto degli studi di aerodinamica computo dallo TsAGI, il centro aerodinamico sovietico, durante la Guerra di Corea, che ha ideato diverse configurazioni aerodinamiche ottimali per gli aerei da caccia. Gli studi si concretizzarono in un prototipo a cui venne data la denominazione T-405 (T per Tryeugol'noye krylo, ovvero ala a delta, nome in codice NATO Fishpot) e che venne portato in volo per la prima volta nel 1956. Il Su-9, sviluppato contemporaneamente al Su-7 \"Fitter\", venne notato dagli osservatori occidentali per la prima volta durante la parata aerea di Tu\u0161ino, in occasione della \"Giornata delle Forze Aeree Sovietiche\" del 24 giugno 1956, i quali gli assegnarono nome in codice NATO Fitter-B. Entrambi entrarono in servizio operativo nel 1959.\nLa produzione totale fu di circa 1\u00a0100 esemplari, e si ritiene inoltre che un certo numero di Su-9 vennero aggiornati allo standard Su-11 \"Fishpot-C\". Nessun esemplare venne esportato n\u00e9 ai paesi del Patto di Varsavia n\u00e9 agli abituali clienti filosovietici e dopo aver raggiunto negli anni settanta il limite di vita operativa, sia i Su-9 che gli esemplari aggiornati al Su-11 vennero ritirati dal servizio, sostituiti dalle ultime versioni del Su-11 e dai superiori e pi\u00f9 moderni Su-15 \"Flagon\" e MiG-25 \"Foxbat\". Alcuni velivoli vennero conservati come laboratori volanti o trasformati in velivoli telecomandati senza pilota.\nImpiego operativo.\nIl coinvolgimento in azioni belliche, se mai fosse avvenuto, non \u00e8 noto. La possibilit\u00e0 che abbia ingaggiato o abbattuto qualche velivolo che avesse invaso lo spazio aereo sovietico durante le missioni di ricognizione \u00e8 plausibile, ma non verificabile in quanto i dettagli delle missioni rimangono classificati e nulla venne mai ammesso pubblicamente.\nIl 14 luglio 1959 un Su-9 appositamente modificato, denominato dall'OKB T-43/1 (o pi\u00f9 semplicemente T-431), e pilotato da Vladimir Sergeevi\u010d Il'ju\u0161in stabil\u00ec il primato mondiale di tangenza massima raggiungendo la quota di 28\u00a0852 m.\nVelivoli attualmente esistenti.\nUn esemplare di Su-9 \u00e8 attualmente in esposizione presso il museo aeronautico di Ko\u0161ice, in Slovacchia."}
{"id": "525237", "revid": "729019", "url": "https://it.wikipedia.org/wiki?curid=525237", "title": "Supermarine Walrus", "text": "Il Supermarine Walrus (tricheco) era un aereo anfibio biplano a scafo centrale prodotto dalla britannica Supermarine Aviation Works Ltd, entrato in servizio a met\u00e0 degli anni trenta ed impiegato come ricognitore marittimo durante la seconda guerra mondiale.\nStoria del progetto.\nProgettato da Reginald Joseph Mitchell, il Walrus \u00e8 stato sviluppato su una specifica richiesta da parte della Royal Australian Air Force (RAAF) per dotare i propri incrociatori di un velivolo da ricognizione marittima.\nIn sostanza si trattava di uno sviluppo del Seagull del 1922 (tanto che inizialmente venne designato Seagull Mk.V): del predecessore manteneva la struttura complessiva mentre venne sostituita l'unit\u00e0 motrice, passando dal Napier Lion (motore W12, posto in posizione traente) al Bristol Pegasus (radiale, disposto in posizione spingente).\nDisegnato per essere lanciato tramite una catapulta, il Walrus (il cui prototipo vol\u00f2 per la prima volta il 21 giugno del 1933) fu il primo velivolo anfibio al mondo dotato di carico bellico ad adottare questa soluzione.\nTecnica.\nStruttura.\nIl Walrus era un biplano anfibio con carrello di atterraggio retrattile; lo scafo centrale poteva essere metallico (nel caso delle versioni \"Seagull Mk.V\" e \"Walrus Mk.I\") o di legno (nella versione \"Walrus Mk.II\"); alle estremit\u00e0 delle ali inferiori erano disposti galleggianti stabilizzatori.\nLe ali erano ripiegabili, al fine di facilitare lo stivaggio sulle navi che lo impiegavano; l'ingombro del velivolo con le ali ripiegate era di poco inferiore ai 5,50 m.\nMotore.\nPoco al di sotto dell'ala superiore era posizionato il motore: nel prototipo era impiegato un Bristol Jupiter IX, ma nelle versioni di serie venne installato il radiale Bristol Pegasus VI (motore a 9 cilindri da 775 hp) disposto in posizione spingente; l'elica era di tipo quadripala in legno (ottenuta accoppiando due eliche bipala, avvitate sullo stesso mozzo).\nIn funzione della disposizione spingente e del senso di rotazione, il flusso d'aria generato dall'elica indirizzato verso gli impennaggi provocava l'imbardata del velivolo; per ovviare a tale inconveniente il motore era disposto disassato di tre gradi.\nArmamento.\nL'armamento difensivo era costituito da una mitragliatrice Vickers K calibro 7,7\u00a0mm sistemata nella postazione di prua e da una o due armi identiche disposte nella postazione situata nel tronco posteriore della fusoliera. In apposite rastrelliere alloggiate sotto l'ala inferiore, potevano essere trasportate bombe o cariche di profondit\u00e0 fino ad un peso massimo di 600 lb (pari a 272 kg).\nImpiego operativo.\nLa prima forza aerea ad impiegare il Walrus (come detto, con la designazione di Seagull Mk.V) fu la Royal Australian Air Force, che lo destin\u00f2 a bordo degli incrociatori pesanti HMAS \"Australia\" e HMAS \"Canberra\" e degli incrociatori leggeri HMAS \"Perth\", HMAS \"Sydney\" e HMAS \"Hobart\".\nL'anno successivo fu la volta della Fleet Air Arm, che impieg\u00f2 i Walrus su tutte le principali unit\u00e0 della flotta attrezzate per il trasporto di velivoli. La prima consegna fu destinata all'incrociatore leggero HMS \"Achilles\", che all'epoca faceva ancora parte della divisione neozelandese della Royal Navy (la Royal New Zealand Navy divenne una forza autonoma solo nel 1941). Tra le altre, i Walrus vennero impiegati anche dalla nave appoggio idrovolanti HMS \"Albatross\".\nIl compito principale dei Walrus era quello di osservatori in favore delle artiglierie delle unit\u00e0 navali di appartenenza; di tale tipologia di impiego si hanno testimonianze limitate alla Battaglia di capo Teulada (ad opera di velivoli basati sugli incrociatori HMS \"Renown\" e HMS \"Manchester\") ed alla Battaglia di Capo Matapan (in questo caso si tratt\u00f2 di un solo velivolo imbarcato sull'incrociatore HMS \"Gloucester\").\nA partire dal 1943, in ragione del perfezionamento del radar, l'impiego dei velivoli imbarcati sulle unit\u00e0 da battaglia venne progressivamente abbandonato.\nIl Walrus venne impiegato anche nella lotta ai sommergibili: almeno 5 sommergibili sono stati gravemente danneggiati o affondati in missioni cui hanno partecipato i Walrus.\nTra questi avvenimenti si ricorda l'affondamento del sommergibile \"Poncelet\" (all'epoca in forza alla Repubblica di Vichy), cui prese parte un Walrus imbarcato sull\"'Albatross\" e (tra l'altro, l'ultimo in ordine cronologico) quello del sommergibile \"Ondina\", avvenuto l'11 luglio 1942.\nTra gli episodi relativi alle missioni antisommergibili, viene ricordata l'infruttuosa caccia ad un sommergibile avvenuta il 3 ottobre 1941: in seguito si scopr\u00ec che l'unit\u00e0 interessata apparteneva alla Marina Sovietica.\nOltre alle missioni di combattimento, i Walrus vennero frequentemente impiegati anche nelle missioni di soccorso in mare.\nVersioni.\n\"I dati sulle versioni sono tratti da Enciclopedia l'Aviazione\"\"e \"www.historyofwar.org\"\".\nVelivoli esistenti.\nSono ancora 4 gli esemplari di Walrus arrivati ai nostri giorni di cui uno quasi alle condizioni di volo.\nQuesto, matricola W2718 (G/RNLI), \u00e8 parte della collezione del Solent Sky, un museo aeronautico con sede a Southampton, in Inghilterra. Il museo attualmente sta attuando una raccolta di fondi per riportare alle condizioni di volo il proprio velivolo.\nIl Walrus HD 874 \u00e8 conservato presso il Royal Australian Air Force Museum sito a Point Cook nella periferia di Melbourne, Victoria, Australia. Questo esemplare era usato nelle ricognizioni nelle regioni Antartico e nel 1947 rimase gravemente danneggiato da un uragano a Heard Island. Recuperato nel 1980 venne fatto oggetto di un accurato restauro tra il 1993 ed il 2002.\nIl RAF Museum London espone il Seagull V A2-4, uno degli originali velivoli australiani che volarono dai diversi incrociatori tra i quali l'HMAS \"Sydney\".\nIl Walrus L2301 \u00e8 esposto presso il Fleet Air Arm Museum di Yeovilton, in Inghilterra. Questo \u00e8 uno degli esemplari che volarono con l'irlandese Aer Ch\u00f3r na h\u00c9ireann prima di essere restituito, dopo la fine della seconda guerra mondiale, alla Fleet Air Arm che lo utilizz\u00f2 come aereo da addestramento."}
{"id": "525243", "revid": "63756", "url": "https://it.wikipedia.org/wiki?curid=525243", "title": "Overburning", "text": "L'overburning \u00e8 una tecnica informatica utilizzata per superare il limite massimo di memorizzazione di un supporto ottico masterizzabile (posto a 74 minuti o a 80 minuti) per riuscire a scrivere 2/3 minuti in pi\u00f9 sul supporto ottico (portando cos\u00ec la capacit\u00e0 del singolo CD vergine a circa 77 minuti, o nel caso dei CD da 80 minuti a circa 83 minuti).\nL'overburn avviene dando istruzioni al software di masterizzazione affinch\u00e9 ignori quello che viene considerato per lui il limite fisico del CD, e quindi continuare a scrivere senza interrompersi neppure all'esaurirsi dello spazio materiale sul supporto.\nIn questo modo viene sfruttata anche tutta la parte esterna del CD, dove invece dovrebbe esserci un margine di sicurezza non inciso (la classica banda laterale pi\u00f9 chiara visibile a occhio nudo).\nIl rischio \u00e8 comunque quello di andare troppo oltre e ottenere un CD difettoso, anche se in alcuni casi il supporto ottico rimane leggibile.\nSe si fa la proporzione 80/83 = 700/x si suppone che un CD da 700 MB possa essere spinto fino a 726.25 MB.\nEsistono in commercio dei CD da 90 minuti con una capienza di circa 800 MB, questi CD vengono letti dai masterizzatori comuni come normali CD da 80 minuti, ciononostante con la tecnica dell'overburning possono essere riempiti fino a un massimo di 94 minuti circa."}
{"id": "525244", "revid": "729019", "url": "https://it.wikipedia.org/wiki?curid=525244", "title": "Contusione", "text": "Le contusioni sono lesioni conseguenza di un trauma diretto che non provoca una discontinuit\u00e0 dei tessuti biologici (nel qual caso, invece, si deve parlare pi\u00f9 propriamente di ferita).\nQuando l'evento traumatico ha una intensit\u00e0 tanto elevata da provocare oltre al fatto contusivo anche una rottura dei tessuti, di solito non lineare e a margini sfrangiati si parla di ferita lacero-contusa.\nClassificazione.\nNell'ambito delle contusioni si possono distinguere:"}
{"id": "525245", "revid": "122387115", "url": "https://it.wikipedia.org/wiki?curid=525245", "title": "Capo d'Otranto", "text": "Capo d'Otranto o Punta Palasc\u00eca \u00e8 il punto pi\u00f9 orientale d'Italia; la punta, protesa nel Canale d'Otranto, si trova nel territorio comunale di Otranto, citt\u00e0 pugliese del Salento in provincia di Lecce, a 40\u00b0 06' 26\" di latitudine nord e 18\u00b0 31' 14\" di longitudine est, a 6 km dalla citt\u00e0 e a 40 km da Lecce.\nDescrizione.\nSecondo alcune convenzioni nautiche questo luogo \u00e8 il punto di separazione tra Mar Adriatico e Mar Ionio. Il luogo \u00e8 anche sede della stazione meteorologica di Otranto-Punta Palascia, ufficialmente riconosciuta dall'Organizzazione Meteorologica Mondiale, attualmente di tipo automatico DCP.\nIl faro ivi collocato, recentemente ristrutturato, . Costituisce spesso meta di turisti e curiosi, anche grazie alla tradizione che, annualmente, ogni notte di San Silvestro richiama una moltitudine di persone in attesa dell'alba del capodanno ai piedi del faro, trattandosi della prima alba del nuovo anno in Italia.\nProgetti unilaterali delle autorit\u00e0 militari.\nLa Marina Militare Italiana, nel 2006, ha presentato al Comune di Otranto, per conoscenza e senza richiedere pareri o autorizzazioni, un progetto di ampliamento della base militare gi\u00e0 presente sulla scogliera di Punta Palasc\u00eca.\nIl progetto originario prevedeva una costruzione destinata ad alloggi per la Marina, due torri di cemento alte 11 metri una e 7 metri l'altra, un grande parcheggio per i mezzi della Marina e la ristrutturazione di un edificio gi\u00e0 esistente.\nBen presto \u00e8 partita una mobilitazione popolare e si \u00e8 costituito il comitato di coordinamento \"Gi\u00f9 le mani da Punta Palasc\u00eca\", con numerose associazioni e comitati cittadini locali, che organizza iniziative di sensibilizzazione e informazione e vigila sullo stato dei lavori, gi\u00e0 iniziati per ci\u00f2 che riguarda la ristrutturazione dell'esistente. Il comitato rivendica il fatto che Punta Palasc\u00eca appartiene al parco naturale regionale Costa Otranto-Santa Maria di Leuca e Bosco di Tricase (istituito dalla Regione Puglia nel 2006), e sar\u00e0 presto incluso nel costituendo parco marino. Si tratterebbe, dunque, di un sito di interesse paesaggistico ai sensi dell'art. 142 del Decreto n. 42/2004 \u201cCodice dei Beni Culturali e del Paesaggio\u201d. La zona inoltre \u00e8 classificata come Sito di importanza comunitaria (SIC), secondo la denominazione \u201cCosta Otranto \u2013 S. Maria di Leuca\u201d.\nDurante l'autunno del 2007 sono avvenuti diversi incontri tra le autorit\u00e0 locali (Comune di Otranto, Provincia di Lecce, Regione Puglia), le associazioni ambientaliste e i ministeri competenti, al fine di dirimere la questione. Al novembre 2007, nonostante il dialogo avviato tra questi interlocutori, si registra una proposta di modifica dell'intervento avanzata dal Ministero della Difesa, che tuttavia non risulta ancora compatibile con le istanze manifestate dalla comunit\u00e0 e dalle istituzioni locali. \nIl 26 febbraio 2008 \u00e8 intervenuta la Regione Puglia (tramite l'Ufficio Parchi dell'Assessorato Regionale all'Ecologia), dichiarando che l'intervento \u00e8 \"incompatibile con le leggi della Regione\", e che \u00e8 in particolare in contrasto con l'art. 4 della legge regionale 30/06.\nIl 29 settembre 2011 il TAR della Puglia, sezione di Lecce, depositava una sentenza di accoglimento del ricorso delle associazioni ambientaliste."}
{"id": "525246", "revid": "729019", "url": "https://it.wikipedia.org/wiki?curid=525246", "title": "Distretto di Perg", "text": "Il distretto di Perg (in tedesco: Bezirk Perg) \u00e8 uno dei distretti dello stato austriaco dell'Alta Austria. \nSuddivisione amministrativa.\nIl distretto \u00e8 suddiviso in 26 comuni dei quali 2 con status di citt\u00e0 e 17 con diritto di mercato.\nComuni.\n\"(Popolazione al 15 maggio 2001)\""}
{"id": "525265", "revid": "767487", "url": "https://it.wikipedia.org/wiki?curid=525265", "title": "Alessandro Boni", "text": "In campo ricopriva il ruolo di centro.\nCarriera.\nNella sua carriera cestistica ha militato, con la Scavolini Pesaro, con la quale ha conquistato una Coppa delle Coppe nel 1983, uno scudetto nel 1990 e una coppa Italia nel 1992. In serie A ha giocato anche per Fabriano, per la Reyer Venezia, per la Scaligera Verona, vincendo una supercoppa italiana nel 1996 e una coppa Kora\u0107 nel 1998, e per Jesi. In 19 anni di serie A ha raggiunto le 613 presenze con 3927 punti segnati. Con la Nazionale Giovanile, agli Europei di Salonicco nel 1980, ha conquistato da capitano, la medaglia d'Argento perdendo in finale con l'Unione Sovietica di Arvydas Sabonis. Nel 1988, ha fatto parte della Nazionale A guidata da Sandro Gamba ed ha collezionato 23 presenze essendo l'unico giocatore che proveniva dalla serie A2.\nHa terminato la sua carriera cestistica con formazioni del campionato cadetto.\n\u00c8 direttore sportivo dell'ASD Basket Villafranca, squadra che ha raggiunto anche la serie B Dilettanti. Attualmente opera come Broker assicurativo per Valori &amp; Finanza Broker."}
{"id": "525266", "revid": "729019", "url": "https://it.wikipedia.org/wiki?curid=525266", "title": "Emianopsia", "text": "L'emianopsia consiste nella perdita di met\u00e0 del campo visivo. Pu\u00f2 colpire la met\u00e0 destra/sinistra o la met\u00e0 alta/bassa del campo visivo. Altro disturbo simile del campo visivo \u00e8 lo scotoma.\nTipologie.\nSi distinguono vari tipi di emianopsie:\nFra le possibili cause: ictus, trombosi, compressione delle vie ottiche, tumori cerebrali, aneurismi, ischemie cerebrali, problemi circolatori dell'occhio.\nCollegamenti esterni.\nAgenzia internazionale per la prevenzione della cecit\u00e0-IAPB Italia onlus"}
{"id": "525269", "revid": "1318658", "url": "https://it.wikipedia.org/wiki?curid=525269", "title": "Prasutago", "text": "Sua moglie era Budicca.\nPrasutago potrebbe essere stato messo sul trono dai romani come re cliente dopo la repressione della rivolta icena nel 47. In qualit\u00e0 di alleata romana, la sua trib\u00f9 rimase nominalmente indipendente. Secondo la tradizione egli avrebbe dovuto nominare come suo erede l'imperatore romano, ma dato che egli intendeva mantenere viva la sua linea dinastica, nomin\u00f2 la moglie e le figlie co-eredi insieme all'imperatore. Alla sua morte nel 60, i romani ignorarono le sue volont\u00e0 e si impadronirono dell'intero territorio e delle sue ricchezze: Budicca fu fustigata e le figlie violentate. Ci\u00f2 provoc\u00f2 la ribellione anti-romana guidata proprio dalla regina nel 60-61."}
{"id": "525277", "revid": "34971", "url": "https://it.wikipedia.org/wiki?curid=525277", "title": "Sun Public License", "text": "La Sun Public License (SPL) \u00e8 una licenza di software libero essenzialmente identica alla Mozilla Public License (MPL).\nCaratteristiche.\n\u00c8 stata approvata dalla Free Software Foundation e dalla Open Source Initiative (OSI).\nStoria.\nFu utilizzata da Sun Microsystems ad esempio per distribuire NetBeans (fino alla versione 5.5).\nLa licenza sembra essere stata abbandonata dalla Sun, in favore della nuova licenza CDDL, anch'essa basata sulla MPL."}
{"id": "525283", "revid": "729019", "url": "https://it.wikipedia.org/wiki?curid=525283", "title": "Cominotto", "text": "Cominotto (o anche \"Cominetto\", in maltese Kemmunett) \u00e8 un'isola disabitata dell'arcipelago delle Isole Calipsee, nel mare Mediterraneo. Misura 0,25\u00a0km\u00b2. Cominotto si trova a una distanza di appena 100 metri dall'isola di Comino, nel canale di Gozo tra Malta e Gozo, e con essa circoscrive un piccolo canale che va a formare la \"Laguna blu\" (in maltese \"Bejn il-Kmiemen\", letteralmente \"Tra i due Comino\")."}
{"id": "525293", "revid": "1982", "url": "https://it.wikipedia.org/wiki?curid=525293", "title": "Portfolio", "text": "Il portfolio \u00e8 l'elenco dei lavori svolti da un professionista (ad esempio un architetto), eventualmente corredato di immagini esplicative.\nNei paesi di lingua anglosassone indicava una cartella o una busta di cuoio atta a contenere documenti di una certa importanza, ma anche, per estensione, il gabinetto di un ministro, cio\u00e8 il suo dicastero (che in italiano \u00e8 detto \"portafoglio\"). Il plurale in inglese \u00e8 \"portfolios\". In italiano il sostantivo \u00e8 invariabile e il plurale \u00e8 \"portfolio\". Curiosamente in Italia si usa il termine inglese \"portfolio\" che a sua volta deriva dall'italiano \"portafoglio\", di cui ha tutti i significati e che quindi pu\u00f2 essere usato in alternativa.\nScuola italiana.\nNel sistema scolastico italiano riformato il portfolio delle competenze \u00e8 strumento unitario che raccoglie ordinatamente e stabilmente le documentazioni pi\u00f9 significative del percorso scolastico dell'alunno, registrandone esiti e modalit\u00e0 di svolgimento del suo processo formativo, e accompagnandolo dalla scuola dell'infanzia fino alla conclusione del 1\u00b0 ciclo di istruzione per tracciare la sua \"storia\" e per offrirsi in ogni momento a supporto di analisi ragionate e condivise dei risultati ottenuti per i docenti, per l'alunno e per i suoi genitori.\nInoltre, i tradizionali documenti di valutazione personale dell'alunno, nonch\u00e9 la certificazione delle competenze acquisite e il consiglio d'orientamento, anche ai fini delle successive scelte da esercitare nell'ambito del diritto-dovere all'istruzione e formazione, dovranno convergere nel portfolio.\nOrigini.\nIl portfolio \u00e8 stato introdotto con il decreto legislativo 19 febbraio 2004, n. 59, applicativo della riforma Moratti per la scuola dell'infanzia e il primo ciclo. Questa parte che era prevista in forma cartacea e limitata rispetto al percorso scolastico complessivo degli alunni, \u00e8 stata poco presa in considerazione dalla scuola italiana, che si \u00e8 trovata poi in ritardo rispetto alle esperienze che si sono sviluppate in altri Paesi, soprattutto per quanto riguarda la trasformazione in portfolio elettronico, di facile uso e di notevole utilit\u00e0.\nSi tratta di strumenti di valutazione e autovalutazione che, secondo gli esperti, aumentano notevolmente il coinvolgimento degli studenti e la loro riflessione su ci\u00f2 che apprendono. In questi ultimi anni si \u00e8 provveduto a strutturare il portfolio in modo che divenisse un prodotto multimediale: l'e-portfolio.\nL'e-portfolio viene implementato in formato elettronico e multi-iper-mediale, digitalizzando tutti i tipi di materiali prodotti attraverso una dettagliata documentazione fotografica e prevedendo collegamenti tra vari \u201coggetti\u201d digitali. La caratteristica fondamentale diventa cos\u00ec la fruibilit\u00e0 \u201cin rete\u201d da parte pi\u00f9 attori, considerando e rafforzando la specifica natura \u201cdialogica\u201d dello stesso portfolio. Si offre, in questo modo, la lettura \u201ctrasversale\u201d e quindi una creazione condivisa a distanza.\nPubblicit\u00e0.\nIn pubblicit\u00e0 il portfolio \u00e8 la raccolta dei propri lavori che un illustratore presenta per documentare la propria abilit\u00e0 e le proprie competenze e ottenere un determinato incarico."}
{"id": "525295", "revid": "709565", "url": "https://it.wikipedia.org/wiki?curid=525295", "title": "Rabbits", "text": "Rabbits (\"Conigli\") \u00e8 una serie di sette cortometraggi della durata media di circa 6 minuti ciascuno. \u00c8 stata scritta, diretta e montata da David Lynch nel 2002.\n\"Rabbits\" narra la storia di 3 conigli antropomorfi (Suzie, Jack e Jane) interpretati da Naomi Watts, Scott Coffey e Laura Elena Harring (che nel terzo episodio \u00e8 sostituita da Rebekah Del Rio). Sono questi quattro attori gi\u00e0 visti anche in \"Mulholland Drive\" (2001).\nCon \"Rabbits\", Lynch si prende gioco del genere televisivo delle sitcom, il pubblico ride e applaude a comando nei momenti meno opportuni e i conigli antropomorfi conversano disordinatamente. Lynch per\u00f2 vi introduce i temi dell'alienazione e dei rapporti relazionali, che sono il nucleo di questa rappresentazione metafisica della realt\u00e0. \nOriginalmente la serie fu pubblicata esclusivamente su davidlynch.com per i membri registrati, ma attualmente non \u00e8 pi\u00f9 disponibile sul sito. \u00c8 invece disponibile, re-editata in una versione di 4 episodi, nel DVD \"Lime Green Set\", una raccolta dei film di Lynch. A partire dal 9 giugno 2020, la serie viene distribuita sul canale YouTube DAVID LYNCH THEATER.\nInoltre alcuni spezzoni dei vari episodi di \"Rabbits\" sono inseriti nel lungometraggio dello stesso Lynch, \"Inland Empire - L'impero della mente\", dove le scenette dei conigli, anche se in modo astratto, assumono una valenza diversa che le collega alle vicende del film. I tre conigli vengono qui associati a tre misteriosi personaggi polacchi che vivono in una casa nella foresta. Inoltre alcune frasi dei loro dialoghi, come \"tanto lo scoprir\u00f2 un giorno\", \"nascondo un segreto\" e altre simili, sembrerebbero rimandare proprio al rapporto fra la Nikki Grace (Laura Dern) e il marito, protagonisti del film.\nTrama.\nIl format ricorda quello di una sitcom, con tanto di risate del pubblico registrate; negli episodi, per\u00f2, non ci sono battute divertenti e il pubblico applaude e ride in momenti apparentemente inappropriati. \nL'azione si svolge interamente all'interno di una squallida stanza illuminata da due lampade. Un divano sta al centro della scena, pi\u00f9 indietro un asse da stiro, in basso un telefono. Qui troviamo la porta d'ingresso, dalla quale far\u00e0 immancabilmente il suo ingresso Jack (l'unico personaggio che la utilizzer\u00e0 anche per uscire dalla stanza). In sottofondo, la presenza costante della pioggia e qualche tuono, che ogni volta fa perdere la messa a fuoco della telecamera. \nLa sensazione che ne deriva \u00e8 dunque quella di una dimensione teatrale, piuttosto che cinematografica. L'inquadratura \u00e8 fissa e non ci sono tagli di montaggio (eccezion fatta per l'episodio 5, giusto il tempo per riprendere per qualche secondo il primo piano del telefono che squilla).\nI protagonisti della serie hanno fattezze umane ma una testa da coniglio, entrano, escono, parlano e interagiscono in modo bizzarro. Tra di loro si pu\u00f2 solamente supporre una qualche parentela reciproca. \nL'azione \u00e8 minima e lunghe pause intercorrono nei dialoghi tra i personaggi. Dialoghi che risultano incoerenti per la maggior parte del tempo, sebbene \u00e8 lasciato intendere che potrebbero essere riconducibili a conversazioni sensate, la cui interpretazione per\u00f2 sfugge. Frequenti sono le allusioni ad un non specificato \"esso\", al tempo, a un inspiegato mistero. Ci\u00f2 che emerge chiaramente \u00e8 che qualcosa di tenebroso \u00e8 accaduto in seno alla famiglia, un \"terribile mistero\" che la serie, comunque, non espliciter\u00e0 mai.\nIn tre episodi ognuno dei conigli recita a turno strofe incoerenti di poesia, cominciando da Jane e finendo con Suzie. \nDue contrappunti surreali cesellano le varie puntate: una sorta di fiammifero che accende un'enorme sigaretta che brucia la parete alle spalle dei personaggi, ed un viso mostruoso che appare sulla stessa parete e che fa la sua comparsa quando la stanza si colora completamente di rosso.\nNell'ultimo episodio, la cadenza ossessiva di cui erano preda i conigli giunge al termine: la porta si apre e si sente un urlo infernale; i conigli si acquattano spaventati sul sof\u00e0 e Jane dice: \"\"Mi domando chi sar\u00f2\" [riferendosi a lei stessa]\".\nDescrizione.\nI temi trattati dalla serie si inseriscono pienamente nella filosofia \"lynchiana\" di cinema e vita: il mistero inestricabile come oppressione alla propria esistenza; il dramma del passato che pesa come un macigno; l'attesa per un atto liberatorio che forse non verr\u00e0 mai; la memoria incapace di registrare accuratamente le proprie esperienze; la realt\u00e0 che si piega alla irrealt\u00e0; l'individuo che pare sottomesso a forze a lui inconcepibili.\nFin dal suo primo lungometraggio, \"Eraserhead\", le sue soluzioni artistiche hanno sviluppato e delineato una frattura sempre pi\u00f9 complessa della psiche umana. Le escursioni psicologiche nei meandri del pensiero umano sono sempre state tematiche molto importanti per Lynch, che nei suoi film pi\u00f9 recenti, come \"Strade perdute\", \"Mulholland Drive\" e \"Inland Empire\", ha portato all'estremo le questioni legate alla crisi di identit\u00e0 e all'alienazione.\nL'atmosfera (e l'architettura) del salotto, per non parlare della colonna sonora (che, come nella maggior parte dei lavori del regista, \u00e8 curata da Angelo Badalamenti), richiamano alla memoria la Loggia Nera del capolavoro televisivo di Lynch, \"I segreti di Twin Peaks\". Anche le posizioni ieratiche assunte dai personaggi e alcune frasi emblematiche sembrano rimandare tutte allo stesso tema, e probabilmente il salotto e i tre conigli fanno parte dello stesso universo surreale, il luogo metafisico extradimensionale nel quale si trova la Red Room, la Rossa Sala d'attesa della Loggia Nera.\nRealizzazione.\nLynch ha filmato \"Rabbits\" in un set allestito nel suo giardino di casa, a Hollywood Hills. Le riprese furono fatte di notte per poter controllare meglio le luci di scena. Lynch stesso afferma che riprendere Watts, Harring e Coffey in un set illuminato da enormi luci fu \"una cosa carina\". Ad ogni modo, le riprese causarono molto chiasso, con echi che si ripercuotevano tra le colline circostanti, recando disturbo ai vicini."}
{"id": "525296", "revid": "114822909", "url": "https://it.wikipedia.org/wiki?curid=525296", "title": "Scienza politica", "text": "La scienza politica, scienza empirica della politica o scienza della politica o politologia \u00e8, in senso stretto, una scienza sociale che studia il fenomeno politico attraverso la metodologia delle scienze empiriche.\nStoria.\nEt\u00e0 antica e moderna.\nLo studio della politica, originato dalle prime ricerche aristoteliche, si \u00e8 sviluppato in Europa in epoca moderna attraverso l'opera di Machiavelli, Guicciardini, Hobbes, Locke, Kant, Montesquieu, ed altri; fino ad arrivare, in tempi pi\u00f9 recenti, alle riflessioni storicistiche di Hegel, Comte e Marx.\nLa nascita della scienza politica contemporanea, o Nuova Scienza Politica, ha luogo alla fine dell'Ottocento: convenzionalmente, essa viene fatta risalire alla pubblicazione degli \"Elementi di scienza politica\" di Gaetano Mosca (1896).\nIn questi anni, la disciplina prende una fisionomia autonoma, distinguendosi dalla sociologia (sociologi come Comte e Durkheim sostenevano che la scienza della politica fosse solo uno degli ambiti di indagine della sociologia) e dal diritto pubblico. Solo nel corso del Novecento, in paesi come Italia e Francia, la scienza politica sarebbe divenuta una materia universitaria a tutti gli effetti, con insegnamenti attivati in tutti i principali atenei.\nNel XX secolo alla seconda guerra mondiale.\nLa nascita della scienza politica contemporanea coincide, non casualmente, con mutamenti socio-economici profondi causati dai processi di industrializzazione e democratizzazione in atto in buona parte del mondo occidentale. Infatti (in particolare con i movimenti nazionalisti e socialisti) era venuta meno l'identificazione politica=stato che aveva caratterizzato la scienza politica dei secoli precedenti. Con la nascita della cosiddetta societ\u00e0 politica, si rendeva pertanto necessario un nuovo tipo di indagine. La scienza politica dei primi decenni del Novecento (che ha il proprio fulcro nell'Europa occidentale, fra Italia e Germania in particolare) \u00e8 cos\u00ec caratterizzata dall'attivit\u00e0 di illustri pensatori comunemente designati come Elitisti. Essi partono dal presupposto che lo stato non \u00e8 un'entit\u00e0 monolitica, ma il luogo di confronto fra diverse \u00e9lite che competono per il potere.\nL'italiano Gaetano Mosca conia la locuzione \"classe politica\", per indicare appunto la minoranza organizzata che detiene il potere in qualsiasi societ\u00e0. L'italiano Vilfredo Pareto, professore a Losanna, studia la formazione, la circolazione, l'estinzione e il rinnovamento delle \u00e9lite. Il tedesco, naturalizzato italiano, Robert Michels applica poi la concezione elitista anche ai partiti politici, con la sua Legge ferrea dell'oligarchia. Il pi\u00f9 illustre pensatore politico di questo periodo \u00e8 tuttavia un altro tedesco, Max Weber, il quale si impegna per decenni in uno studio sistematico del potere, creando categorie e definizioni ancora oggi utilizzate dagli scienziati politici.\nNegli Stati Uniti, lo studio scientifico sistematico dei fenomeni politici ha inizio negli anni '20 e '30 con la scuola di Chicago, fra i cui principali esponenti si annoverano Charles Merriam e Harold Lasswell. La grande innovazione rappresentata da questa scuola consiste in una metodologia rigorosa che ricorre ad un approccio empirico (e non pi\u00f9 al metodo storico) per dimostrare le proprie teorie. In particolare, nel campo della psicologia politica vengono approntate tecniche di intervista su larga scala, oltre all'uso di gruppi di controllo, e di tecniche statistiche di analisi dei dati.\nDal secondo dopoguerra ad oggi.\nA partire dal secondo dopoguerra, il centro della riflessione politologica si sposta sempre di pi\u00f9 verso gli Stati Uniti e, in misura minore, il Regno Unito. Dal punto di vista dei filoni di studio, la scienza politica si caratterizza sempre pi\u00f9 come una disciplina multiparadigmatica (in cui, cio\u00e8, convivono diverse visioni del mondo, che corrispondono anche a differenti programmi di ricerca e metodologie, difficilmente conciliabili tra loro). Innanzitutto, gli anni immediatamente precedenti e successivi al secondo conflitto mondiale vedono una notevole diffusione, a partire dagli USA, del comportamentismo. Uno dei politologi pi\u00f9 famosi in questo periodo \u00e8 senz'altro l'americano Henry Kissinger.\nIn et\u00e0 contemporanea si concentra sui rami dell'analisi istituzionale e politica (vedi Hanspeter Kriesi) e nei rami della sociologia politica (Mancur Olson, Hirschmann, Olivier Fillieule). I principali temi della scienza politica sono: la politica comparata, la politica internazionale, le forme di governo, i sistemi elettorali, i partiti politici, la democrazia nei paesi in via di sviluppo. Alcuni politologi, come Giovanni Sartori, Gianfranco Pasquino (il quale \u00e8 stato anche senatore), Ilvo Diamanti, Angelo Panebianco sono noti come editorialisti e opinionisti. Altri come Gianfranco Miglio, conclusa la carriera accademica hanno tentato di tradurre in pratica le loro idee impegnandosi direttamente nella lotta politica.\nLa partecipazione attiva alla lotta politica da parte dei politologi pone qualche problema rispetto alla \"libert\u00e0 dai valori\" di questa scienza sociale (secondo un'espressione coniata da Max Weber). Infatti la scienza della politica, avendo come oggetto la politica stessa, pu\u00f2 marcare la sua differenza rispetto alla mera elaborazione ideologica soltanto se la comunit\u00e0 dei politologi si mantiene neutrale rispetto alla lotta politica che, nelle intenzioni, dovrebbe rimanere mero oggetto di descrizione e spiegazione scientifica. Naturalmente, la neutralit\u00e0 non implica che ciascun scienziato della politica non abbia preferenze politiche. Da questo punto di vista \u00e8 necessario distinguere gli interventi che alcuni di loro fanno nei quotidiani, dalle loro elaborazioni scientifiche contenute in articoli pubblicati all'interno di riviste specializzate e/o volumi scientifici. Inoltre, \u00e8 necessario diffidare quando l'accusa di parzialit\u00e0 proviene dalle parti politiche in competizione.\nDescrizione.\nElementi fondamentali.\nLe caratteristiche fondamentali della disciplina sono \u2013 giusta l'opinione di Norberto Bobbio \u2013 tre: \nRapporti con altre discipline.\nLa scienza della politica, secondo alcuni studiosi, andrebbe tenuta distinta dalla sociologia politica; secondo altri, come Maurice Duverger, coincide con essa. In Italia spesso si parla di scienze politiche al plurale per indicare l'insieme delle scienze sociali utilizzate per studiare i fenomeni politici; esistono infatti tradizionalmente corsi di laurea in Scienze politiche, in cui si studiano la scienza politica ma anche le discipline giuspubblicistiche, la filosofia politica, la storia delle istituzioni politiche, la storia delle dottrine politiche, l'economia politica e materie precipue del singolo corso o \"curriculum\".\nQuanto alle caratteristiche che differenziano la scienza politica dalla filosofia politica, la natura teoretica di quest\u2019ultima per Bobbio \u00e8 consistente in \u00abogni ricerca rivolta non gi\u00e0 a descrivere e a comprendere quello che \u00e8 ma a delineare e quindi a prescrivere quello che deve essere\u00bb."}
{"id": "525298", "revid": "1318658", "url": "https://it.wikipedia.org/wiki?curid=525298", "title": "Arrondissement di P\u00e9rigueux", "text": "L\"arrondissement\" di P\u00e9rigueux \u00e8 un \"arrondissement\" dipartimentale della Francia situato nel dipartimento della Dordogna, nella regione della Nuova Aquitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Rib\u00e9rac\nComposizione.\nL\"arrondissement\" \u00e8 composto da 196 comuni raggruppati in 18 cantoni:"}
{"id": "525299", "revid": "33751", "url": "https://it.wikipedia.org/wiki?curid=525299", "title": "Nazionale di calcio dell'Uzbekistan", "text": "La nazionale di calcio dell'Uzbekistan (in uzbeko \"O\u02bbzbekiston milliy futbol terma jamoasi\") \u00e8 la rappresentativa calcistica dell'Uzbekistan ed \u00e8 posta sotto l'egida della Federazione calcistica uzbeka, a sua volta subordinata alla FIFA.\nNacque subito dopo lo smembramento dell'Unione Sovietica ed esord\u00ec il 17 giugno 1992 contro il (2-2). \u00c8 considerata la squadra di calcio pi\u00f9 forte dei nuovi stati ex-URSS dell'Asia Centrale che hanno aderito all'AFC, che l'ha prima classificata come \"nazionale in via di sviluppo\" e poi come \"nazionale sviluppata\". Ha vinto la medaglia d'oro ai Giochi asiatici del 1994 in Giappone e si \u00e8 sempre qualificata alla fase finale della Coppa d'Asia, torneo in cui ha raggiunto come miglior risultato il quarto posto nel 2011.\nDisputa le partite interne allo stadio Nazionale di Tashkent.\nOccupa l'84\u00aa posizione del ranking FIFA.\nStoria.\nL'Uzbekistan esord\u00ec il 17 giugno 1992 a Du\u0161anbe contro il (2-2) in un match valido per la Coppa dell'Asia centrale, torneo che vide una sola edizione. Nel primo anno della propria esistenza disput\u00f2 partite solo contro , , e , mentre nel 1993 non disput\u00f2 alcun incontro.\nNel 1994 si affili\u00f2 a AFC e FIFA e vinse la Coppa dell'Indipendenza dell'Uzbekistan, contesa con gli stati viciniori summenzionati, e, battendo per 4-2 in finale la , la medaglia d'oro ai Giochi Asiatici tenutisi a Hiroshima, in Giappone.\nNel 1995 l'Uzbekistan disput\u00f2, in qualit\u00e0 di vincitore dei Giochi asiatici dell'anno prima, la Coppa delle nazioni afro-asiatiche contro la , da cui fu battuta sia in casa (3-2) sia in trasferta (1-0).\nLa nazionale non ottenne poi risultati di rilievo fino alla Coppa d'Asia 2004 in Cina, in cui raggiunse i quarti di finale e fu battuta dal ai tiri di rigore.\nAll'ultimo turno delle qualificazioni per il campionato del mondo 2006 l\u2019Uzbekistan fu eliminato dal in base alla differenza reti nello spareggio tra le terze classificate dei due gironi finali. Il risultato fu oggetto di controversie, dal momento che la finale non fu giocata per due, ma per tre volte. La prima partita, quella di andata (terminata 1-0 a favore dell'Uzbekistan), fu annullata dalla FIFA a causa di un vistoso errore dell'arbitro giapponese Yoshida. La ripetizione termin\u00f2 con il risultato di 1-1. Il match di ritorno si concluse poi sullo 0-0 e sanc\u00ec l'eliminazione degli uzbeki, che dovettero rinunciare allo spareggio con la quarta classificata del raggruppamento CONCACAF, cui ebbe accesso il Bahrain. Il paradosso della situazione \u00e8 che quel primo incontro fu annullato per una decisione errata proprio ai danni dell'Uzbekistan, che in realt\u00e0 reclam\u00f2 poi il 3-0 a tavolino: l'arbitro decise di annullare la trasformazione di un penalty calciato da Djeparov per l'invasione di area di un calciatore uzbeko, ma inspiegabilmente invece di ordinare la ripetizione del tiro dal dischetto indic\u00f2 il calcio di punizione per il Bahrein.\nNella Coppa d'Asia 2007 super\u00f2 nuovamente la fase a gironi, ma si ferm\u00f2 nuovamente ai quarti di finale, battuto per 2-1 dall'.\nDopo le gestioni di tre CT stranieri, il tedesco Hans-J\u00fcrgen Gede, l'inglese Bob Houghton e il russo Valerij Nepomnja\u0161\u010dij, in tre anni, nel 2006 la nazionale maggiore pass\u00f2 nelle mani di Rauf Inileev, gi\u00e0 alla guida tecnica della nazionale olimpica uzbeka.\nNelle qualificazioni al la squadra vinse le prime due partite e raggiunse il quarto turno delle qualificazioni AFC, ma termin\u00f2 ultima in classifica nel girone con , , e , con quattro punti in otto partite.\nNella Coppa d'Asia 2011 l'Uzbekistan raggiunse la semifinale. Vinto il girone con i padroni di casa del , e grazie a due vittorie e un pareggio, elimin\u00f2 ai quarti di finale la (2-1) prima di essere sconfitto sonoramente (6-0) dall'. Perse anche la finale di consolazione contro la (3-2), finendo dunque quarto.\nNelle qualificazioni per il l'Uzbekistan ottenne nuovamente l'accesso al quarto turno delle eliminatorie AFC, stavolta vincendo il gruppo del terzo turno davanti al favorito Giappone. La nazionale uzbeka fu la migliore del terzo turno, avendo ottenuto 16 punti (frutto di cinque vittorie e un pareggio) e vinto per 1-0 in casa dei giapponesi. Nel quarto turno si piazz\u00f2 terza nel proprio girone, dietro e . A parit\u00e0 di punti (14) con i sudcoreani, solo la differenza reti sfavorevole per un solo gol costrinse gli uzbeki ad un nuovo spareggio contro l'altra terza classificata dell'altro girone del quarto turno, la . Il 6 settembre 2013 le due squadre pareggiarono per 1-1 ad Amman; quattro giorni pi\u00f9 tardi il punteggio fu lo stesso a Ta\u0161kent, anche dopo i tempi supplementari. Ai tiri di rigore vinse la Giordania per 9-8.\nNella Coppa d'Asia 2015 arriv\u00f2 un'altra eliminazione ai quarti di finale. Dopo il secondo posto nel difficile girone B vinto dalla e comprendente anche e , gli uzbeki persero per 2-0 contro la Corea del Sud dopo i tempi supplementari.\nNon si qualific\u00f2 per il , finendo al quarto posto nel girone del quarto turno, dietro , e , ma riusc\u00ec a qualificarsi alla Coppa d'Asia 2019, dove ha superato il girone come secondo classificato alle spalle del e agli ottavi di finale \u00e8 stato eliminato dall' ai tiri di rigore.\nNelle qualificazioni asiatiche al , la squadra chiuse al secondo posto nel gruppo F, ma i 15 punti non furono sufficienti per accedere alla terza fase. L'Uzbekistan deve inoltre partecipare a un ulteriore fase per qualificarsi alla Coppa d'Asia 2023.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 5, 11 e 15 giugno 2021\n\"Presenze e reti aggiornate all'11 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati all'8 ottobre 2020.\nIn grassetto i calciatori ancora attivi in nazionale."}
{"id": "525302", "revid": "14149", "url": "https://it.wikipedia.org/wiki?curid=525302", "title": "Nazionale di calcio cubana", "text": ""}
{"id": "525303", "revid": "124268878", "url": "https://it.wikipedia.org/wiki?curid=525303", "title": "Supermarionation", "text": "Supermarionation (contrazione di \"Super Marionette Animation\"), nome coniato dal produttore televisivo britannico Gerry Anderson che identifica una tecnologia di animazione elettronica di marionette a fini cinematografici e televisivi sviluppata negli anni sessanta in Gran Bretagna dalla casa di produzione audiovisiva AP Films e utilizzata in varie serie televisive d'azione di quel periodo, la pi\u00f9 famosa delle quali \u00e8 \"Thunderbirds\".\nLa tecnologia.\nIl sistema prevedeva l'uso di marionette sospese e controllate da sottilissimi fili. Tali sottili filamenti assolvevano a una doppia funzione: trasmissione del movimento agli arti della marionetta, e trasferimento del segnale elettrico ai componenti elettronici situati nella testa della marionetta stessa.\nNella testa si trovava un motore a bobina governato da un trasduttore elettroacustico capace di trasformare la voce in un segnale elettrico a impulsi. Siccome il motore controllava le labbra, questo garantiva un preciso sincronismo del movimento della bocca con i dialoghi.\nDal momento che la tecnologia del tempo non permetteva di costruire marionette che camminassero in maniera convincente, molte scene raffigurano i personaggi in piedi, seduti o comunque statici, o anche a bordo di veicoli vari. L'hovercraft usato per gli spostamenti individuali nella serie \"Thunderbirds\" fu progettato per superare il problema della deambulazione delle marionette.\nI controlli elettronici piazzati nella testa avevano reso quest'ultima sproporzionatamente grande rispetto al resto del corpo. L'avvento intorno alla met\u00e0 degli anni Sessanta di elettronica miniaturizzata permise di piazzare la centralina di controllo nel petto della marionetta, s\u00ec che la sua testa riacquistasse proporzioni pi\u00f9 realistiche.\nIn molti casi le marionette furono modellate sull'attore che dava loro la voce. Per esempio, in \"Thunderbirds\", la marionetta che interpreta Lady Penelope ricorda da vicino Sylvia Anderson, mentre in \"Captain Scarlet\" il cap. Blue \u00e8 molto simile a Ed Bishop.\nIn televisione.\nLe marionette prodotte secondo la tecnologia \"Supermarionation\" furono usate nelle seguenti serie TV:\n\"The Secret Service\" era, pi\u00f9 propriamente, un ibrido realizzato con marionette e attori veri: questi ultimi venivano usati in campi lunghi per scene in cui si guidava, camminava e cos\u00ec via. La produzione fu per\u00f2 cancellata prima della trasmissione del suo episodio pilota. I tredici episodi della serie vennero trasmessi senza periodicit\u00e0 dalla rete britannica ATV a partire dal 1969. Ciononostante, si dice che Gerry Anderson consideri \"Secret Service\" la sua miglior produzione in \"Supermarionation\".\nL'ultima produzione con tale tecnologia fu del 1973, \"The Investigator\". Ma Anderson non era soddisfatto del risultato e la serie abort\u00ec dopo l'episodio pilota.\nAl cinema.\nFurono realizzati tre film basati sul canovaccio di \"Thunderbirds\": \nCitazioni.\nNel 2004 gli autori di \"South Park\" Trey Parker e Matt Stone produssero un film parodistico, \"Team America\", i cui personaggi sono tutti marionette esplicitamente ispirate, nello stile e nella tecnologia, a \"Thunderbirds\". I due, per\u00f2, chiamarono la tecnologia \"Supercrappymation\" (traducibile come \"Animazione super-merdosa\") perch\u00e9 i cavi che controllano le marionette sono intenzionalmente lasciati in vista. Gerry Anderson mostr\u00f2 di gradire questo irriverente tributo."}
{"id": "525305", "revid": "125769787", "url": "https://it.wikipedia.org/wiki?curid=525305", "title": "I Trettr\u00e9", "text": "I Trettr\u00e9 sono stati un trio comico napoletano, composto da Gino Cogliandro, Mirko Setaro ed Edoardo Romano, attivo a cavallo degli anni ottanta e novanta e distintosi specialmente per la loro partecipazione al programma televisivo \"Drive In\".\nLa carriera.\nIl trio inizi\u00f2 a muovere i propri passi nel 1975, col nome de \"I Rottambuli\" e con una formazione che vedeva, al posto di Gino Cogliandro, Giuseppe Vessicchio, successivamente sostituito allorch\u00e9 quest'ultimo decise d'indirizzarsi alla carriera musicale. Modestamente attivo soprattutto nell'ambito dell'avanspettacolo e dei locali notturni fino alla fine degli anni settanta, il gruppo - rinominatosi dunque \"I Trettr\u00e9\" poco dopo la defezione di Vessicchio - cominciarono presto ad emergere sulla scena cabarettistica nazionale, fino al farsi ingaggiare in diversi programmi televisivi tra cui \"Il barattolo\", \"Il ponte sulla Manica\" e \"Lo scatolone\". A partire dal 1983, poi, divennero una presenza quasi fissa del fortunato variet\u00e0 televisivo \"Drive In\", affiancando al contempo Paolo Villaggio nei programmi \"Un fantastico tragico venerd\u00ec\" e \"Che piacere averti qui\", conquistando cos\u00ec una notevole fama presso il pubblico televisivo.\nA seguito della notoriet\u00e0 conseguita soprattutto con \"Drive In\", I Trettr\u00e9 parteciparono quindi, come conduttori o protagonisti, in numerose altre trasmissioni televisive di quegli anni, tra le quali: \"I-taliani\" (1988-1990, una sitcom creata dallo stesso Setaro con la collaborazione di Lorenzo Beccati), \"Cabaret per una notte\" (1988), \"Trisitors\" (1989), \"Raimondo e le altre\" (1991), \"Il TG delle vacanze\" (1991), \"Buona Domenica\" (dal 1991 al 1994), \"Il gioco delle coppie beach\" (1995), \"Caro beb\u00e8\" e \"Retromarsh!!!\" (1996).\nVantano, inoltre, un'esperienza cinematografica con \"Italian Fast Food\" (1986), trasposizione sul grande schermo del repertorio di buona parte del cast di \"Drive In\".\nHanno partecipato alla canzone \"'O scarrafone\" dell'album \"Un uomo in blues\" di Pino Daniele del 1991.\nUna volta scioltisi, i tre hanno perseguito individualmente carriere in televisione ed a teatro: Mirko Setaro ha collaborato come autore a diversi programmi Mediaset, mentre Gino Cogliandro, dal 1997 al 2005, \u00e8 stato uno degli inviati della trasmissione \"Forum\" e s'\u00e8 cimentato come commediografo realizzando, tra gli altri, gli spettacoli \"Otello ma non troppo\", \"A volte se ne Vanno\", \"Cavoli all'ananas\" ed infine, nel 2007/2008, ha fatto parte del cast di \"Buona Domenica\", e Edoardo Romano ha realizzato una piccola parte nel film \"La rivincita di Natale\" con Diego Abatantuono."}
{"id": "525316", "revid": "123308365", "url": "https://it.wikipedia.org/wiki?curid=525316", "title": "Connettivismo (letteratura)", "text": "Il termine connettivismo (in inglese nexialism) venne introdotto nella fantascienza dallo scrittore canadese Alfred Elton van Vogt nella sua serie di racconti raccolti nel libro \"Crociera nell'infinito\" per indicare una immaginaria dottrina. La teoria di van Vogt parte dall'assunto che, avendo ogni singola disciplina raggiunto livelli di specializzazione elevatissimi, sia necessaria una nuova scienza capace di ristabilire le connessioni tra le competenze e le conoscenze di una disciplina e l'altra. Chi si occupa di ci\u00f2 \u00e8 definibile come \"connettivista\".\nIn Italia.\nNella fantascienza italiana, il Connettivismo \u00e8 un movimento letterario che, sulla scia del cyberpunk, si propone di coniugare estrapolazione scientifica e speculazione sociale in una sintesi che non disdegna le sperimentazioni tipiche dell'avanguardia. Anche in campo poetico il connettivismo \u00e8 utilizzato al fine di esprimere, altres\u00ec mediante l'utilizzo di parole o espressioni attinte dalla scienza e dalla tecnologia, una particolare sinergia tra pensiero lirico, filosofico e/o sociale e concetti peculiarmente tecnici e specialistici. Nato ufficialmente nel dicembre 2004 con la pubblicazione di un Manifesto (che imita nella forma il Manifesto del futurismo), ha tra i suoi fondatori alcune firme di Fantascienza.com come Giovanni De Matteo e Sandro Battisti (noto con lo pseudonimo di \"Zoon\"), insieme a Marco Milani (alias \"pykmil\", gi\u00e0 fondatore e curatore del portale letterario \"Domist.net\") e Lukha B. Kremo (editore di \"Kipple Officina Libraria\"). Alcuni altri nomi di spicco del Movimento, sia come autori che come saggisti, sono Domenico Mastrapasqua, Marco Moretti, Alex Tonelli, Giovanni Agnoloni (autore anche dell'articolo riassuntivo sul connettivismo, uscito per Italica Wratislawiensia), Alessio Brugnoli, Umberto Bertani.\nIl movimento pubblica la rivista NeXT, che nel 2009 ha avuto anche un'edizione internazionale in lingua inglese, ed \u00e8 attivo su pi\u00f9 fronti: progetti antologici, letture pubbliche, produzione di cortometraggi, programmi radio, fumetti. Il gruppo, , \u00e8 in continua evoluzione. Dall'esperienza del Movimento sono nate etichette e case editrici in piena espansione."}
{"id": "525323", "revid": "36426", "url": "https://it.wikipedia.org/wiki?curid=525323", "title": "Incisa Valdarno", "text": ""}
{"id": "525326", "revid": "287204", "url": "https://it.wikipedia.org/wiki?curid=525326", "title": "Gosty\u0144", "text": "Gosty\u0144 \u00e8 un comune urbano-rurale polacco del distretto di Gosty\u0144, nel voivodato della Grande Polonia.Ricopre una superficie di 136,91 km\u00b2 e nel 2004 contava 27.981 abitanti.\nGeografia fisica.\nL'area di Gosty\u0144 \u00e8 di 10,79\u00a0km\u00b2: la citt\u00e0 comprende l'1% dell'area del distretto e l'8% dell'area del comune."}
{"id": "525331", "revid": "287204", "url": "https://it.wikipedia.org/wiki?curid=525331", "title": "Gostyn", "text": ""}
