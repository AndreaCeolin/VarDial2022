{"id": "567270", "revid": "267046", "url": "https://it.wikipedia.org/wiki?curid=567270", "title": "Luna (astrologia)", "text": "La Luna, l'unico satellite naturale della Terra, in astrologia \u00e8 considerato un pianeta e indica l'inconscio, i lati pi\u00f9 nascosti dell'individuo, la sensibilit\u00e0, la fantasia, le abitudini, le reazioni, gli istinti, i sogni, l'infanzia, la memoria, rappresenta quindi la parte recettiva e femminile dell'individuo. In altre parole, la Luna indica il comportamento emotivo e spontaneo delle persone. \u00c8 la notte con i suoi sogni ed \u00e8 complementare del Sole, pianeta maschile, diurno e attivo che completa con la sua femminilit\u00e0, passivit\u00e0.\nLa sua interpretazione in un tema natale ci pu\u00f2 dare informazioni sul tipo di rapporto del soggetto con la madre, nel caso di un oroscopo femminile indica come interpreta il ruolo di madre mentre in un tema maschile, d\u00e0 informazioni sul tipo di donna ideale. Assieme al Sole, \u00e8 uno dei due luminari dello zodiaco e gli aspetti che intercorrono tra i due pianeti ci informano sulle difficolt\u00e0 di armonizzazione tra le due parti maschile e femminile dell'individuo.\nCaratteristiche e posizioni.\nLa Luna \u00e8 il luminare governatore del segno del Cancro, suo domicilio diurno e notturno, con la relativa IV casa astrologica o Imum Coeli, casa della famiglia e del focolare domestico. Caratteristiche tipiche del Cancro sono romanticismo, sensibilit\u00e0, sentimento materno e protettivo, partecipazione, passione, istinto, emozione, e sono proprio queste le caratteristiche peculiari di questo pianeta.\nLa Luna \u00e8 in esaltazione in Toro, in esilio in Capricorno, in caduta in Scorpione.\nLa tradizione attribuisce l'esaltazione della Luna nel segno del Toro, ma una parte dell'astrologia moderna, a seguito della revisione delle esaltazioni proposta da Lisa Morpurgo, considera l'esaltazione nei Pesci e la caduta nel segno della Vergine.\nEssendo satellite della Terra, la Luna \u00e8 l'unico \"pianeta\" dello zodiaco a non ruotare intorno al Sole. La rivoluzione lunare attorno alla Terra si completa in circa 28 giorni, il che significa che il segno zodiacale in cui transita la Luna cambia ogni 2-3 giorni circa.\nLa Luna nei segni.\nLa posizione di Luna, analogamente a quella di tutti gli altri pianeti, influenza l'inconscio e l'emotivit\u00e0 profonda dell'individuo allo stesso modo qualunque sia la posizione del suo Sole. Questo significa che la descrizione classica delle reazioni emotive ed istintive di un segno pu\u00f2 non corrispondere completamente alla realt\u00e0 per chi possiede la Luna in un segno diverso. L'influenza della Luna \u00e8 comunque nascosta e difficile da individuare, per cui spesso non comporta grandi modificazioni evidenti nel carattere e nel comportamento generale di un individuo, ma pu\u00f2 comunque evidenziare o attenuare leggermente il temperamento del Sole di nascita."}
{"id": "567276", "revid": "6923", "url": "https://it.wikipedia.org/wiki?curid=567276", "title": "Quadriciclo leggero", "text": ""}
{"id": "567277", "revid": "316629", "url": "https://it.wikipedia.org/wiki?curid=567277", "title": "Scuola musicale napoletana", "text": "Il termine Scuola musicale napoletana o Opera napoletana identifica una specifica scuola di musica sviluppatasi a Napoli a partire dal XVIII secolo, la cui tradizione didattica perdur\u00f2 ancora fino al primo Novecento.\nLa fama della scuola \u00e8 legata allo sviluppo dell'opera a partire dagli anni venti del XVIII secolo, quando lo stile dei suoi maggiori esponenti and\u00f2 rapidamente affermandosi sulle scene italiane ed europee. Tale affermazione fu resa possibile anche grazie a un sistema di istituzioni, denominate conservator\u00ee, originariamente nati come istituti di ricovero di minori orfani, abbandonati o poveri, che garantivano ai ragazzi una formazione musicale di livello professionale.\nStoria.\nI conservator\u00ee.\nInizialmente i conservator\u00ee avevano lo scopo di accogliere i bambini orfani e/o poveri non solo della citt\u00e0 di Napoli ma di tutto il regno. Successivamente, al finire del secolo XVII, tra le materie insegnate fu introdotta anche la musica e ci si accorse ben presto che grazie alla possibilit\u00e0 di avere qualificati insegnanti del calibro di Francesco Durante, si riuscirono ad ottenere risultati di qualit\u00e0, che permettevano ai giovani, una volta usciti, di intraprendere una carriera, come cantanti, strumentisti e compositori, o almeno di trovare un lavoro come musicisti.\nLa storia della scuola napoletana ruota a quattro conservator\u00ee fondati nella seconda met\u00e0 del XVI secolo e che assunsero poi dalla seconda met\u00e0 del XVII secolo un ruolo fondamentale per la vita musicale della citt\u00e0. In ordine cronologico di fondazione, i conservator\u00ee sono:\nGli insegnamenti impartiti erano canto (essenzialmente quello ecclesiastico) composizione, violino, clavicembalo, arpa, corno ecc. I primi studenti erano gli orfani presi dalle strade napoletane. Successivamente, raggiunta una certa fama e prestigio, divennero delle vere e proprie scuole di musica con l'ammissione anche di studenti esterni provenienti dai ceti non poveri, dietro pagamento di una retta.\nTra gli insegnanti pi\u00f9 noti dei conservator\u00ee napoletani si ricorda, oltre al gi\u00e0 citato Francesco Durante, Gaetano Greco, che ebbe tra i propri allievi Giuseppe Porsile, Nicola Porpora e Leonardo Vinci Alla scuola di Durante si formarono invece alcuni tra i pi\u00f9 importanti compositori del periodo successivo, quali Niccol\u00f2 Jommelli, Tommaso Traetta, Niccol\u00f2 Piccinni, Giovanni Paisiello, Pietro Alessandro Guglielmi e Antonio Sacchini. Giovanni Battista Pergolesi fu sia allievo di Greco (e di Leonardo Vinci), prima, sia poi di Durante.\nL'opera a Napoli nel Sei e Settecento.\nLe prime rappresentazioni d'opera a Napoli risalgono alla met\u00e0 del Seicento: a parte il caso de \"La Galatea\" di Loreto Vittori, andata in scena al Palazzo Spinelli di Cariati di nel 1644, la regolare produzione di spettacoli operistici fu avviata dalle compagnie itineranti di musicisti, dette dei \"Febi armonici\", che avevano in repertorio le opere di maggior successo date nei teatri di Venezia, come \"Didone\" (1650), \"Egisto\" (1651), \"Giasone\" (1651) di Francesco Cavalli, \"Il Nerone\" (1651), pi\u00f9 nota col titolo originario \"L'incoronazione di Poppea\" di Claudio Monteverdi, e \"La finta pazza\" di Francesco Sacrati. \nDal 1654 queste compagnie, grazie a una sovvenzione quasi sempre offerta dal vicer\u00e9 in carica, poterono allestire delle opere al San Bartolomeo, un teatro solitamente utilizzato per le commedie recitate, che tra alterne fortune e un incendio nel 1681, rimase il principale spazio per le rappresentazioni d'opera della citt\u00e0 di Napoli fino al 1737, quando fu inuaugurato il teatro San Carlo. Il repertorio del teatro San Bartolomeo, fino agli anni Ottanta del Seicento, fu costituito prevalentemente da riprese di opere veneziane di Francesco Cavalli o di altri compositori non napoletani. Solo nel 1655 fu messa in scena la prima opera di un compositore locale, \"La fedelt\u00e0 trionfante\" di Giuseppe Alfiero, e nel 1658 vi fu rappresentato \"Theseo\" di Francesco Provenzale, compositore napoletano, attivo come maestro di cappella in varie chiese e insegnante al conservatorio della Piet\u00e0 dei Turchini.\nPer elevare il livello delle rappresentazioni teatrali a Napoli, i vicer\u00e9 offrirono il posto di maestro di cappella della ceppella reale ad affermati compositori provenienti dai maggiori centri di produzione operistica, quali il veneziano Pietro Andrea Ziani nel 1680, e Alessandro Scarlatti nel 1683. Bench\u00e9 nato a Palermo, quest'ultimo si era formato a Roma, dove era arrivato ancora dodicenne; qui aveva poi avviato una rapida quanto brillante carriera a partire dal 1678. A Napoli Scarlatti, chiamato dal vicer\u00e9 marchese del Carpio, gi\u00e0 ambasciatore spagnolo a Roma, visse in due distinti periodi: dalla fine del 1683 al 1702, e dal 1709 al 1725, quando mor\u00ec. Fu senza dubbio l'operista pi\u00f9 affermato del suo tempo: le numerosissime sue opere gli vennero commissionate per i teatri pubblici e privati delle principali citt\u00e0 italiane: Roma, Firenze, Venezia, Napoli, ma circolarono anche nelle stagioni teatrali di altri centri. La sua vastissima produzione teatrale (delle oltre cento opere che compose, se ne conoscono circa 70, composte tra il 1679 e il 1721), abbraccia quasi tutti i generi praticati al tempo: dramma, commedia, pastorale, dramma sacro ecc. Scarlatti, anche se non pu\u00f2 esserne definito l'inventore, fu tra i primi a utilizzare particolari soluzioni drammaturgico-musicali che divennero abituali nel Settecento, come la sinfonia d'apertura in forma tripartita, il recitativo accompagnato dall'orchestra, l\"'aria con da capo\" e il concertato a fine atto.\nScarlatti fu maestro della cappella reale di Napoli, ma non ebbe mai incarichi di insegnamento nei conservator\u00ee napoletani, n\u00e9 sembra avere avuto veri e propri allievi, ad eccezione del figlio Domenico, e di musicisti non napoletani, come Domenico Zipoli, e i tedeschi Johann Adolph Hasse e Johann Joachim Quantz, i cui fugaci contatti col maestro sono riferiti soltanto da fonti indirette e posteriori di decenni ai fatti. Lo stile operistico di Scarlatti, da taluni giudicato, gi\u00e0 ai primi del Settecento, \"malinconico\", \"difficile\", \"pi\u00f9 da stanza [camera] che da teatro\", perch\u00e9 particolarmente complesso, fondato essenzialmente sul contrappunto e su uno stretto ed equilibrato rapporto tra musica e testo, fu dunque avvicendato dal nuovo stile che comparve nell'opera italiana dagli anni Venti del Settecento; abbandonata la scrittura contrappuntistica paritaria tra voce e basso continuo, con o senza strumenti concertanti, tipica dell'opera secentesca, il nuovo stile privilegi\u00f2 una distinzione di compiti tra la parte vocale e l'accompagnamento orchestrale, preferendo una scrittura armonica di ampio respiro e semplificata nelle modulazioni, per dare maggiore risalto ai virtuosismi dei cantanti.\nTale stile caratterizza l'opera cosiddetta napoletana, ma non solo essa, del XVIII secolo, che fece di Napoli uno dei principali centri operistici europei, grazie anche alla costruzione nel 1737 del teatro di San Carlo, sulle cui scene vennero rappresentate le opere dei pi\u00f9 grandi compositori del XVIII e XIX secolo.\nFino ai primi dell'Ottocento, Napoli, con 300.000 abitanti, la pi\u00f9 popolosa citt\u00e0 della penisola, si impose come uno dei massimi centri operistici europei, divenendo anche sede di importanti scuole musicali. La qualit\u00e0 e la quantit\u00e0 della musica prodotta a Napoli nella seconda met\u00e0 del Settecento \u00e8 testimoniata anche da una lettera datata 23 febbraio 1778, che Leopold Mozart scrisse al figlio Wolfgang.\nInnovazioni della scuola napoletana nel Settecento: l'opera buffa.\nTra le pi\u00f9 importanti sperimentazioni avviate a Napoli la \"commedeja pe' museca\", opera comica o sentimentale, in dialetto napoletano, di regola in tre atti. Precursore del genere \u00e8 \"La Cilla\" dell'avvocato e musicista dilettante Michelangelo Faggioli, rappresentata nel palazzo dei principi di Chiusano nel 1706. Ad essa seguirono, in modo pi\u00f9 strutturato, numerose altre date con regolarit\u00e0 al Teatro dei Fiorentini, a partire da \"Patr\u00f2 Calienno della Costa\" (1709) di Antonio Orefice, passando per \"Li zite 'ngalera\" (1722) di Leonardo Vinci e \"Lo frate 'nnamorato\" (1732) e \"Il Flaminio\" (1735) di Giovanni Battista Pergolesi. Fanno eccezione tre opere della stagione 1718-1719, tra cui la commedia \"Il trionfo dell'onore\" (1718) di Alessandro Scarlatti, in cui si speriment\u00f2 l'utilizzo del toscano in luogo del napoletano. Altrove le due lingue si alternano, la prima riservata ai personaggi di alto lignaggio o forestieri, la seconda al popolo napoletano. La commedia per musica, basata su trame amorose e divertenti, dal lieto fine, con personaggi borghesi e popolari, conobbe dal Settecento un'evoluzione separata e diversificata per luoghi teatrali e cast vocali dal dramma per musica, poi definito opera seria in contrapposizione con l'opera comica, poi opera buffa.\nDalla met\u00e0 del XVIII secolo, la commedia per musica, trasformata dal grande commediografo Carlo Goldoni in dramma giocoso, caratterizzato da vicende sentimentali, punteggiate da momenti comici, conquist\u00f2 un successo su scala europea, grazie anche al contributo di compositori napoletani; baster\u00e0 ricordare capolavori come \"Il filosofo di campagna\" (1754) di Galuppi, \"La Cecchina\" (1760) di Piccinni, \"Nina\" (1789) di Paisiello, \"Il matrimonio segreto\" (1792) di Cimarosa, e la trilogia di Mozart/Da Ponte e, nella prima met\u00e0 del XIX secolo, le grandi opere buffe di Rossini (\"Il barbiere di Siviglia\", 1816 e \"La Cenerentola\", 1817) e Donizetti (\"L'elisir d'amore\", 1832 e \"Don Pasquale\", 1843). Con questi grandi compositori il genere dell'opera buffa raggiunger\u00e0 l'apice per poi declinare dopo la met\u00e0 del XIX secolo, nonostante il \"Falstaff\" di Giuseppe Verdi sia andato in scena nel 1893.\nNel filone del teatro comico rientrano anche generi minori come l'intermezzo (\"La serva padrona\", 1733, di Pergolesi), e la farsa.\nEsponenti.\nPer secoli la scuola napoletana attrasse musicisti da tutta Italia ed Europa. Gli importanti conservator\u00ee cittadini furono inoltre importanti strumenti di sviluppo della musica operistica locale determinando nei secoli il cambio generazionale che ha potuto permettere alla citt\u00e0 di mantenere un livello qualitativo particolarmente elevato per circa quattro secoli. Tra i napoletani e i campani che pi\u00f9 di tutti hanno contribuito al prestigio della scuola si annoverano Domenico Cimarosa, Domenico Scarlatti, Nicola Porpora, Niccol\u00f2 Jommelli, Francesco Durante, Francesco Mancini, Francesco Feo, Gennaro Manna, Gian Francesco de Majo, Francesco Araja (che ebbe il merito di portare l'opera italiana in Russia), Davide Perez, Nicola Antonio Zingarelli, Gaetano Andreozzi ed altri meno noti. Altri grandi compositori non nativi di Napoli e dintorni, ma formatisi nella citt\u00e0 sono il marchigiano Giovanni Battista Pergolesi, il ligure Pasquale Anfossi, il maltese Girolamo Abos, i toscani Pietro Alessandro Guglielmi e Antonio Sacchini, l'abruzzese Fedele Fenaroli, i siciliani Alessandro Scarlatti e Andrea Perrucci, il calabrese Leonardo Vinci e i pugliesi Giovanni Paisiello, Niccol\u00f2 Piccinni, Leonardo Leo, Tommaso Traetta, Domenico Sarro, Nicola Fago, Pasquale Cafaro, Gaetano Latilla e Giacomo Tritto.\nIl sistema dell'opera napoletana produsse anche una lunga serie di celebri di castrati, formatisi nei conservator\u00ee o presso i maestri della citt\u00e0, che furono tra i pi\u00f9 grandi virtuosi nei teatri italiani ed europei. Si ricordano tra i tanti Matteo Sassano, detto Matteuccio, Carlo Broschi, detto Farinelli, che studi\u00f2 canto con Porpora; Domenico Conti detto Gizziello, Nicol\u00f2 Grimaldi detto Nicolino, e Gaetano Majorano detto Caffarelli.\nTra i librettisti che operarono nei teatri napoletani invece spicca Metastasio, che a Napoli ebbe l'occasione di scrivere i suoi primi libretti negli anni Venti del XVIII secolo, che in seguito segnarono la storia dell'opera settecentesca. Nel XIX secolo si ricordano Andrea Leone Tottola, che collabor\u00f2 con Rossini, Donizetti e Saverio Mercadante, Salvadore Cammarano, uno dei maggiori del periodo romantico che collabor\u00f2 con Donizetti e Giuseppe Verdi, e Vincenzo Torelli. Di formazione napoletana \u00e8 anche il musicista forlivese Piero Maroncelli, noto soprattutto come patriota.\nLa nascita del Conservatorio di San Pietro a Majella.\nNel 1794, il conservatorio dei Poveri di Ges\u00f9 Cristo venne soppresso e dalla fine del Settecento i tre conservator\u00ee laici furono progressivamente accorpati: nel 1805 il Conservatorio della Piet\u00e0 dei Turchini fu unito con quello di Santa Maria di Loreto a Capuana - nato dalla precedente fusione di Santa Maria di Loreto e Sant'Onofrio a Capuana nel 1797 - per confluire, nel 1807, prima nel Reale Collegio di Musica, con sede nel convento di San Sebastiano (attuale convitto Vittorio Emanuele II), luogo di studio tra gli altri di Mercadante e Vincenzo Bellini, e poi nel 1826 presso l'attuale sede, l'ex convento dei Padri Celestini di San Pietro a Majella, oggi Conservatorio statale di musica di San Pietro a Maiella, ultima tappa della politica di accorpamento dei conservator\u00ee napoletani. In questa istituzione nell'arco dell'intero Ottocento si formarono altri importanti compositori e operisti, tra cui Nicola De Giosa, Francesco Cilea, Ruggero Leoncavallo, Umberto Giordano, Giuseppe Martucci e Franco Alfano in linea di continuit\u00e0 con la tradizione degli antichi conservator\u00ee."}
{"id": "567278", "revid": "7", "url": "https://it.wikipedia.org/wiki?curid=567278", "title": "Scuola operistica napoletana", "text": ""}
{"id": "567279", "revid": "122805223", "url": "https://it.wikipedia.org/wiki?curid=567279", "title": "Brigitte Fossey", "text": "Biografia.\nLa sua carriera ebbe inizio come attrice bambina all'et\u00e0 di appena 5 anni, quando diede prova di notevole capacit\u00e0 interpretativa in \"Giochi proibiti\" (1952) di Ren\u00e9 Cl\u00e9ment, nel ruolo di Paulette, una bambina rifugiata nella Francia occupata durante la seconda guerra mondiale, ossessionata all'idea di costruire un cimitero per piccoli animali e che scopre la crudelt\u00e0 del mondo degli adulti. Dopo essere apparsa in un'altra pellicola, \"Destinazione Parigi\" (1957) con Gene Kelly, abbandon\u00f2 la recitazione per dedicarsi agli studi. Dopo aver studiato filosofia e aver seguito un corso per traduttori, fu riscoperta dal regista Jean-Gabriel Albicocco, che le affid\u00f2 il ruolo di Yvonne de Galais nel film \"I verdi anni della nostra vita\" (1967), adattamento cinematografico del romanzo \"Il grande Meaulnes\" di Alain-Fournier.\nNel ruolo di Yvonne de Galais, la \"fanciulla ideale\", la Fossey si impose per la sua bellezza romantica, dai capelli biondi e occhi azzurri. Alla ricerca di una maggiore variet\u00e0 di ruoli, l'attrice studi\u00f2 recitazione con Andr\u00e9as Voutsinas, mentore anche di Jane Fonda, Famosa in Francia e in Europa, durante gli anni settanta e ottanta, si present\u00f2 nella veste di giovane donna sentimentale ma risoluta in \"Le notti boccaccesche di un libertino e di una candida prostituta\" (1971) di Michel Deville, e in seguito prese parte a produzioni prestigiose come \"L'uomo che amava le donne\" (1977) di Fran\u00e7ois Truffaut e \"Quintet\" (1979) di Robert Altman.\nLa sua popolarit\u00e0 internazionale tocc\u00f2 il vertice nel 1980, quando interpret\u00f2 il ruolo di Fran\u00e7oise Beretton, la madre di Sophie Marceau in \"Il tempo delle mele\", cui fece seguito nel 1982 il sequel \"Il tempo delle mele 2\".\nLavor\u00f2 successivamente in opere di maggior impegno come \"Imperativo\" (1982) di Krzysztof Zanussi, e \"Nuovo Cinema Paradiso\" (1988), dove comparve solo nella versione integrale, montata dal regista Giuseppe Tornatore."}
{"id": "567280", "revid": "7", "url": "https://it.wikipedia.org/wiki?curid=567280", "title": "Scuola Musicale Napoletana", "text": ""}
{"id": "567281", "revid": "123486571", "url": "https://it.wikipedia.org/wiki?curid=567281", "title": "Lutz Graf Schwerin von Krosigk", "text": "Biografia.\nNato Johann Ludwig von Krosigk nel Regno di Sassonia, da una famiglia aristocratica, settimo figlio di Erich von Krosigk (1829-1917) e di Luise Contessa von Schwerin (1853-1920), seconda moglie del padre. Studi\u00f2 legge e scienze politiche a Halle, a Losanna e alla Oxford University. Durante la prima guerra mondiale combatt\u00e9 nell'esercito tedesco e fu insignito della Croce di ferro. Nel 1918 Krosigk spos\u00f2 la baronessa Ehrengard von Plettenberg, dalla quale ebbe quattro figli e cinque figlie. Nel 1925 fu adottato da suo zio, Alfred Graf von Schwerin, prendendo prima il nome di Schwerin von Krosigk, e poi, dopo la morte dello zio, Graf von Schwerin. Quando i titoli aristocratici furono aboliti aggiunse \"Graf\" al suo nome, diventando Johann Ludwig Graf Schwerin von Krosigk.\nConservatore non schierato, Schwerin von Krosigk fu nominato ministro delle Finanze da Franz von Papen nel 1932, e rest\u00f2 in quel ministero su richiesta del presidente Paul von Hindenburg anche nel governo di Kurt von Schleicher e per tutta la durata del regime nazista. Diversi componenti della sua famiglia presero parte a tentativi di uccidere Adolf Hitler. Schwerin von Krosigk si vedeva di rado in pubblico e Hitler non riuniva spesso il suo governo: di fatto, Schwerin von Krosigk era un manager apolitico. Dopo il suicidio del neo Cancelliere del Reich Joseph Goebbels (avvenuto la sera del 1\u00ba maggio 1945), Schwerin von Krosigk fu messo a capo del governo provvisorio dal nuovo Presidente del Reich Karl D\u00f6nitz.\nD\u00f6nitz e Schwerin von Krosigk tentarono di negoziare un armistizio con gli Alleati, ma questi imposero loro una capitolazione (resa incondizionata) e sciolsero il governo provvisorio con la cattura, da parte dei britannici, dei suoi componenti il 23 maggio dello stesso anno a Flensburgo. Schwerin von Krosigk fu tenuto in carcere fino all'amnistia del 1951. Negli ultimi anni di vita Schwerin von Krosigk scrisse diversi libri di politica economica e due libri di memorie."}
{"id": "567284", "revid": "4175", "url": "https://it.wikipedia.org/wiki?curid=567284", "title": "Karl Heinz Rummenigge", "text": ""}
{"id": "567286", "revid": "799291", "url": "https://it.wikipedia.org/wiki?curid=567286", "title": "Moviola", "text": "Moviola (pronuncia originale: ; in italiano ) \u00e8 il nome di un sistema elettromeccanico utilizzato per la visione rallentata di filmati.\nBench\u00e9 termine straniero entrato nella lingua italiana, per consuetudine si declina al femminile quando usata come sostantivo.\nIl suo impiego \u00e8 legato al montaggio cinematografico tradizionale, con stampa della copia di lavorazione e assemblaggio fisico della pellicola, per il quale la moviola veniva usata insieme a cineprese .\nIn originale marchio registrato e nome proprio, con il tempo sub\u00ec una progressiva volgarizzazione dovuta al suo utilizzo fuori dal campo cinematografico: il dispositivo, infatti, trov\u00f2 larga fama in ambito sportivo, usata in televisione per l'analisi giornalistica degli eventi, soprattutto calcistici, controversi e perse quindi il carattere distintivo, tanto da venire usato come sostantivo anche per indicare tecnologie diverse da quella originale (videoregistratori a velocit\u00e0 variabile e delle telecamere da ENG, slow motion digitale, tutte tecnologie che di fatto hanno reso superata la moviola).\nStoria.\nInventata negli Stati Uniti nel 1917 dall'ingegnere olandese Iwan Serrurier, Moviola fu pensata in un primo momento come proiettore cinematografico destinato al grande pubblico.\nA tal scopo la scelta del nome fu un evidente richiamo a Victrola, fonografo prodotto dalla Victor particolarmente popolare all'epoca, con il prefisso derivato da \"movie\" (inglese americano per \"film\"); Serrurier, infatti, riteneva che la sua invenzione avrebbe significato per la visione di film da casa ci\u00f2 che Victrola significava allora per l'ascolto della musica fra le pareti domestiche (per dare sensazione di familiarit\u00e0, per esempio, anche Moviola era dotata di un mobile in legno da arredamento come Victrola).\nI primi modelli, tuttavia, non ebbero successo sul mercato per via soprattutto dei loro costi elevati (600 dollari nel 1920, pari all'incirca a dollari odierni).\nNel 1924, su consiglio di un montatore dei Douglas Fairbanks Studios, Serrurier decise allora di adattare il dispositivo per il montaggio cinematografico.\nDopo la sua invenzione, Moviola fu largamente usata da molti studi di produzione, tra i quali Universal Studios, Warner Bros., Charles Chaplin Studios, Buster Keaton Productions, Mary Pickford, Mack Sennett e Metro Goldwyn Mayer.\nL'avvento del cinema sonoro, dei formati in 65 e 70\u00a0mm e la necessit\u00e0 di un'apparecchiatura di montaggio portatile durante la seconda guerra mondiale contribuirono alla grande crescita di mercato della Moviola.\nIl figlio di Iwan Serrurier, Mark Serrurier, succedette alla guida della societ\u00e0 nel 1946, e nel 1966 la vendette alla Magnasync Corporation (filiale della Craig Corporation) per tre milioni di dollari. Il nuovo presidente, L. S. Wayman, decise di triplicare la produzione e realizz\u00f2 il progetto in meno di due anni.\nNel 1984 la Moviola fu venduta alla J &amp; R Film Co., Inc. L'azienda \u00e8 ancora attiva a Hollywood.\nUtilizzo.\nLa Moviola permise ai montatori di studiare le singole inquadrature nelle salette, permettendo di scegliere i punti di taglio pi\u00f9 adatti. Le Moviola verticali furono lo standard per il montaggio cinematografico negli Stati Uniti fino agli anni settanta, mentre in Europa la preferenza era per i modelli a sviluppo orizzontale poi adottati man mano anche negli USA.\nMoviola orizzontale.\nLa prima moviola orizzontale al mondo fu realizzata negli anni venti del XX secolo dall\u2019ingegnere italiano Attilio Prevost (1890-1954), fondatore insieme alla moglie Elena Lanzoni Prevost delle officine omonime, che brevett\u00f2 un sistema di scorrimento della pellicola con moto continuo che utilizzava per la proiezione un prisma a compensazione ottica.\nUno di questi esemplari, il cui nome tecnico \u00e8 \"tavolo di montaggio\", oppure \"tavolo di sincronizzazione e montaggio\" \u00e8 esposto presso il Museo nazionale del cinema di Torino.\nLe Officine Prevost furono particolarmente apprezzate per la produzione di moviole per il montaggio cinematografico sia in Italia che all'estero.\nA differenza delle \"moviole verticali\", che a Hollywood consegnavano il \"final cut\" esclusivamente in mano alla produzione, con il tavolo di montaggio Prevost (definito in seguito per estensione moviola), il regista poteva stare accanto al montatore, guardare l'immagine e partecipare a quella parte decisiva del processo di creazione del film che, in questo modo, diveniva pienamente opera d'autore.\nTale soluzione tecnologica fu subito preferita alla Moviola statunitense brevettata da Iwan Serrurier nel 1917 e divenne lo standard europeo.\nOrson Welles ordin\u00f2 la sua prima moviola Prevost nel 1936.\nSul mercato italiano nei primi anni cinquanta comparvero le moviole \"Intercine\" che non erano altro che delle copie delle moviole \"Prevost\" realizzate da alcuni ex dipendenti della Prevost che si erano messi in proprio (fu un caso di concorrenza sleale). Le moviole Intercine erano azzurrine, mentre le Prevost erano grigie. L'attivit\u00e0 della Intercine dur\u00f2 circa una decina d'anni.\nAlla morte di Prevost la costruzione di moviole sempre pi\u00f9 sofisticate (come quella combinata 16/35mm, che consentiva di cambiare il formato in pochi secondi), fu proseguita da suo nipote Attilio jr. che segu\u00ec il solco tracciato dallo zio, finch\u00e9 il sopraggiungere delle nuove tecnologie cinematografiche pose fine al mercato delle moviole.\nLe moviole orizzontali italiane \"Prevost\", cos\u00ec come in seguito quelle prodotte da altre industrie cinematografiche come le tedesche \"Steenbeck\" e \"K.-E.-M. (Keller-Elektro-Mechanik)\", la francese \"Atlas\", nonch\u00e9 quelle prodotte dalla stessa Moviola americana, si distinguono dal modello verticale per il fatto di utilizzare un prisma per la visione delle immagini invece che un gruppo a \"Croce di Malta\" come i proiettori. Questo meccanismo ideato da Attilio Prevost (1890-1954) permette di spostare la pellicola in modo continuo anzich\u00e9 intervallato e, al prezzo di una nitidezza lievemente minore, riduce il rumore e permette di visionare la pellicola fino a dieci volte la velocit\u00e0 nominale, riducendone anche l'usura.\nInoltre, rendono possibile l'uso di pellicole sia a 16 che 35\u00a0mm sulla stessa macchina e permettono di gestire colonne sonore multiple, a seconda del numero di piatti di cui \u00e8 dotata ogni macchina.\nUn altro vantaggio consiste nel fatto che \u00e8 possibile caricare rulli di pellicola molto lunghi, anche di venti minuti, mentre una Moviola tradizionale carica al massimo 300 metri di pellicola, circa 11 minuti, visionabili con qualche difficolt\u00e0 per via dell'assenza del trasporto ad alta velocit\u00e0.\nTuttavia, alcuni montatori continuano a preferire la moviola verticale, tra cui Michael Kahn, famoso per il suo lavoro con Steven Spielberg. Poich\u00e9 l'industria cinematografica \u00e8 s\u00ec piuttosto conservativa, ma si muove verso una sempre pi\u00f9 diffusa adozione dei sistemi digitali, pu\u00f2 darsi che l'ultimo premio vinto con una Moviola sia stato l'Oscar per il miglior montaggio ottenuto da Kahn nel 2005 per \"Munich\".\nRiconoscimenti.\nMark Serrurier accett\u00f2 un premio Oscar speciale per s\u00e9 e per suo padre nel 1979. C'\u00e8 una stella nella Hollywood Walk of Fame per Mark Serrurier per via del contributo della Moviola nel cinema."}
{"id": "567288", "revid": "320578", "url": "https://it.wikipedia.org/wiki?curid=567288", "title": "Servette FC", "text": ""}
{"id": "567294", "revid": "767487", "url": "https://it.wikipedia.org/wiki?curid=567294", "title": "Snakewoman", "text": "Snakewoman \u00e8 un film del 2005 diretto da Jes\u00fas Franco (come Jess Franco).\nFilm girato a Malaga in video digitale, facendo largo ricorso all'elaborazione elettronica dell'immagine.\nTrama.\nCarla, l'agente dell'editore Tony Garko, va in cerca degli eredi dell'attrice Oriana Balasz per acquistare i diritti di pubblicazione dei suoi film inediti, girati all'epoca del cinema muto, e di tutto il materiale necessario per ricostruirne la biografia.\nLa figura di questa attrice cult, e la sua scandalosa biografia, sono infatti ancora avvolti in un velo di mistero.\nA casa Balasz, Carla \u00e8 accolta con ospitalit\u00e0 da Andros Balasz, un giovane uomo di colore, e dalla figliastra Oriana, nipote dell'attrice e in tutto e per tutto identica alla nonna. Carla prova subito simpatia e attrazione per la giovane Oriana - sul cui corpo sono tatuati due serpenti - che in una dimensione al confine tra sogno e realt\u00e0, le si manifesta in veste di vampira e la seduce.\nPoco distante, il frate Nostradamus si prende cura di Alpha, una pazza che vive nel ricordo e nella venerazione di Oriana, dalla quale \u00e8 stata un giorno a sua volta sedotta. I farmaci e le sedute del frate-psichiatra non sortiscono alcun effetto: Alpha si rifiuta di raccontare la sua storia, si ribella e infine fugge diretta verso il mare, dove potr\u00e0 raggiungere la sua \"signora\" e \"regina\". Quanto a Nostradamus, viene alla fine raggiunto e ucciso dalla vampira.\nNel frattempo la giovane Oriana, sia pure con rammarico, decide di rifiutare le offerte di Carla: il culto della nonna appartiene solo a lei e alla sua famiglia e nessuno potr\u00e0 comprare il suo passato.\nCarla parte, sconvolta dall'incontro con la donna-serpente-vampira. La dottoressa Van Helsing le prescrive un breve periodo di riposo forzato in una bella villa, solitaria e silenziosa. Qui Carla riceve la telefonata di Tony, che le chiede di recarsi subito in ufficio annunciandole grandi novit\u00e0. L'editore \u00e8 infatti riuscito a procurarsi l'ultimo film, mai compiuto, della grande attrice: la pellicola \u00e8 estremamente rovinata ma non per questo la visione sar\u00e0 meno sconvolgente.\nDopo una lunga scena lesbica, il vecchio film in bianco e nero continua con una vampiresca fellatio, durante la quale Tony e la dottoressa si allontanano con un pretesto, lasciando Carla sola con le immagini. Negli ultimi fotogrammi Oriana si gira verso la camera e chiama Carla. Il diaframma fra il cinema e la vita si rompe e le due innamorate finalmente si abbracciano dichiarandosi il loro amore.\nProduzione.\n\"Snakewoman\" \u00e8 un \"remake\" di \"Vampyros Lesbos\" (1970), il film pi\u00f9 famoso del regista madrileno, che a sua volta costituiva una libera rivisitazione del \"Dracula\" di Bram Stoker.\nOriana/Snakewoman corrisponde alla Contessa Nadine Korody, Carla a Linda, Alpha ad Agra, Nostradamus al Dr. Seward, il vampirologo, mentre la Dottoressa Van Helsing (nome tratto dal romanzo di Stoker) riprende la figura dello psicanalista, il Dr. Steiner.\nLe differenze sono altrettanto significative e consentono di sbalzare con pi\u00f9 forza le figure di contorno.\nIl vampirologo diventa un anziano frate, al quale il regista ha assegnato niente meno che il nome di Nostradamus, che si prende cura delle sue pazienti alternando iniezioni di calmanti a bizzarre giaculatorie in un surreale cocktail linguistico di italiano e latino, fino a rivolgere in punto di morte (con la voce del regista) alla vampira un non meno straniante \"Morituri te salutant\".\nAncora pi\u00f9 interessante \u00e8 la totale sovrapposizione tra la figura dell'attrice cult e della nipote, che diventano di fatto un unico personaggio in una dimensione senza tempo. Altrettanto inedito \u00e8 il legame tra vampirismo e cinefilia. La descrizione dell'attrice, i suoi film stravaganti, dall'erotismo violento, perverso e stralunato, incompiuti o dimenticati, sembrano quasi un autoritratto del regista spagnolo, del suo rapporto con il mercato editoriale e i fan.\nL'ultima scena del film ci riserva la sorpresa del lieto fine. Per la prima volta, nella cinematografia di Franco, una storia di vampiri \u00e8 conclusa felicemente. La storia \u00e8 sigillata da immagini di uccelli in volo. Il \"leitmotiv\" degli uccelli (cui Franco \u00e8 ricorso spesso, come ad esempio in \"Les cauchemars naissent la nuit\" e \"La esclava blanca\") incornicia e costella tutto il film, accrescendone il tono lirico.\nD'altronde \"Snakewoman\" ha l'impianto di un film musicale. Il tempo della narrazione \u00e8 quello irreale della musica, che contribuisce in misura decisiva a creare il clima onirico toccando il suo picco espressivo nella scena della fuga di Alpha in un campo di girasoli. Il confine tra sogno e realt\u00e0 \u00e8 comunque quanto mai impreciso e, per ironia, la scena pi\u00f9 realistica del film, nell'ufficio della casa editrice, \u00e8 l'unica che risulta essere in modo inequivocabile un sogno di Carla.\nNello stile pi\u00f9 tipico di Jess Franco, il film combina insieme, intrecciandoli, registri quanto mai disparati: il lirico e il grottesco, l'erotico e il surrealista, la realt\u00e0 pi\u00f9 spicciola e la fantasia pi\u00f9 sfrenata.\nL'eleganza degli interni conferisce un tocco di antichit\u00e0 alla vicenda, inserendo il mondo moderno e giovanile nel ricordo dei tempi lontani cari al regista, proprio come la protagonista interpreta nello stesso momento il ruolo della nonna e della nipote.\nPersino le scene di nudo, estremamente esplicite, contengono richiami a modelli iconografici ottocenteschi. Il corpo abbandonato di Carla/Fata Morgana, sdraiata sul letto, su lenzuola appena ingiallite, sembra richiamare certi quadri di Gustave Courbet.\nCast.\nFilm a bassissimo costo, \"Snakewoman\" \u00e8 stato girato con un cast di giovani attori integrato dalla presenza di Lina Romay, impegnata in un ruolo-cameo, e di Antonio Mayans, l'attore che soprattutto negli anni ottanta era stata protagonista di tanti film di Franco e che in questa occasione \u00e8 tornato a lavorare con l'amico regista dopo pi\u00f9 di dieci anni, interpretando il ruolo di Nostradamus.\nLa coppia delle protagoniste \u00e8 formata da Fata Morgana (Carla) e Carmen Montes (Oriana/Snakewoman), entrambe realmente omosessuali. L'abbinamento tra personaggi e interpreti \u00e8 altrettanto felice nel caso di Christie Levin, nel tragico ruolo di Alpha.\nEdizioni in DVD.\n\"Snakewoman\" \u00e8 stato pubblicato in DVD negli USA da Sub Rosa Studios, nel 2006. L'edizione include come bonus un altro recente film di Franco: \"Dr. Wong's Virtual Hell\"."}
{"id": "567318", "revid": "643494", "url": "https://it.wikipedia.org/wiki?curid=567318", "title": "Mauro Marchetti", "text": "Biografia.\nFormazione.\nHa fatto parte del -\"Coro di voci bianche dell'ARCUM\"-, partecipando in qualit\u00e0 di solista ad opere liriche presso la Piccola scala di Milano (Le Racine di Sylvano Bussotti), il Teatro comunale di Treviso (Rarit\u00e0, Potente di Sylvano Bussotti), ), \"l'Accademia nazionale di Santa Cecilia\" (\"The Golden Vanily\" di Benjamin Britten), il Teatro dell'opera di Roma, la RAI e ha cantato sotto la direzione di Bernstein, Sawallisch, Sinopoli, Pretre. Diplomato in Arpa, ha tenuto concerti come solista e in formazioni cameristiche, collaborando, tra l'altro, con l'Accademia nazionale di S. Cecilia (direttore, Giuseppe Sinopoli), il Teatro dell'opera di Roma (direttori, F. Mannino e G. Gelmetti), l'istituzione sinfonica abruzzese (direttore, G. Silveri).\nAttivit\u00e0 corale.\nCome direttore di coro si \u00e8 formato sotto la guida dei maestri Gerhard Schmidt-Gaden, Peter Neumann, Gary Graden, Stojan Kuret. Ha seguito i corsi per direttore di coro della Fondazione Guido d'Arezzo (Graden, Fasolis, Gabbiani, White, Neumann). Ha fondato e diretto numerosi cori tra i quali: \u2018\"Coro XXIV Liceo sperimentale., \u2018Coro di voci bianche Benjamin Britten-, \u2018Coro di voci bianche Citt\u00e0 di Zagarolo-, \u2018Coro Operton\"- ed \u00e8 stato maestro del \"coro di voci bianche \u2018Musica per Roma- e del \u2018Piccolo coro del comune di Roma\u2019\".\n\u00c8 stato maestro del Laboratorio voci bianche dell'Accademia nazionale di S. Cecilia con il quale ha preso parte alle produzioni concertistiche della stagione. Dal 1992 dirige il \u2018Coro Citt\u00e0 di Roma-, con il quale ha vinto numerosi concorsi nazionali e internazionali, tra cui il secondo premio (primo non assegnato) al Concorso nazionale Guido d'Arezzo ad Arezzo nel 1997; il primo premio al Concorso regionale di Rieti nel 2000; il premio speciale al Concorso nazionale Guido d'Arezzo ad Arezzo nel 2000 (con un brano del Novecento); due premi speciali al \"Concorso internazionale Seghizzi\" di Gorizia nel 2002 (miglior coro italiano e premio nuova musica); il primo premio nella Rassegna a premi musica rinascimentale al Concorso internazionale Guido d'Arezzo nel 2004 e il primo premio e il premio speciale (con un brano del Novecento) al Concorso nazionale Guido d'Arezzo nel 2004; il terzo premio al Concorso internazionale di Maribor (Slovenia) nel 2004; primo premio al Concorso nazionale Guido d'Arezzo nel 2009; secondo premio (primo non assegnato) alla categoria Gruppi Vocali e secondo premio ai Cori Misti al Concorso Internazionale Guido d'Arezzo nel 2009; nel 2010 vince a Varna (Bulgaria) primo premio nelle sezioni Cori misti e Gruppi vocali, premio migliore esecuzione brano d'obbligo e premio miglior direttore, gran premio. Nel 2011 partecipa al Gran Premio Europeo di Canto Corale a Tolosa (Spagna). Nel 2015 vince il Primo premio al Concorso Internazionale di Matera. Nel 2017 vince il secondo premio Gruppi vocali e terzo premio ai Cori misti al Concorso Internazionale di Varna. Nel 2018 al Concorso Nazionale Guido d'Arezzo vince il secondo premio nella categoria Cori misti e nella categoria Cori femminili.\nIn collaborazione con Michele Josia ha fondato nel gennaio del 2007 il gruppo corale Vocalkor composto da cantori selezionati e provenienti dall'Italia e dalla Slovenia che hanno avuto esperienze corali in prestigiosi cori europei quali l'APZ Tone Tomsi\u010d,\"I Madrigalisti di Ljubljana\",il Coro Citt\u00e0 di Roma,il \"Coro Krog\",ecc.\nNel 2009 ha ottenuto il premio come miglior direttore al 57\u00ba Concorso Internazionale di Canto Corale \"Guido d'Arezzo\" e nel 2010 lo stesso premio al concorso internazionale di Varna.\nTourn\u00e9e e incisioni.\nHa effettuato tourn\u00e9e in Francia, Svezia, Ungheria; ha tenuto concerti con l'Orchestra Giovanile Europea- alla Sala Nervi in Vaticano e con l'Orchestra Roma Sinfonietta - a L'Aquila, all'Arena di Verona, a Parigi, Firenze, Milano, Napoli, Roma.\nHa inciso circa 25 CD e collabora stabilmente a concerti e registrazioni discografiche con Ennio Morricone (Focus con Dulce Pontes, il DVD Arena Concerto all'Arena di Verona, colonne sonore per film e sceneggiati televisivi, ecc.). Con il -Coro Citt\u00e0 di Roma- \u00e8 stato invitato a dirigere G. Carissimi alla Sagra musicale Umbra 2005.\nHa diretto \"Dido and Aenes\" di H. Purcell al Cantiere Internazionale d'Arte di Montepulciano. \n\u00c8 autore di composizioni corali per voci bianche, voci femminili e per coro misto. \u00c8 stato membro della commissione artistica e della commissione \"Coro-Scuola dell'ARCL\" (Associazione regionale cori del Lazio). \u00c8 stato pi\u00f9 volte membro di giurie di concorsi corali e di concorsi di composizione corale. \u00c8 fondatore e direttore artistico del concorso di canto corale \u2018Citt\u00e0 di Zagarolo-. Dal 1985 insegna canto corale ed educazione musicale presso alcune scuole elementari di Roma e provincia. Docente di Direzione di Coro per Didattica della Musica presso il Conservatorio di Musica A. Corelli di Messina. \u00c8 stato membro della Commissione Artistica della FENIARCO.\nwww.mauromarchetti.com"}
{"id": "567323", "revid": "287204", "url": "https://it.wikipedia.org/wiki?curid=567323", "title": "Enrico Miaroma", "text": "Biografia.\nDopo i diplomi con il massimo dei voti e la lode in Pianoforte con Anna Rotella, in Musica corale e direzione di coro con Armando Franceschini, in Didattica della musica con il massimo dei voti e lode e in Composizione presso i Conservatori di Bolzano, Trento e Piacenza ha frequentato poi corsi di perfezionamento in composizione e musica per film a Citt\u00e0 di Castello, Brescia (Fondazione Romanini), e Siena (Accademia Chigiana), con Salvatore Sciarrino, Ennio Morricone e Franco Donatoni.\n&lt;br&gt;Ha vinto numerosi concorsi nazionali ed internazionali: come pianista (Bardolino, Roma, Pisa, ecc.), come compositore:Trento, Siena, Arezzo, Sarzana, Lecco, Aosta, e come direttore di coro: Adria, Vittorio Veneto, Quartiano, Arezzo, Trento, Riva del Garda, Ivrea, Biella.\n&lt;br&gt;Durante la sua carriera ha tenuto oltre ottocento concerti in Italia, Austria, Germania, Svizzera, Repubblica Ceca, Spagna, Slovenia, Inghilterra, Bosnia, Svezia, Ucraina, Croazia, Portogallo, Israele, Repubblica Cinese di Taiwan. Board Advisor di IFCM - International Federation for Choral music per il triennio 2009 - 2012 (primo italiano a farne parte), \u00e8 ora membro del Comitato Artistico della Federazione Cori del Trentino.\nGi\u00e0 docente presso i Conservatori di Pescara ed Adria, ora Insegna al Conservatorio \"F. A. Bonporti\" di Trento.\nLa sua produzione.\nCome compositore si dedica alla musica strumentale e pianistica, ma la parte pi\u00f9 considerevole della sua produzione \u00e8 rivolta alla musica corale con numerosi brani per organico misto, maschile e di voci bianche, con la quale ha vinto numerosi concorsi nazionali ed internazionali; interessante \u00e8 inoltre la sua attivit\u00e0 di elaboratore di melodie popolari arcaiche provenienti dalla tradizione orale soprattutto di area trentina. Tra i volumi di sue musiche si ricordano \"Le Morose\" e \"Senza Parole\" edito dalla Federazione Cori del Trentino, \"Lo Zoo della Fantasia\" edito da Ut Orpheus-edizioni musicali, \"Florilegio di Primavera\" e \"Trentatr\u00e8 trentini\" editi da EdizioniCorali.it\nOpere per bambini:\n(2000) \"Il gatto con gli stivali\" su libretto proprio per voci soliste, coro di voci bianche e 10 strumenti prima rappresentazione Riva del Garda, Cortile interno della Rocca.\n(2017) \"La faccia nascosta della luna\" per voci soliste, coro di voci bianche e 10 strumenti prima rappresentazione Riva del Garda, Auditorium Comunale.\n(2018) \"Un giorno senza tel...\" per voci soliste, coro di voci bianche, fl, cl, pf e perc. prima rappresentazione, Nuoro Teatro Bocheteatro.\nLe sue musiche sono edite da: Edizioni Sulasol (Helsinki), Edizioni Carrara (Bergamo), A Coeur Jole (Lyon), Pro Musica Studium (Roma), Edizioni Federazione cori del Trentino (Trento), Edizioni Musicali Europee (Milano), Choraliter, Feniarco, Tourdion - Associazione regionale cori Valle d'Aosta, Edizioni Pizzicato, EdizioniCorali.it, Ed.Bo Ejeby (G\u00f6teborg, Svezia), Ut Orpheus-edizioni (Bologna)\n&lt;br&gt;Collabora con numerose riviste musicali di prestigio tra cui \u201cLa Cartellina\u201d ed. Musicali Europee, \u00e8 stato a lungo direttore del coro polifonico Voci Roveretane formazione con cui ha ottenuto importantissimi piazzamenti a concorsi nazionali ed internazionali e del Coro Citt\u00e0 di Ala. Attualmente dirige il Coro Voci Bianche Garda Trentino, con il quale ha vinto i concorsi nazionale di Quartiano, Vittorio Veneto ed Arezzo. \u00c8 direttore artistico del Concorso nazionale e internazionale per cori di voci bianche \"Il Garda in Coro\" di Malcesine, dell'Associazione EdizioniCorali.it, ideatore e fondatore del concorso per cori maschili \"Luigi Pigarelli\" di Arco, \u00e8 ora ideatore, fondatore e direttore artistico del Trofeo Nazionale Cori d'Italia di Ledro (TN) e del Concorso Corale Internazionale e del Concorso In... Canto sul Garda di Riva del Garda. E' Coordinatore e segretario dal 2020 di ANDCI Associazione Nazionale Direttori di Coro Italiani.\nSito personale: https://enricomiaroma.weebly.com/"}
{"id": "567328", "revid": "1305772", "url": "https://it.wikipedia.org/wiki?curid=567328", "title": "In the Land of Grey and Pink", "text": "In the Land of Grey and Pink \u00e8 il terzo album dei Caravan.\nRitenuto da molti il loro capolavoro, \u00e8 considerato una delle opere pi\u00f9 rappresentative della scena di Canterbury e del rock progressivo in generale. L'alto livello artistico del disco si \u00e8 accompagnato a un buon successo commerciale, che ha fruttato alla band un disco d'oro.\nIl disco.\nLe tracce leggere, melodiche e solari si intrecciano a testi bizzarri espressi con elegante ironia dalle flautate voci di Pye Hastings e Richard Sinclair, incarnando lo spirito gioioso del gruppo. Con questo lavoro i Caravan raggiungono la maturit\u00e0 artistica e compiono un ulteriore salto di qualit\u00e0 rispetto al convincente album precedente. I frequenti assoli dei fiati del fratello di Pye, Jimmy Hastings, di nuovo ospite aggiunto, danno risalto al lato fiabesco dell'album.\nUn piccolo contributo viene offerto da Paul Beecham, che apre \"Golf Girl\" con il trombone, e dall'ingegnere del suono Dave Grinstead con il sintetizzatore che riproduce il suono di un cannone, una campana e uno strumento a fiato su \"Nine Feet Underground\".\nLa classica \"Golf Girl\" e la \"title track\", scritte da Richard Sinclair con vellutata ironia, diventano brani \"cult\" per i sempre pi\u00f9 numerosi ammiratori della band. Quella che viene considerata da molti il capolavoro dei Caravan \u00e8 la lunga suite \"Nine Feet Underground\", scritta da un ispirato David Sinclair, il cui organo spazia con disinvoltura tra vari stili e stati d'animo, contrappuntato dalla chitarra di Pye Hastings, e accompagnato con puntualit\u00e0 dal basso del cugino Richard e dalla batteria di Richard Coughlan. La traccia, che venne chiamata cos\u00ec perch\u00e9 fu composta da David in uno sgabuzzino sotterraneo fondendo insieme tre canzoni, si chiude con un crescendo vertiginoso di jazz-rock. \"Winter Wine\" si segnala per un altro armonioso assolo di David al pianoforte.\nDopo la realizzazione del disco, si registra la prima uscita dal gruppo di David Sinclair, che cerca nuove dimensioni con i Matching Mole di Robert Wyatt; torner\u00e0 nei Caravan e se ne andr\u00e0 pi\u00f9 volte in seguito.\nNel 2001 \u00e8 stata pubblicata una versione rimasterizzata contenente cinque tracce aggiuntive, delle quali \"It's Likely to Have a Name Next Week\" e \"Group Girl\" sono demo di prova delle originali \"Winter Wine\" e \"Golf Girl\", mentre \"Frozen Rose\" e \"Aristocracy\" sono brani realizzati durante le registrazioni originali che non avevano trovato posto nel disco per motivi commerciali. Il brano \"Aristocracy\" venne poi inserito in \"Waterloo Lily\", il quarto album del gruppo.\nNel 2011, per il quarantesimo anniversario dell'album, sono usciti 2 CD e un DVD, che contengono una nuova rimasterizzazione, alcuni inediti e alcuni brani dal vivo registrati nel 1971.\nNel giugno del 2015 la rivista \"Rolling Stone\" ha collocato l'album alla trentaquattresima posizione dei 50 migliori album progressive di tutti i tempi."}
{"id": "567338", "revid": "2011108", "url": "https://it.wikipedia.org/wiki?curid=567338", "title": "Gorlois", "text": "Nelle leggende arturiane Gorlois \u00e8 duca di Cornovaglia, vassallo di Ambrosio Aureliano e primo marito di lady Igraine, fino a quando costei fu presa in moglie da Uther Pendragon, con cui concep\u00ec Art\u00f9. Le versioni successive del mito attribuiscono a Gorlois e Igraine un folto numero di figli, tra cui Elaine, Morgause o Anna e la Fata Morgana.\nSecondo la \"Historia Regum Britanniae\" di \"Goffredo di Monmouth\", Uther si innamor\u00f2 di Igraine e per averla fece guerra a Gorlois. Uther chiese l'aiuto di Merlino, che con un sortilegio diede allo spasimante le sembianze del marito di Igraine. Grazie a questa magia Uther giacque con Igraine, concependo cos\u00ec Art\u00f9. Intanto Gorlois fu ucciso quella stessa notte e alla fine Igraine spos\u00f2 Uther.\nOpere tarde come il \"Ciclo della vulgata\" o \"La morte di Art\u00f9\" di sir Thomas Malory ampliano questa leggenda, affermando che le figlie di Gorlois sposarono i vassalli di Uther: Elaine and\u00f2 a re Nentres, Morgause a re Lot e, dopo essere stata educata in convento, Morgana a re Urien. Dopo la nascita, Art\u00f9 fu portato via da Merlino e cresciuto in incognito da Sir Ector."}
{"id": "567339", "revid": "125680605", "url": "https://it.wikipedia.org/wiki?curid=567339", "title": "Eskimo (indumento)", "text": "L'eskimo \u00e8 un giaccone con la parte interna staccabile con bottoni automatici, che comprende il cappuccio, di pelliccia bianca sintetica, di fattura semplice, che porta il nome degli abitanti del circolo polare artico.\nIcona politica.\nUn modello di eskimo, con interno in fodera di pelo sintetico (a volte anche staccabile, per adattarsi anche a periodi climatici diversi), divenne famoso grazie alle rivolte studentesche del 1968, in cui divenne una sorta di simbolo prima della sinistra studentesca e poi anche della sinistra in generale, poich\u00e9 di prezzo accessibile alle fasce meno abbienti.\nInizialmente in vendita in negozi di articoli ex militari e simili, ben presto trov\u00f2 spazio nelle botteghe specializzate nelle vendite di jeans, bancarelle di mercato e grandi magazzini, fino a diventare un indumento di largo uso. Negli anni a venire, l'eskimo divent\u00f2 un segno di riconoscimento della controcultura in cui si riconoscevano i militanti e i simpatizzanti della sinistra, assieme alla kefiah palestinese annodata al collo, introdotta successivamente nell'uso.\nL'eskimo era un giaccone impermeabile in cotone di semplice fattura, lungo fino alle ginocchia o mezza coscia, dotato di cappuccio cucito alla giacca e chiudibile sul davanti con una coppia di bottoni metallici, dotato di larghe tasche, chiuso con chiusura a lampo metallica e bottoni a pressione metallici; la parte interna della pelliccia, staccabile tramite bottoni automatici di metallo, aveva le maniche che finivano ai polsi con una maglia elastica per garantire la tenuta del polsino e impedire l'ingresso di aria fredda, la pelliccetta artificiale bianca foderava l'interno, cappuccio incluso, permettendo un buon comfort termico durante l'inverno. La sua colorazione pi\u00f9 comune era il verde militare, ma erano presenti anche varianti blu scuro e beige. Era presente una cintura con fibbia infilata sulla schiena in un lungo passante. C'erano alcune varianti: la pelliccia interna poteva essere di colore marroncino o grigio-nero, il collo poteva essere dotato parzialmente di velluto marrone scuro a coste, le tasche sul petto avevano di solito l'apertura inclinata verso il centro ma potevano averla del tutto verticale o orizzontale oppure a zip verticale.\nTale indumento divenne una icona cos\u00ec caratteristica e simbolica di una classe sociale e dell'ideologia politica degli anni settanta, che Francesco Guccini gli ha intitolato la sua canzone \"Eskimo\":\nFu poi Giorgio Gaber a citarlo nuovamente nel suo monologo \"Qualcuno era comunista\": il protagonista del monologo, infatti, \u00e8 obbligato ad ammettere di averlo un tempo indossato, palesando cos\u00ec il suo vecchio credo politico.\nIl giornalista Michele Brambilla ne ha preso spunto per dare il titolo al suo libro \"L'Eskimo in redazione\" sugli anni della contestazione."}
{"id": "567340", "revid": "63945", "url": "https://it.wikipedia.org/wiki?curid=567340", "title": "Pasquale I", "text": ""}
{"id": "567345", "revid": "1158720", "url": "https://it.wikipedia.org/wiki?curid=567345", "title": "Orchis brancifortii", "text": "L'orchide di Branciforti (Orchis brancifortii ) \u00e8 una pianta erbacea appartenente alla famiglia delle Orchidacee. Cresce esclusivamente in Sicilia, Sardegna e Calabria.\nL'epiteto specifico \u00e8 un omaggio a Ercole Branciforti, principe di Butera, protettore del botanico siciliano Antonino Bivona Bernardi (1770-1837) che descrisse questa specie nel 1813.\nDescrizione.\n\u00c8 una pianta esile, con fusto alto 10\u201325\u00a0cm.Le foglie basali sono ellittico-lanceolate, non maculate, le superiori pi\u00f9 strette e avvolgenti il fusto, e le brattee violacee, lanceolate.\nI fiori, di colore dal rosa al porpora, sono raccolti in dense infiorescenze ovato-cilindriche.\nI sepali sono ovati e il mediano \u00e8 posto verticalmente; i petali formano un casco attorno al ginostemio.\nIl labello \u00e8 trilobato, con lobi laterali divergenti, molto pi\u00f9 stretti di quello mediano. Alla base del labello sono presenti due piccole macchie violacee. Lo sperone \u00e8 sottile e filiforme.\nNe esiste una forma apocromatica interamente bianca.\nFiorisce da aprile a maggio.\nIl numero cromosomico di \"Orchis brancifortii\" \u00e8 2n=42.\nDistribuzione e habitat.\n\u00c8 endemica della Sardegna, limitatamente ai rilievi calcarei del settore orientale, e della Sicilia, ove si ritrova sulle catene montuose settentrionali (Madonie e Nebrodi) e, con stazioni puntiformi, sull'Etna, sugli Iblei e sugli Erei. Ne \u00e8 nota anche un'unica stazione in Calabria, nei pressi di Stilo.\nCresce nei prati aridi, nelle garighe e nelle macchie, fino ad una altitudine di 1200 m.\nPredilige terreni calcarei ed asciutti."}
{"id": "567357", "revid": "767487", "url": "https://it.wikipedia.org/wiki?curid=567357", "title": "Il toro", "text": "Il toro \u00e8 un film di Carlo Mazzacurati del 1994 presentato al Festival di Venezia 1994.\nTrama.\nFranco, dipendente in un allevamento di bovini, viene licenziato a causa delle difficolt\u00e0 in cui versa l\u2019azienda. Lo scaricabarile fra il suo precedente datore di lavoro e quello attuale, che si rimpallano un oscuro intoppo burocratico, non gli consente di ottenere gran parte della liquidazione che gli spetta.\nEsasperato e indebitato (\u00e8 separato e con una figlia piccola a cui deve comprare un costoso apparecchio per i denti), una notte Franco si introduce negli uffici dell'azienda per consultare la sua pratica e riuscire finalmente a sapere chi gli deve versare la liquidazione. Allarmato da alcuni rumori, mentre cerca di nascondersi si imbatte in Corinto, un toro capace, grazie alla fecondazione artificiale, di fruttare oltre un miliardo di lire.\nFranco decide allora di rubare il toro per autorisarcirsi del danno sub\u00ecto, con l'intenzione di portare l'animale in Ungheria da S\u00e1ndor, un suo conoscente che gestisce, tramite una cooperativa, il pi\u00f9 grande allevamento d'Europa. Chiede quindi aiuto a Loris, il suo migliore amico, che, inizialmente scettico, accetta poi di accompagnarlo in Ungheria con il suo vecchio camion telonato.\nFin dall'inizio il viaggio non si presenta facile: alla frontiera contano sull'aiuto di un loro amico in comune, Emilio, che per\u00f2 proprio quella sera non \u00e8 al lavoro. Approfittano allora di un allevatore serbo che, costretto dalla mancanza di documentazione a tornare indietro con il suo carico di bestiame, accetta di caricare il toro su uno dei suoi vagoni e lasciarlo in una sperduta stazione ferroviaria dell'ex-Jugoslavia.\nRaggiunta la stazione con il camion di Loris, scoprono per\u00f2 che Corinto \u00e8 stato venduto al capostazione, che ha intenzione di macellarlo per sfamare le centinaia di profughi di guerra che da mesi si sono sistemati in un treno fermo alla stazione. I due, approfittando di una lite tra i profughi che distrae il capostazione, rubano il toro e scappano verso il confine ungherese.\nDurante il tragitto il vecchio camion va in panne per un problema all'albero di trasmissione e i due amici, approssimandosi la notte, si dirigono verso una vicina fattoria in cui vivono un anziano contadino, la sua giovane nuora, il cui marito sta combattendo in guerra, e il suo nipotino. Nonostante la barriera della lingua, rapidamente sorge, fra quelle persone semplici ed abituate a lavorare duramente, una spontanea, solidale intesa. Terminata la cena e andati a letto il nonno e il nipotino, Franco nota la nascente tenera attrazione fra il timido Loris e la giovane donna e li spinge a ballare assieme sulle note della canzone \"Si \u00e8 spento il sole\" di Adriano Celentano, che la radio sta diffondendo.\nAlla frontiera ungherese, fermati perch\u00e9 sprovvisti del certificato sanitario veterinario del toro, Franco e Loris fanno conoscenza con Renzo Tantini, un ambiguo commerciante italiano proprietario di un'azienda di import-export sul lago Balaton. Grazie all'aiuto di un giovane locale guadando un fiume riescono a oltrepassare la frontiera e raggiungere l'allevamento di S\u00e1ndor; scoprono presto per\u00f2 che questi non \u00e8 pi\u00f9 a capo della cooperativa: a causa del crollo del comunismo e dell'apertura delle frontiere, l'azienda \u00e8 stata acquistata da un ricco imprenditore inglese, Mr. Ross. Quest'ultimo dapprima sembra molto interessato all'acquisto del toro ma, a un passo dalla conclusione dell'affare, viene a sapere che il toro \u00e8 stato rubato e quindi vi rinuncia.\nAbbattuti, come ultima carta, Franco e Loris decidono di contattare Tantini nella speranza che questi abbia sufficienti conoscenze per piazzare il toro. I due vanno a cercarlo in piena notte e lo rintracciano in un locale notturno sull lago Balaton, in compagnia di due prostitute e di due alticci, loschi individui a cui propongono l'affare ma dai quali ottengono solo di essere sbeffeggiati e derisi al punto che si sfiora una violenta rissa.\nI due si ritrovano a vagare disperati e senza meta nella desolata e gelida steppa ungherese, con l'oramai ingombrante toro di cui non sanno pi\u00f9 che fare e senza conoscere nessuno a cui venderlo. Anche il solido rapporto di amicizia tra i due sembra traballare a causa delle sempre maggiori difficolt\u00e0 incontrate.\nQuando Corinto comincia a stare male per un'infezione a una zampa, la situazione pare definitivamente precipitare. \nLoris, mentre Franco dorme, ferma il camion e va a cercare un antibiotico per il toro. \nSvegliatosi, intirizzito, esasperato e demoralizzato, Franco pensa addirittura di abbandonare l\u2019animale ma mentre si sta allontanando dal camion ode un rintocco di campane e scorge una chiesa ortodossa in cui stanno affluendo dei fedeli. \nEntrato, ormai in preda alla disperazione, Franco inizia a piangere, consolato da una donna che si rivolge a lui in ungherese, lingua a lui incomprensibile. \nUscito dalla chiesa, Franco viene avvicinato da un uomo su un ciclomotore che lo conduce in un allevamento dove ritrova Loris e dove il toro sta ricevendo delle cure. \nI due meditano di lasciare l\u2019animale agli allevatori e di tornare a casa ma Corinto \u00e8 un toro molto famoso nell'ambiente e gli allevatori lo hanno riconosciuto; Franco e Loris iniziano a temere che gli allevatori vogliano chiamare la polizia e denunciarli. \nGli allevatori invece gli propongono un provvidenziale, proficuo accordo: scambiare il toro con 300 vitelli.\nFranco e Loris ritrovano la loro vecchia amicizia e, dopo aver caricato i vitelli su un treno, possono ritornare in Italia per cominciare una nuova vita.\nProduzione.\nIl film, per le riprese in Italia, \u00e8 stato girato per la maggior parte a Belluno, a Capranica e nei Cinecitt\u00e0 Studios di Roma per gli effetti speciali. Per quanto riguarda l'estero la scena della stazione ferroviaria dell'ex Jugoslavia \u00e8 stata girata Klanjec, nell'attuale Croazia; in Ungheria, dove la produzione si \u00e8 soffermata per alcuni mesi, sono state girate scene al confine tra la Serbia e l'Ungheria, sul Lago Balaton, nella cittadina balneare di Si\u00f3fok in riva all'omonimo lago magiaro e nella pianura ungherese.\nColonna sonora.\nPer la colonna sonora il regista Carlo Mazzacurati si \u00e8 affidato al musicista Ivano Fossati, il quale ha inciso per l'occasione l'omonimo album."}
{"id": "567358", "revid": "339392", "url": "https://it.wikipedia.org/wiki?curid=567358", "title": "Parigi Masters", "text": ""}
{"id": "567359", "revid": "124752002", "url": "https://it.wikipedia.org/wiki?curid=567359", "title": "Parco nazionale dell'Appennino Tosco-Emiliano", "text": "Il Parco nazionale dell'Appennino Tosco-Emiliano \u00e8 un parco nazionale che \u00e8 stato istituito con decreto del Presidente della Repubblica in data 21 maggio 2001. Il suo territorio si estende per oltre 26.000 ettari lungo la dorsale appenninica tra l'Emilia-Romagna e la Toscana interessando le province di Massa-Carrara, Lucca, Reggio Emilia e Parma. Confina con 4 riserve naturali statali:\nStoria.\nL'Ente Parco Nazionale dell'Appennino tosco emiliano \u00e8 un \"Ente pubblico autonomo non economico\" la cui attivit\u00e0 \u00e8 regolata dalla legge quadro sulle aree protette: la n\u00ba 394 del 1991.\nL'Ente Parco \u00e8 sottoposto alla vigilanza del Ministero dell'Ambiente. Il decreto istitutivo che ha segnato la nascita di questo Parco Nazionale \u00e8 assai recente, si tratta del Decreto del Presidente della Repubblica del 21 maggio del 2001, \u00e8 tra i quattro Parchi Nazionali pi\u00f9 giovani d'Italia e nasce dall'unione di territori appartenuti in precedenza a Parchi regionali, quello del Gigante e quello dei Cento Laghi, insieme a territori che non erano mai entrati a far parte di aree protette: ad esempio, alcune aree del comune di Corniglio gi\u00e0 comprese all'interno del Parco dei Cento Laghi sono state incluse nel nuovo parco nazionale, mentre il Parco dei Cento Laghi \u00e8 stato rinominato Parco regionale delle Valli del Cedra e del Parma e ha subito una trasformazione dei suoi confini, definiti dalla L. Reg. n.7/2004, recante \"Disposizioni in materia ambientale, modifiche ed integrazioni a leggi regionali\", mentre il Parco del Gigante \u00e8 stato soppresso e incluso nel Parco nazionale con l'art. 70 della L. Reg. n.6/2005.\nGli ultimi territori sono stati annessi al Parco nazionale nel corso del 2010. \nNel 2021 alcune associazioni ecologiste hanno proposto di allargarne il perimetro al fine di includere al suo interno anche l'attuale Parco naturale regionale delle Alpi Apuane.\nGeografia.\nIl territorio del Parco interessa una superficie di e comprende le porzioni di crinale appenninico delle province di Lucca, Massa Carrara, Parma e Reggio Emilia tra le valli del Dolo, dell'Asta, del Secchia, dell'Enza, del Cedra, del Bratica e del Parma sul versante emiliano e per la Toscana tra le valli del Taverone e del Rosaro.\nComuni appartenenti.\nNel Parco rientrano territori appartenenti a 13 Comuni:\nTra i passi di Cirone e delle Forbici si ergono le vette dell'Alpe di Succiso, del Monte Prado e del Monte Cusna che superano i 2.000 metri. Pi\u00f9 in basso, sul versante emiliano, la Pietra di Bismantova domina il paesaggio con le sue pareti verticali a fianco del fiume Secchia.\nIl Parco Nazionale dell'Appennino Tosco Emiliano vanta una straordinaria ricchezza di ambienti, dai boschi di faggi ai castagneti, dalle praterie, antichi pascoli per migliaia di capi di ovini, alle brughiere di piante di mirtillo e ancora laghi di origine glaciale, cascate, pareti rocciose antichissime come la Pietra di Bismantova o i Gessi Triassici. La fauna conta animali come il lupo, il cervo, il capriolo, il tasso e l'aquila reale e sono presenti rarit\u00e0 botaniche che fanno di intere zone veri e propri giardini botanici naturali.\nIl valore turistico di quest'area naturale punta anche sui prodotti tipici del territorio come il Prosciutto di Parma e il Parmigiano Reggiano sul versante emiliano ed il Miele della Lunigiana (D.O.P.) o il Farro della Garfagnana (I.G.P.) sul versante toscano.\nOrografia.\nLe cime principali sono:\nFlora.\nL'incredibile variet\u00e0 floristica che si riscontra in questo territorio deriva dall'ubicazione dell'area protetta al confine tra il clima mediterraneo e quello continentale, oltre che dalle quote raggiunte dalle montagne pi\u00f9 alte e comprende specie endemiche, artico-alpine, mediterranee ma anche relitti glaciali e specie rare come la Primula appenninica, il Rododendro, la Genzianella, il Salice erbaceo, la Silene di Svezia e molte altre ancora.\nAll'interno del territorio del Parco, non \u00e8 peraltro consentita la raccolta di piante e fiori protetti.\nPrimula appenninica.\n\"Primula apennina\" Widmer, volgarmente nota con il nome di Primula appenninica , \u00e8 una delle specie endemiche che caratterizza il patrimonio floristico del Parco. \u00c8 la sola primula a fiore rosa dell'Appennino settentrionale e vive esclusivamente sulle rupi silicee della catena nel tratto compreso tra il Monte Orsaro ed il Monte Vecchio, tra 1500 e 2000\u00a0m, soprattutto nei versanti esposti a Nord.\n\u00c8 una pianta perenne alta 3\u20138\u00a0cm, con un fusto legnoso breve e ingrossato. Le foglie coriacee di colore verde, sono disposte in una rosetta basale; sono ovali a margine dentellato nella parte apicale e ricoperte di peli.\nIn quanto specie protetta, non \u00e8 consentita la raccolta.\nGiunchiglie di Logarghena.\nA primavera, le giunchiglie imbiancano le praterie pi\u00f9 assolate del Parco e offrono panorami spettacolari soprattutto nelle ampie distese prative di Logarghena, a 1.000\u00a0m di quota, sul Monte Braiola e sul Monte Marinella sopra Sassalbo. Questi prati, un tempo venivano sfruttati intensamente per l'alpeggio del bestiame, attivit\u00e0 ormai ridotta ma ancora praticata: non \u00e8 difficile trovare ancora oggi al pascolo greggi di pecore di razza massese, dal tipico manto scuro. Dai prati, che dominano la Valle del Magra, si possono osservare le Alpi Apuane e le principali cime del crinale appenninico tosco-emiliano. I Prati, sono sempre stati meta di escursioni, passeggiate e picnic specialmente a maggio quando si raccoglie il Fiore della vita. Alcuni sentieri permettono di raggiungere il Monte Orsaro, il Monte Marmagna ed il Lago Santo parmense, attraversando brughiere a mirtilli e facendo sosta nei rifugi e bivacchi nella zona: il Rifugio Mattei, il Rifugio Mariotti e la Capanna Tifoni. Oggi, in quanto specie protetta, non \u00e8 pi\u00f9 consentita la raccolta delle giunchiglie.\nAbetina Reale.\nIl bosco dell'Abetina Reale si sviluppa sul lato destro dell'Alta Valle delle Dolo fino al crinale appenninico al confine con la Garfagnana. \u00c8 una delle poche foreste di abete bianco del Parco. Gi\u00e0 feudo dei Canossa, diventa nel 1415 possedimento degli Estensi, i quali cominciano lo sfruttamento del legname che ha segnato questa foresta fino al XX secolo. Nel Seicento la famiglia Este costruisce qui la prima segheria idraulica oggi trasformata in rifugio per escursionisti.\nTra i piccoli nuclei spontanei di Abete bianco secolare, coesistono esemplari di impianto artificiale, derivati dall'attivit\u00e0 economica legata alla segheria. L'Abetina Reale \u00e8 anche al centro dei percorsi sciistici ed escursionistici della manifestazione invernale\nCastagneto.\nLa coltivazione del castagno ha costituito per secoli una delle forme pi\u00f9 radicate e diffuse di sostentamento per il territorio appenninico e rappresenta un elemento del paesaggio tipico del territorio del Parco Nazionale. In parte per malattie e in parte per abbandono, il castagneto \u00e8 una delle risorse del paesaggio culturale dell'Appennino pi\u00f9 a rischio di degrado e perdita. Anche se\noggi la castanicoltura non costituisce pi\u00f9 un elemento centrale nell'economia montana, il vasto patrimonio di tradizioni e conoscenze ad essa legato permane nella cultura della popolazione locale ed \u00e8 oggetto di un interesse crescente e di una sensibilit\u00e0 sempre pi\u00f9 diffusa se non dal punto di vista strettamente produttivo (anche se nel versante toscano del Parco vengono prodotte farine di castagne DOP) soprattutto per l'aspetto legato al turismo eco-compatibile. Ne sono un esempio il recupero di antichi metati utilizzati in passato per l'essiccazione delle castagne ed ora riconvertiti ad un uso ricettivo (es. i bivacchi della Val Bratica a Casarola, PR) e l'utilizzo dei castagneti come luogo di soggiorni didattico-culturali dedicati a studenti e ragazzi.\nI relitti.\nPer \"specie relitta\" si intende una specie che ancora vive in un'area nonostante siano profondamente mutate le condizioni climatiche che in passato ne hanno permesso la formazione. Durante l'epoca delle glaciazioni, infatti, arrivarono in Appennino specie artiche adattate ai climi freddi che sopravvivono ancora ai giorni nostri.\nLungo il versante settentrionale del crinale dell'Appennino tosco-emiliano, dove la neve pu\u00f2 rimanere fino a estate inoltrata, sono attualmente presenti specie relitte tipicamente alpine quali il Salice erbaceo, Salice seghettato, Canapicchia glaciale, Piantaggine delle Alpi, Margherita alpina, Soldanella della silice, Cerastio a tre stimmi, Carice puzzolente. Altre specie relitte sono presenti negli ambienti umidi del Parco (Tricoforo alpino, Erioforo rotondo, Trifoglio bruno, Giunco di Jacquin), nei vaccinieti (Rododendro ferrugineo, Moretta comune), sulle creste pi\u00f9 ventose e fra le rupi (Giunco delle creste, Silene di Svezia).\nIn quanto specie protette, non ne \u00e8 consentita la raccolta.\nSpecie endemiche.\nLa flora italiana si presenta ricca di specie endemiche, cio\u00e8 di specie esclusive di determinati territori. In particolare lungo tutta l'Italia peninsulare gli endemismi sono distribuiti prevalentemente sui diversi gruppi montuosi dell'Appennino. Anche il territorio del Parco nazionale dell'Appennino tosco-emiliano, per le sue caratteristiche orografiche e climatiche, ospita diverse specie endemiche, ovvero specie esclusive di questo tratto d'Appennino. Tra queste le pi\u00f9 note sono: \"Vicia cusnae\" (sub-endemica), \"Festuca riccerii\" (endemica), \"Brachypodium genuense\" (comune, endemica) oltre alla \"Primula apennina\" (rara, endemica). In quanto specie protette, non ne \u00e8 consentita la raccolta.\nSpecie rare e minacciate.\nAlcune specie vegetali presenti nel territorio del Parco sono tutelate da apposite leggi finalizzate a vietarne (o limitarne) la raccolta e ad impedire la distruzione degli habitat in cui vivono. Queste specie, infatti, sono presenti solo in alcune zone, sono rappresentate da un numero limitato di esemplari o sono state oggetto di eccessiva raccolta da parte dell'uomo o di alterazione degli habitat a causa delle attivit\u00e0 umane e necessitano per questo di un particolare regime di tutela. Appartengono alle specie rare dell'Appennino tosco-emiliano: Salice erbaceo, Giunco di Jacquin, Sibbaldia, Lino capitato, Carice puzzolente, Senecione biancheggiante, Silene di Svezia, Rododendro ferrugineo, Mirtillo rosso ma anche il Tulipano di montagna. In quanto specie protette, non ne \u00e8 consentita la raccolta.\nBosco di faggio.\nIl bosco di faggio occupa la fascia montana del Parco ed \u00e8 tipico dei rilievi tra gli 900 e i 1.800\u00a0m di quota, dove si presenta in formazioni pure. Si tratta di boschi giovani, fitti e governati a ceduo. A determinare lo sviluppo in altezza del faggio \u00e8 la fertilit\u00e0 del suolo: esemplari alti 25-30 metri si trovano solamente dove il terreno \u00e8 profondo e fresco. Man mano che si sale di quota, per far fronte anche alle pi\u00f9 esasperate condizioni ambientali, gli esemplari riducono progressivamente le loro dimensioni, fino ad assumere un aspetto basso e contorto in prossimit\u00e0 del limite della vegetazione arborea. Nelle faggete pi\u00f9 mature e vetuste invece, meno fitte rispetto a quelle pi\u00f9 giovani, il faggio assume un aspetto maestoso, caratterizzato da un tronco possente e da una chioma ampia ed espansa.\nBosco delle Veline.\nSul versante sud-ovest del monte Cusna, nel territorio del comune di Ligonchio, si trova la Costa delle Veline, nota soprattutto per il suo bellissimo bosco che in passato veniva tagliato frequentemente per produrre legna da ardere e che oggi si presenta come uno dei boschi di maggior pregio ed interesse all'interno del Parco. Si tratta infatti di una ampia foresta attualmente governata allo scopo di trasformare il preesistente ceduo in fustaia di Faggio. In realt\u00e0 il Bosco delle Veline si trova oggi ancora in una fase transitoria che tuttavia caratterizza questo bosco come unico all'interno del Parco anche per la presenza di alcune piante secolari.\nTutt'attorno il paesaggio \u00e8 caratterizzato da forme morfologiche che testimoniano il glacialismo che ha interessato anche questo tratto di Appennino settentrionale; all'interno del bosco delle Veline si possono infatti osservare alcuni massi erratici trasportati dall'imponente ghiacciaio che occupava gran parte della vallata durante il W\u00fcrm.\nForeste Val Parma.\nLa vasta zona che comprende l'area tra Lagdei e la parte dell'Alta Val Cedra, nel comune di Monchio delle Corti (PR), si presenta come un'area di grande interesse naturalistico e paesaggistico; estesa per circa 1750 ettari e compresa tra i 1000 ed i 1600 metri di altitudine, fu acquistata nel 1914 dall'Azienda di Stato per le Foreste Demaniali. Il bosco ceduo di faggio \u00e8 l'ambiente pi\u00f9 rappresentato all'interno di questa porzione del territorio del Parco, anche se sono presenti vaste aree a conifere (Abete bianco), impiantate dal Corpo Forestale dello Stato nel corso di un'opera di rimboschimento pluri-decennale. Dal 1970 parte della foresta demaniale (289 ettari) rientra all'interno della Riserva naturale Guadine Pradaccio di competenza diretta del Corpo Forestale dello Stato; mentre la gestione del rimanente demanio forestale \u00e8 di competenza della Comunit\u00e0 montana Appennino Parma Est.\nFauna.\nIl territorio del Parco Nazionale comprende una grande variet\u00e0 di ambienti che consente a moltissime specie animali di trovare le condizioni adatte per vivere e riprodursi.\nLupo.\nLargamente diffuso su gran parte del territorio italiano fino agli anni venti del secolo scorso, il lupo \u00e8 stato oggetto in passato di deliberati e persistenti interventi di eradicazione che lo hanno portato sull'orlo dell'estinzione. Intorno agli anni settanta si stimavano poche decine di individui (100-110) distribuiti in modo frammentario ed estremamente localizzato in pochi comprensori montani dell'Appennino centro-meridionale. In seguito a questa significativa contrazione numerica, il lupo \u00e8 stato dichiarato nel 1971 specie non pi\u00f9 cacciabile.\nOggi il lupo ha ripopolato spontaneamente e con continuit\u00e0 d'areale tutto l'Appennino e sta lentamente ricolonizzando con successo anche l'arco alpino. In Italia la popolazione attuale \u00e8 stimata intorno ai 700-800 animali.\nNel territorio del Parco il lupo \u00e8 stabilmente presente, ma il suo comportamento lo rende elusivo e difficilmente osservabile. Il Parco Nazionale \u00e8 partner di un progetto Life per la diffusione di buone pratiche gestionali finalizzate a mitigare il conflitto tra lupo e zootecnia.\nAquila.\nNel Parco Nazionale dell'Appennino tosco-emiliano sono segnalate cinque coppie di aquile reali. Non \u00e8 difficile avvistare aquile in volo nelle valli del Br\u00e0tica, Parma, Cedra e Ozola, intorno al monte Navert e ai Prati di Sara. Sul versante toscano del Parco la si pu\u00f2 osservare in volo nelle vicinanze della Pania di Corfino. Altre coppie di aquila reale sono presenti nelle aree protette limitrofe al Parco nazionale: nel Parco naturale regionale delle Alpi Apuane, nel Parco regionale dell'Alto Appennino Modenese e nella Riserva naturale Orrido di Botri.\nIl territorio frequentato da ciascuna coppia \u00e8 composto da un sito di nidificazione, con pareti rocciose ospitanti uno o pi\u00f9 nidi, e da territori di caccia poco o per nulla boscati come le praterie d'alta quota. I siti di nidificazione sono collocati al di sotto dei territori di caccia estivi per agevolare il trasporto delle prede ai giovani nidiacei. Le aquile hanno tratto vantaggio dalla \"introduzione\" (nel secolo scorso) della marmotta alpina.\nIl controllo del territorio di ciascuna coppia viene effettuato sia dal maschio che dalla femmina e, il pi\u00f9 delle volte, si limita a manifestazioni aeree lungo il confine: voli a festoni e volteggi.\nPer monitorare la presenza dell'aquila nel territorio del Parco \u00e8 attivo il progetto \"Studio preliminare sull'Aquila reale\" finanziato dal Ministero dell'Ambiente.\nCervo.\nGrosso ed elegante, il maschio del cervo europeo (\"Cervus elaphus\") ha palchi imponenti e ramificati che ogni anno cadono per ricrescere nel periodo da marzo a giugno. Le dimensioni delle nuove corna sono in genere maggiori delle vecchie, ma dipendono dallo stato di salute dell'animale e dalle condizioni ambientali e di alimentazione.\nVive in branchi composti normalmente da sole femmine con i piccoli dell'anno e i giovani, mentre i maschi adulti fanno vita solitaria, riunendosi al branco delle femmine in autunno, al momento della riproduzione.\nI boschi si riempiono allora dei loro bramiti, con cui ciascun maschio segnala la propria presenza sia alle femmine che ai rivali, con i quali pu\u00f2 anche ingaggiare lotte per il possesso delle femmine.\nLe femmine partoriscono un cucciolo normalmente nel mese di giugno.\nFalco pellegrino.\nIl falco pellegrino (\"Falco peregrinus\") \u00e8 un uccello maestoso dal corpo affusolato, con ali lunghe ed appuntite, coda corta e lunghi artigli perfettamente affilati.\nPredilige gli ambienti aperti con emergenze rocciose fino a 1500\u00a0m di quota. In Italia nidifica frammentariamente lungo l'arco alpino e in tutto l'Appennino mentre \u00e8 assente nelle zone costiere dell'Adriatico e in pianura.\nStanziale, nidifica fra le rocce occupando spesso i rifugi di altri uccelli della sua taglia. Si ciba di uccelli e occasionalmente di piccoli mammiferi terrestri, pipistrelli e insetti; caccia abbattendosi con picchiate rapidissime sulla preda, afferrandola in volo grazie agli artigli che offrono una presa infallibile. Il volo \u00e8 potente e veloce anche se non maestoso come quello dell'aquila. Il grido \u00e8 vario e piuttosto chiassoso, caratterizzato da richiami acuti, schiocchi e pigolii prolungati.\nCapriolo.\nIl capriolo (\"Capreolus capreolus\") \u00e8 un ungulato di piccole dimensioni. I maschi adulti presentano palchi corti, normalmente con 3 punte che vengono persi ogni anno (da ottobre a dicembre a seconda dell'et\u00e0) per ricrescere alla fine dell'inverno.\nIl mantello \u00e8 di colore rosso-bruno in estate e grigio-bruno in inverno, con una evidente chiazza di colore bianco sul posteriore. Il capriolo \u00e8 diffuso su tutto il territorio del Parco, frequenta soprattutto boschi aperti con fitto sottobosco inframmezzato da radure e zone cespugliose.\n\u00c8 un animale tendenzialmente solitario con abitudini crepuscolari; tuttavia, durante l'inverno si possono formare gruppi sociali costituiti da pi\u00f9 femmine con i piccoli dell'anno ed uno o pi\u00f9 maschi adulti.\nPoiana.\nLa poiana (\"Buteo buteo\") \u00e8 uno dei rapaci diurni pi\u00f9 comuni d'Europa e il suo areale si estende fino al continente asiatico.\nDi forma compatta, con ali ampie e arrotondate e una coda piuttosto corta, in volo la poiana ricorda un'aquila ma si distingue da questa per la colorazione del piumaggio, le dimensioni e per la testa che appare incassata fra le spalle.\nFrequenta boschi collinari e montani ricchi di radure, spesso sorvolate con il caratteristico volo veleggiato, una tecnica che gli consente di sfruttare al meglio le correnti d'aria calda.\nPredatore di medie dimensioni, si nutre soprattutto di piccoli mammiferi e solo occasionalmente di carogne. Nidifica in ambienti rocciosi o su alberi ed \u00e8 una specie diffusamente monogama.\nDurante la parata nuziale, il maschio di poiana esegue un caratteristico volo a festoni accompagnato da potenti vocalizzazioni udibili anche a grande distanza.\nArvicola delle nevi.\nL'arvicola delle nevi (\"Chionomys nivalis\") \u00e8 un piccolo roditore diurno vegetariano che si nutre di piante d'alta quota e di mirtilli.\n\u00c8 diffusa nelle praterie e nei cespuglieti radi situati oltre il limite superiore della vegetazione forestale. \u00c8 attiva anche in inverno, sotto il manto nevoso, grazie alle provviste accumulate nella buona stagione; poco prima del disgelo costruisce barriere di terra davanti alle entrate della tana per evitare allagamenti. La stagione riproduttiva inizia a fine aprile e prosegue fino ad agosto, con 1-2 nidiate di 2-7 piccoli ciascuna.\nRiveste un rilevante ruolo ecologico essendo una delle poche prede presenti al di sopra del limite della vegetazione arborea. Costituisce infatti una fondamentale risorsa trofica per alcuni carnivori e contribuisce alla rigenerazione della vegetazione d'alta quota.\nRappresenta un importante relitto glaciale dell'Appennino tosco-emiliano; \u00e8 presente nelle praterie d'alta quota della zona del Monte Prado.\nTritone alpestre.\nAnfibio di piccole dimensioni assai diffuso nell'Europa centro-meridionale, il tritone alpestre (\"Ichthyosaura alpestris\") \u00e8 presente in Italia con diverse popolazioni distribuite sull'arco alpino e lungo la catena appenninica, dove \u00e8 da considerarsi relitto di origine glaciale. Fra tutte le specie di tritoni presenti in Italia \u00e8 quella pi\u00f9 legata all'acqua: predilige le acque ferme o a debole corrente come pozze, laghetti, abbeveratoi, fontanili, preferibilmente con acque fresche e scarsamente vegetate, nelle quali si riproduce in primavera.\nL'accoppiamento \u00e8 preceduto da una complessa danza nuziale e durante il periodo degli amori il maschio sviluppa una caratteristica cresta vertebrale ed una colorazione dorsale spiccatamente azzurra che, combinate con le parti ventrali giallo-arancio, lo rendono particolarmente appariscente.\nLa sua sopravvivenza \u00e8 fortemente minacciata dalla distruzione e alterazione degli habitat acquatici e dalle immissioni di pesci carnivori, come i salmonidi.\nChirotteri.\nI chirotteri (Chiroptera), meglio conosciuti come pipistrelli, rappresentano un terzo delle specie dei mammiferi italiani. Occupano un ruolo ecologico fondamentale in quanto predatori notturni di insetti: un individuo \u00e8 in grado di mangiare fino a 3000 insetti in una sola notte (circa 10\u00a0kg di insetti per colonia ogni notte). I chirotteri sono gli unici mammiferi alati e capaci di volare; l'ala consiste in una membrana cutanea tesa fra i lati del corpo e gli arti posteriore e anteriore, quest'ultimo estremamente allungato soprattutto in corrispondenza della mano. I chirotteri riposano a testa in gi\u00f9; le dita delle zampe posteriori sono dotate di unghie molto acuminate, che permettono al pipistrello di agganciarsi a\nqualsiasi piccola asperit\u00e0. Si orientano nella notte utilizzando un sistema di ecolocalizzazione: emettono ultrasuoni che, come un segnale sonar, rimbalzano sugli ostacoli e sulle prede tornando all'animale; in questo modo riescono a localizzare gli oggetti circostanti. A causa delle alterazioni ambientali provocate dall'uomo sono divenuti uno dei gruppi faunistici pi\u00f9 minacciati.\nNel Parco sono presenti il Rinolofo maggiore, il Vespertilio di Blyth e il Miniottero.\nOrgani istituzionali.\nGli organi dell'Ente Parco sono:\nSedi dell'Ente.\nLe sedi in cui si trovano gli uffici amministrativi dell'Ente sono:\nCentri Visita.\nI Centri Visita del Parco sono strutturati come punti informativi e di accoglienza collocati in strutture ricettive gi\u00e0 esistenti sul suo territorio che garantiscono ospitalit\u00e0 durante tutto l'anno, vendita di prodotti tipici, consultazione, distribuzione e vendita di materiale del Parco e offerta di servizi informativi, di accompagnamento e di noleggio di attrezzature sportive.\nAttualmente sono attivi dieci Centri Visita presso:\nOltre ai Centri Visita, ci sono una serie di Info point dove si possono trovare informazioni turistiche ed acquistare prodotti tipici del territorio.\nAccessibilit\u00e0.\nIl Parco Nazionale \u00e8 raggiungibile da pi\u00f9 punti. Se si arriva da Nord si pu\u00f2 percorrere la Strada statale 62 della Cisa partendo da Parma in direzione Sarzana e in alternativa \u00e8 possibile percorrere la Autostrada A15 in direzione La Spezia. Arrivando invece a Reggio Emilia attraverso l'Autostrada A1 \u00e8 possibile percorrere la Strada statale 63 in direzione La Spezia.\nArrivando dal Centro e Sud Italia si pu\u00f2 entrare nel territorio del Parco Nazionale sia da Lucca sia da Massa Carrara. Partendo da Lucca \u00e8 possibile percorrere la Strada statale 12 per poi passare alla Strada statale 445 della Garfagnana in direzione Gassano (MS)."}
{"id": "567373", "revid": "1305772", "url": "https://it.wikipedia.org/wiki?curid=567373", "title": "SMAW", "text": ""}
{"id": "567378", "revid": "110157", "url": "https://it.wikipedia.org/wiki?curid=567378", "title": "Landstra\u00dfe", "text": "Landstra\u00dfe () \u00e8 il terzo distretto di Vienna, in Austria. "}
{"id": "567383", "revid": "1838934", "url": "https://it.wikipedia.org/wiki?curid=567383", "title": "Johann Gottlieb Graun", "text": "Biografia.\nMaestro di concerto alla reale cappella di Berlino, nato a Wahrenbruck, presso Dresda verso il 1703. Era il secondo dei fratelli Graun. Suo padre l'invi\u00f2 nel 1713, con il fratello cadetto Carl Heinrich alla scuola di Santa Croce a Dresda. Lasci\u00f2 questa scuola nel 1720 e continu\u00f2 in seguito a Dresda i suoi studi, tanto di composizioni che di violino, sotto la direzione del celebre Pisendel. Per perfezionarsi ulteriormente, visit\u00f2 poi l'Italia, dove fece la conoscenza di Tartini, del quale adott\u00f2 la tecnica violinistica. Nel 1726 fu chiamato da Dresda a Merseburgo. Lasci\u00f2 tuttavia questa citt\u00e0 l'anno seguente per entrare al servizio del principe di Waldeck, che abbandon\u00f2 per passare, poco tempo dopo, al principe reale di Prussia a Ruppin. Ottenne in seguito il titolo di maestro di concerto, carica che conserv\u00f2, con somma soddisfazione del re e di tutti quelli che lo conoscevano, fino alla sua morte, avvenuta il 21 ottobre 1771.\nConsiderazioni sull'artista.\nEra uno dei pi\u00f9 grandi virtuosi e dei migliori compositori del suo tempo. Le sue opere di cui, vivente l'autore, furono stampati solo sei trii per clavicembalo con violino a Merseburgo nel 1726, consistono per la maggior parte in Messe e in \"Salve Regina\" ma quelle che vengono pi\u00f9 stimate sono i concerti per violino, (se ne conoscono 24), i suoi concerti doppi per violoncello e viola da gamba e le sue circa 36 sinfonie."}
{"id": "567386", "revid": "767487", "url": "https://it.wikipedia.org/wiki?curid=567386", "title": "Rebel Meets Rebel", "text": "I Rebel Meets Rebel erano una band heavy metal/country nata nel 2000 da un progetto del cantante David Allan Coe e degli ex componenti dei Pantera Dimebag Darrell, Rex Brown e Vinnie Paul.\nIl gruppo si sciolse, dopo aver pubblicato un solo album, l'omonimo \"Rebel Meets Rebel\", nel 2004 in seguito alla tragica morte del chitarrista della band.\nBiografia.\nDimebag Darrell conobbe David Allan Coe nel 1997 a Fort Worth, Texas, quando, l'allora chitarrista dei Pantera, si mise in fila come una persona qualunque per ottenere un autografo, comprare una maglietta e dei plettri. L'idea di una collaborazione tra i Pantera e il cantante country prese corpo nel 1999, anno in cui cominci\u00f2 la lavorazione ai brani, che poi \u00e8 proseguita saltuariamente fino al 2004 quando, grazie allo scioglimento dei Pantera, i Rebel Meets Rebel si riunirono per registrare le tracce per l'album \"Rebel Meets Rebel\".\nIl materiale \u00e8 stato poi ripreso in mano dal batterista Vinnie Paul in seguito al tragico omicidio di Dimebag Darrel dell'8 dicembre 2004, che, senza nessuna operazione di mixaggio e masterizzazione per non perdere la genuinit\u00e0 e la carica delle registrazioni, ha pubblicato l'album il 2 maggio 2006 attraverso la sua etichetta, la Big Vin Records."}
{"id": "567388", "revid": "38275", "url": "https://it.wikipedia.org/wiki?curid=567388", "title": "GMAW", "text": ""}
{"id": "567390", "revid": "339392", "url": "https://it.wikipedia.org/wiki?curid=567390", "title": "Signoria di Firenze", "text": ""}
{"id": "567391", "revid": "47767", "url": "https://it.wikipedia.org/wiki?curid=567391", "title": "Luciana (nome)", "text": "Origine e diffusione.\n\u00c8 la forma femminile del cognomen latino \"Lucianus\", a sua volta proveniente dal praenomen \"Lucius\"; \u00e8 quindi un patronimico, con il significato di \"di Lucio\", \"figlia di Lucio\" (viene in alcuni casi interpretato con \"nata nella luce\", che \u00e8 per\u00f2 il significato proprio di Lucio, non di Luciano).\nLa forma polacca Lucyna viene indicata, in alcuni casi, come una variante del nome Lucina.\nOnomastico.\nL'onomastico si pu\u00f2 festeggiare il 18 maggio, in memoria di santa Luciana, martire a Bisanzio."}
{"id": "567396", "revid": "63945", "url": "https://it.wikipedia.org/wiki?curid=567396", "title": "Luciana Giussani", "text": ""}
{"id": "567402", "revid": "767487", "url": "https://it.wikipedia.org/wiki?curid=567402", "title": "Modello di Heckscher-Ohlin", "text": "Il modello di Heckscher-Ohlin (HO) o modello Heckscher-Ohlin-Samuelson (HOS), chiamato anche modello della proporzione dei fattori, \u00e8 un modello matematico di equilibrio economico generale sviluppato nell'ambito della teoria del commercio internazionale. Prende il nome dai due economisti svedesi, Eli Heckscher e Bertil Ohlin, che originariamente lo proposero, e dall'economista statunitense Paul Samuelson, che successivamente vi apport\u00f2 estensioni e modifiche sostanziali.\nIl risultato principale, conosciuto anche come teorema HO, dice che i paesi esporteranno i prodotti che utilizzano in maniera pi\u00f9 intensiva il fattore di produzione di cui sono pi\u00f9 dotati ed importeranno i prodotti intensivi del fattore di cui sono meno dotati.\nLa versione originale del modello tratta il caso di due Paesi, che producono due beni commerciabili internazionalmente con due fattori produttivi non trasferibili internazionalmente. Questa versione \u00e8 chiamata \"modello HO 2x2x2\".\nEconomia con due fattori di produzione.\nSupponiamo che vi siano due paesi (A e B) che producono due beni utilizzando due fattori di produzione; siano x e y i due beni, terra e lavoro i due fattori. Definiamo, quindi:\nAssumiamo che nel paese A il rapporto lavoro/terra necessario per produrre un'unit\u00e0 di x sia maggiore di quello necessario a produrre un'unit\u00e0 di y:\nformula_1, quindi formula_2.\nPoich\u00e9 ci sono due fattori, esistono due vincoli di produzione: \"LxQx + LyQy = L\" e \"TxQx + TyQy = T\". La frontiera delle possibilit\u00e0 produttive \u00e8 data dall'intersezione di questi due ed \u00e8 quindi una linea spezzata, in cui il costo opportunit\u00e0 (pari al valore assoluto del suo coefficiente angolare) di produrre un'ulteriore unit\u00e0 di x in termini di y non \u00e8 costante: \u00e8 pi\u00f9 basso quando si produce poco x e molto y, ma \u00e8 pi\u00f9 alto quando si produce molto x e poco y. Per rendere il modello pi\u00f9 realistico, per\u00f2, si assume la possibilit\u00e0 di sostituire terra e lavoro nella produzione di entrambi i beni; la frontiera delle possibilit\u00e0 produttive diventa cos\u00ec una linea curva, ed il costo opportunit\u00e0 cambia in ogni punto (pur restando valido il principio secondo cui maggiore \u00e8 la produzione di x e minore \u00e8 la produzione di y, maggiore \u00e8 il coefficiente).\nIl livello della produzione \u00e8 determinato dai prezzi; pi\u00f9 precisamente dal punto di tangenza tra la frontiera delle possibilit\u00e0 produttive e la linea di isovalore, vale a dire la linea lungo la quale il livello della produzione \u00e8 costante e la cui pendenza \u00e8 pari al prezzo relativo di x (Px/Py, in valore assoluto); questo \u00e8 il punto in cui si ha una combinazione tale da massimizzare il valore della produzione (definito come formula_3), in quanto il costo opportunit\u00e0 della produzione di un'ulteriore unit\u00e0 di x in termini di y \u00e8 uguale al prezzo relativo di x.\nI produttori non sono vincolati dall'utilizzo di quantit\u00e0 fisse di fattori produttivi per ogni unit\u00e0 di bene prodotta, ma possono scegliere fra diverse combinazioni di input; la combinazione che scelgono dipende dal rapporto fra i prezzi dei due fattori (i salari per il lavoro e la rendita per la terra); se, ad esempio, le rendite della terra sono alte ed i salari bassi, i produttori utilizzeranno poca terra e molto lavoro.\nTeorema di Heckscher-Ohlin.\nSupponiamo ora che la produzione di x sia intensiva in lavoro (richieda pi\u00f9 lavoro che terra), mentre la produzione di y sia intensiva in terra. Supponendo, poi, che l'economia produca sia x sia y e che sia in condizioni di concorrenza perfetta, il costo di produzione dipende unicamente dai prezzi dei fattori; all'aumentare della rendita della terra, il prezzo dei beni prodotti usando terra aumenta tanto pi\u00f9, quanto pi\u00f9 quel bene \u00e8 intensivo in terra.\nSupponiamo infine che i due paesi (A e B) abbiano le stesse domande relative di x e y e la stessa tecnologia; la sola differenza fra essi riguarda la dotazione di risorse: il rapporto L/T \u00e8 maggiore in A, quindi A \u00e8 relativamente pi\u00f9 abbondante di lavoro, mentre B \u00e8 relativamente pi\u00f9 abbondante di terra. La frontiera delle possibilit\u00e0 produttive di A (rispetto a quella di B) \u00e8 dunque pi\u00f9 sbilanciata verso x che verso y; a parit\u00e0 di condizioni, A tende a produrre pi\u00f9 x che y.\nCosa succede quando le due economie commerciano fra loro? In un paese chiuso la produzione di un bene deve necessariamente essere uguale al consumo; questo non \u00e8 necessariamente vero in caso di commercio internazionale; nel modello HO l'unico vincolo rilevante afferma che un paese non pu\u00f2 spendere pi\u00f9 di quanto guadagna; il valore del consumo (indicato con D) deve quindi essere uguale al valore della produzione:\nformula_4.\nRisolvendo:\nformula_5, dove (Dy-Qy), differenza fra consumo e produzione di y, sono le importazioni di y nel paese, mentre (Qx-Dx), differenza fra produzione e consumo di x, sono le esportazioni; quindi le importazioni di y sono uguali alle esportazioni di x per il prezzo relativo di x; questa equazione viene chiamata \"vincolo di bilancio\" ed \u00e8 rappresentata graficamente da una retta la cui pendenza \u00e8 pari al prezzo relativo di x. Nel momento in cui le due economie si aprono agli scambi, Py/Px aumenta in B, mentre diminuisce in A. In A quindi aumenta il consumo di y rispetto a quello di x e si riduce la quantit\u00e0 relativa di y prodotta; ora A importa y ed esporta x.\nIl teorema di Heckscher-Ohlin (prima conclusione del modello) dice, quindi, che un paese tende ad esportare il bene che produce pi\u00f9 intensamente derivante dal fattore di cui \u00e8 relativamente pi\u00f9 abbondante.\nTeorema del pareggiamento del prezzo dei fattori di produzione.\nEsportando x ed importando y, il paese A, indirettamente, esporta lavoro (fattore di cui \u00e8 abbondante) ed importa terra (fattore di cui \u00e8 relativamente scarso); proprio perch\u00e9 l'apertura del commercio in A fa aumentare il prezzo di x e fa diminuire il prezzo di y, questo processo porta anche ad un aumento del prezzo del lavoro (in quanto fattore pi\u00f9 utilizzato per produrre x) e ad una riduzione del prezzo della terra (in quanto fattore pi\u00f9 utilizzato per produrre y). Viceversa per B.\nIl teorema del pareggiamento del prezzo dei fattori (seconda conclusione) afferma, quindi, che, in presenza di tecnologie identiche caratterizzate da rendimenti di scala costanti, il libero commercio dei beni porter\u00e0 alla completa equalizzazione del prezzo relativo dei fattori di produzione, a patto che i due paesi continuino a produrre entrambi i beni.\nTeorema di Stolper-Samuelson.\nIl teorema di Stolper-Samuelson afferma che mantenendo fisse le dotazioni dei fattori di produzione, un aumento nel prezzo relativo di un bene genera un aumento del rendimento reale del fattore utilizzato pi\u00f9 intensamente nella produzione del bene in questione, mentre riduce il rendimento reale dell'altro fattore.\nTeorema di Rybczynski.\nTramite la scatola di Edgeworth \u00e8 possibile vedere come cambia l'allocazione dei fattori al variare di uno dei due fattori. Il lavoro sar\u00e0 rappresentato dalla lunghezza della scatola, mentre la terra dall'altezza; dall'angolo in basso a sinistra parte la funzione di produzione di x, mentre dall'angolo in alto a destra la funzione di produzione di y; queste due funzioni si incroceranno in un determinato punto, che divide l'allocazione delle risorse nella produzione dei due beni. Supponiamo che nel paese A si abbia un aumento di lavoratori; la scatola di Edgeworth quindi si allungher\u00e0; il nuovo punto di allocazione dei fattori sar\u00e0 quindi spostato in modo tale che l'aumento nella produzione di x sia pi\u00f9 che proporzionale all'aumento di ore-lavoro, causando anche una riduzione nella produzione di y.\nIl teorema di Rybczynski afferma, infatti, che, mantenendo fissi i prezzi dei beni, un aumento nella dotazione di un fattore produttivo genera un aumento pi\u00f9 che proporzionale nella produzione del bene che utilizza quel fattore pi\u00f9 intensamente (ed al contempo una riduzione della produzione dell'altro bene che utilizza il fattore aumentato con minore intensit\u00e0)."}
{"id": "567408", "revid": "1793900", "url": "https://it.wikipedia.org/wiki?curid=567408", "title": "Capo Hafun", "text": "Capo Hafun (\"Raas Xaafuun\" in somalo) \u00e8 un promontorio della Somalia settentrionale ed \u00e8 il punto pi\u00f9 orientale del continente africano.\nIl promontorio roccioso, di 180 metri di altezza, \u00e8 posto a 150\u00a0km a sud del capo Guardafui. \u00c8 collegato alla costa somala da un istmo sabbioso che forma due baie a nord ed a sud. L'istmo ha circa 20\u00a0km di lunghezza e 1-2 di larghezza.\nSulla costa meridionale dell'istmo sorge il porto di Hafun, il centro abitato pi\u00f9 ad oriente dell'Africa.\nSi ritiene che in prossimit\u00e0 del Capo Hafun fosse localizzato l'antico centro commerciale di \"Opone\" menzionato nel Periplus Maris Erythreai scritto da un mercante nel I secolo dell'era cristiana. Tale tesi \u00e8 suffragata da ritrovamenti di vasellame egizio, romano e dell'area del golfo Persico ritrovato sul posto da una spedizione archeologica dell'Universit\u00e0 del Michigan.\nL'istmo sabbioso \u00e8 stato danneggiato dallo tsunami del 26 dicembre 2004."}
{"id": "567411", "revid": "6923", "url": "https://it.wikipedia.org/wiki?curid=567411", "title": "Rebel Meets Rebel (album)", "text": "Rebel Meets Rebel \u00e8 un album heavy metal/country risultato del progetto nato dall'unione dei membri dei Pantera Dimebag Darrell, Rex Brown e Vinnie Paul con il cantante country David Allan Coe.\nDescrizione.\nI brani furono scritti e registrati quando i tre membri dei Pantera avevano tempo libero dai loro progetti, incluso il tour di \"Reinventing the Steel\". Le sonorit\u00e0 dell'album mescolano thrash metal, groove metal, hard rock e country, mentre tra le tematiche affrontate vi sono dipendenza da gioco d'azzardo (\"Nothin' To Lose\"), propaganda della musica del Sud (\"Cowboys Do More Dope\") e critica dei trattamenti del governo statunitense ai nativi americani (\"Cherokee Cry\").\n\"Nothin' To Lose\" \u00e8 l'unico singolo pubblicato per cui fu realizzato un video musicale: interamente in color seppia, mostra i quattro musicisti esibirsi sul palco in un casin\u00f2, alternando scene in cui Vinnie Paul fa il banchiere al Blackjack, giocato tra gli altri da David Allan Coe. Le chitarre suonate da Dimebag e Coe sono delle Washburn 333 \"Rebel\", realizzate dallo stesso Dime.\n\"Rebel Meets Rebel\" doveva essere cantata in duetto da Coe e Phil Anselmo.\nDopo l'omicidio di Dimebag, Coe ha usato chitarre Dean e Washburn realizzate e firmate dal chitarrista defunto per ricordare i lavori fatti insieme; tra le altre spuntano una Washburn 333 \"Rebel\" con un solo single coil al ponte fisso e una Dean Razorback nera."}
{"id": "567415", "revid": "38120", "url": "https://it.wikipedia.org/wiki?curid=567415", "title": "Albione (I Cavalieri dello zodiaco)", "text": ""}
{"id": "567416", "revid": "123204419", "url": "https://it.wikipedia.org/wiki?curid=567416", "title": "Hafun", "text": "Hafun (Dante in italiano, \"Xaafuun\" in somalo) \u00e8 una citt\u00e0 portuale dell'Oceano Indiano sulla costa settentrionale della Somalia nella regione di Bari.\nLa citt\u00e0 \u00e8 posta sulla \"baia meridionale di Hafun\" sull'istmo che collega la terraferma con un promontorio.\nStoria.\nNell'antichit\u00e0 era nota come Opone.\nDurante la colonizzazione italiana della Somalia (1889-1941 e 1950-60) era chiamata Dante e vi sorgevano, a partire dagli anni venti, gli impianti di carico del sale della \"Societ\u00e0 Saline e Industrie della Somalia Settentrionale\" \"Migiurtinia\" di Milano che aveva la concessione per lo sfruttamento di quella che era allora una delle maggiori saline al mondo. Il sale arrivava all'imbarco a Dante tramite una teleferica lunga 24\u00a0km da \"Hordio\" dove il sale veniva estratto.\nDante \u00e8 stata una delle localit\u00e0 africane che ha subito maggiori devastazioni a seguito dello tsunami del 26 dicembre 2004. Molti degli abitanti sono morti e le infrastrutture e le abitazioni sono state quasi completamente spazzate via."}
{"id": "567417", "revid": "196390", "url": "https://it.wikipedia.org/wiki?curid=567417", "title": "Daidaros di Cefeo", "text": ""}
{"id": "567420", "revid": "196390", "url": "https://it.wikipedia.org/wiki?curid=567420", "title": "Daidaros di Cepheus", "text": ""}
{"id": "567427", "revid": "76963", "url": "https://it.wikipedia.org/wiki?curid=567427", "title": "Nick Spano", "text": "Ha fatto numerose comparse in molti telefilm, ed \u00e8 stato protagonista della serie tv \"Even Stevens\", nel ruolo di Donnie, il ragazzo eccellente in ogni sport. Ha frequentato la scuola per giovani attori ed ha recitato in numerosi film tra i quali \"Una famiglia allo sbaraglio\" del 2003, \"Hollywood Vice\" (2005), \"Pizza My Heart\" (2005) e molti altri."}
{"id": "567429", "revid": "36426", "url": "https://it.wikipedia.org/wiki?curid=567429", "title": "Villa Medicea", "text": ""}
{"id": "567430", "revid": "1784938", "url": "https://it.wikipedia.org/wiki?curid=567430", "title": "Ateismo cristiano", "text": "Nella pubblicistica politica, l'ateismo cristiano o cristianesimo secolare denota la posizione ideologica di alcuni intellettuali, i quali ritengono indispensabile la tutela della tradizione cristiana al fine di salvaguardare i princ\u00ecpi politici di libert\u00e0 e democrazia della civilt\u00e0 occidentale, a prescindere dalla loro eventuale fede cristiana. Tale posizione ha alcune affinit\u00e0 con le posizioni dei Teocon statunitensi.\nPer riferirsi ai rappresentanti di questa corrente politico-ideologica che, bench\u00e9 atei, tendono a difendere le idee e le posizioni della Chiesa cattolica, si fa uso in ambito giornalistico anche del termine atei devoti.\nStoria.\nPredecessori politici degli atei cristiani o fautori di un cristianesimo secolare possono essere visti in Niccol\u00f2 Machiavelli, in Thomas Hobbes, in Charles Maurras - il fondatore del movimento conservatore-reazionario Action Fran\u00e7aise, che si definiva \"ath\u00e9e catholique\" (il movimento politico venne condannato dalla Chiesa francese e Maurras sub\u00ec la scomunica da parte di papa Pio XI) - , nelle critiche a Voltaire fatte da due intellettuali pur miscredenti come Vittorio Alfieri (nella satira \"L'antireligioneria\") e Giacomo Casanova; e nel secondo positivismo reazionario di Auguste Comte; ma anche nei filosofi liberali Alexis de Tocqueville e Benedetto Croce (\"Perch\u00e9 non possiamo non dirci \"cristiani\"\"), in filosofi post-hegeliani come Bruno Bauer e in alcuni sostenitori non progressisti dell'eresia modernista, condannata da Pio X. Affini anche certi aderenti conservatori del protestantesimo laicizzato e del cristianesimo postmoderno, e gli ortodossi culturali non praticanti.\nFiero oppositore dell'ateismo cristiano e di ogni forma di religione civile fu, invece, S\u00f8ren Kierkegaard. Per il filosofo danese il presupposto dell'ateismo cristiano \u00e8 il desiderio di poter far a meno del volto tremendo e sempre misterioso di Dio, per sostituirlo con una versione pi\u00f9 \"etica\", razionalizzabile e tranquillizzante. In questo senso, l'ateismo cristiano non si basa sulla negazione dell'esistenza di Dio, ma sullo snaturamento dei contenuti del cristianesimo..\nTesi dell'ateismo cristiano.\nGli \"atei cristiani\" o \"atei devoti\" sostengono la necessit\u00e0 di una riaffermazione dei valori cristiani come fondamento dell'Occidente, nell'attuale scenario di espansione dell'Islam. Da notare che, a differenza di quei cattolici che pure sostengono posizioni politiche vicine al conservatorismo, queste personalit\u00e0 spesso non nascondono di essere personalmente su posizioni agnostiche o atee rispetto alla problematica religiosa.\nI sostenitori dell'importanza del cristianesimo come radice della civilt\u00e0 occidentale ritengono che l'eventuale declino dei valori cristiani debba condurre immancabilmente anche alla scomparsa del modello culturale europeo e occidentale, basato sulla democrazia e la libert\u00e0.\nIn ci\u00f2 vi sono alcune analogie con la filosofia politica di Leo Strauss in tema di \"scrittura reticente\": secondo il filosofo tedesco, \u00e8 giusto che una minoranza di esseri umani sia depositaria di una verit\u00e0 superiore, unico fondamento di quella cultura e di quella moralit\u00e0 che le masse non sarebbero in grado di raggiungere. In effetti, il pensiero di Leo Strauss \u00e8 stato oggetto di studi da parte di Giuliano Ferrara, il principale promotore delle posizioni del neoconservatorismo e dell'ateismo cristiano in Italia.\nNumerosi esponenti politici e culturali italiani hanno dichiarato la loro aderenza agli ideali degli \"atei devoti\" nel primo decennio del XXI secolo. La scrittrice Oriana Fallaci si dichiarava \"atea cristiana\", cercando di risolvere la contraddizione grazie alla distinzione tra fede (nel suo caso assente) e religione come orizzonte culturale e morale (in questo caso cristiano).\nGiuliano Ferrara ha dichiarato:\nNel 2004 Vittorio Messori, recensendo il libro \"Senza radici\", nel quale erano raccolti due saggi di Marcello Pera e di Joseph Ratzinger, riteneva di individuare nella posizione dell'allora pontefice una certa diffidenza per \"un cristianesimo senza Cristo\", come quello propugnato dall'ideologia ateo-cristiana. Tuttavia lo stesso Marcello Pera \u00e8 stato definito \"ateo devoto\" e negli anni successivi anche Ferrara e la Fallaci, nonostante il loro ateismo, hanno incontrato Ratzinger, il quale, eletto papa, si \u00e8 trovato spesso in consonanza con le tesi dei due giornalisti.\nMolti di questi intellettuali (Fallaci, Ferrara, Pera) si sono schierati su posizioni filoamericane nella guerra al terrorismo e nella guerra d'Iraq, aderendo a ideologie come il neoconservatorismo, il sionismo, il gruppo teocon e l'idea anti-islamica dello scontro di civilt\u00e0. \nCritiche contemporanee.\nNumerosi esponenti cristiani e cattolici hanno criticato gli atei cristiani per l'uso politico-culturale di una religione in cui non credono.\nAspre critiche verso gli atei cristiani sono venute anche da parte di un intellettuale tradizionalista cattolico, contrario alla guerra in Iraq e alla criminalizzazione dell'Islam, lo storico Franco Cardini nel saggio \"La paura e l'arroganza\", scritto in risposta a \"La rabbia e l'orgoglio\" di Oriana Fallaci (il primo in cui la scrittrice fa ampio ricorso a tematiche neoconservatrici e ateo-cristiane).\nSecondo Filippo Rossi, direttore della fondazione Farefuturo, \u00abli definiscono atei cristiani ma, in fondo, sono semplici bestemmiatori, mercanti di paura che cacciano Ges\u00f9 dal tempio, svuotando la fede di qualsiasi senso religioso. (...) Il paradosso \u00e8 tutto qui: difendono il cristianesimo ma, di certo, non sono buoni cristiani\u00bb."}
{"id": "567436", "revid": "287204", "url": "https://it.wikipedia.org/wiki?curid=567436", "title": "Landstrasse", "text": ""}
{"id": "567439", "revid": "76963", "url": "https://it.wikipedia.org/wiki?curid=567439", "title": "Tom Virtue", "text": "Biografia.\nHa studiato alla Scuola Teatrale di Chicago, dova \u00e8 entrato all'et\u00e0 di 17 anni. \u00c8 apparso come attore in molti film e soprattutto in moltissime serie televisive, tra cui ricordiamo subito; \"Even Stevens\" (nel ruolo del padre, Steve) e nel film TV \"Scrittrice per caso\" (dove interpreta il ruolo del padre).\nSposato dal 1999 con Alima Virtue la coppia ha quattro figli."}
{"id": "567444", "revid": "287204", "url": "https://it.wikipedia.org/wiki?curid=567444", "title": "Castalia (I Cavalieri dello zodiaco)", "text": ", nella traduzione del manga Marin dell'Aquila, \u00e8 un personaggio della serie di anime e manga \"I Cavalieri dello zodiaco\" (\"Saint Seiya\" in originale), creata dal mangaka Masami Kurumada nel 1986 con il manga omonimo. \u00c8 un Cavaliere d'Argento, appartenente alla costellazione dell'Aquila e (insieme all'amica/rivale Tisifone dell'Ofiuco) una dei personaggi secondari pi\u00f9 noti.\nPersonaggio.\nCastalia \u00e8 uno dei Cavalieri d'Argento (nella traduzione Italiana, come per tutti gli altri Cavalieri donna \u00e8 detta Sacerdotessa Guerriero), e, in quanto tale, deve tenere nascosto il suo volto dietro una maschera. Appartenente alla Costellazione dell'Aquila, Castalia \u00e8 il Cavaliere d'argento che addestra Pegasus, protagonista della saga, per farlo diventare un Cavaliere di Bronzo. Riesce nel suo intento al contrario della rivale Tisifone dell'Ofiuco (Il cui allievo, Cassius, viene battuto da Pegasus appunto nello scontro finale che avrebbe decretato il nuovo possessore dell'Armatura di Pegaso).\nA causa di questa rivalit\u00e0, Tisifone combatte contro di lei con il pretesto dell'allenamento. Sfortunatamente per Castalia, Tisifone si dimostra pi\u00f9 veloce e pi\u00f9 forte, all'inizio Castalia riesce a schivare ma si stanca rapidamente e deve uscire dal combattimento ravvicinato, ma Tisifone usa un attacco pi\u00f9 veloce e riesce a colpire Castalia, mettendola fuori combattimento. Tisifone continua a colpire Castalia cercando di paralizzare i suoi movimenti e riesce con un calcio alla testa che lascia completamente stordita Castalia, Tisifone si lancia su Castalia per terminare la lotta e inizia a colpirla con i pugni ancora pi\u00f9 forte, Il pestaggio \u00e8 troppo duro, in pochi secondi Castalia inizia sanguinando molto, non riesce a reagire a colpi cos\u00ec potenti, Castalia viene sconfitta da Tisifone e gli d\u00e0 un pestaggio brutale, ma Ioria interrompe il combattimento e salva Castalia prima che Tisifone la uccida.\nInstaura un forte legame con il suo allievo, tanto che ogni volta che Pegasus e compagni si trovano a dover combattere contro i nemici di Athena, Castalia spesso interviene al loro fianco aiutando Pegasus con i suoi insegnamenti fino alla sua totale matuazione a Cavaliere. Durante la battaglia contro gli altri Cavalieri d'Argento, Castalia cerca inizialmente di fingere di eliminare Pegasus per salvarlo dalla forza di Eris della Lucertola, poi scoperto il suo inganno si batte contro Moses della Balena e Asterione dei Cani da Caccia. Durante la Battaglia alle Dodici Case dello Zodiaco contro i Cavalieri d'oro, Castalia approfitta del caos in cui il Grande Tempio si trova per indagare sul Grande Sacerdote. Raggiunge cos\u00ec l'Altura delle Stelle (luogo sacro accessibile solo al Grande Sacerdote) e li vi scopre il corpo senza vita del vero Grande Sacerdote ucciso da Gemini. Verso la fine della battaglia, aiuta Pegasus a oltrepassare il passaggio delle rose di Fish coprendogli il viso con la sua maschera per poi svenire esanime intossicata dal veleno delle rose.\nDurante la seconda serie dell'anime si reca ad Asgard, per avvisare Pegasus e i suoi compagni del pericolo costituito dal Cavaliere di Asgard Mizar e dall'\"Ombra\" che lo segue, ma viene scoperta da Megres. Battutasi con il Cavaliere di Asgard, Castalia viene sconfitta e rinchiusa nella Teca Viola dell'Ametista. Sar\u00e0 liberata poi grazie alla sconfitta di Megres per mano di Sirio.\nDurante la terza serie di Hades, Castalia ha una parte molto marginale e appare solo verso la fine della storia dove riesce a trovare la vera sorella perduta di Pegasus, Patricia, e grazie all'affetto per la sorella il Cavaliere trova la forza per sconfiggere Hades insieme a Lady Isabel.\nInizialmente Pegasus crede che sia Castalia la sorella che sta cercando da lungo tempo, perch\u00e9 cos\u00ec gli aveva riferito erroneamente il Cavaliere d'Argento Asterione, ma in realt\u00e0 sar\u00e0 la stessa Castalia a trovare Patricia, vera sorella di Pegasus.\nNext Dimension (in corso).\nCastalia appare anche nel sequel/prequiel del manga classico, Next Dimension, dove insieme a Cristal difende Pegasus dall'Angelo Toma (che sembra avere un legame fraterno con la ragazza) che viene inviato da Callisto (comandante delle Satelliti sottoposta della dea Artemis) per uccidere il cavaliere; poi, insieme a Tisifone si prende l'incarico di proteggere Pegasus. In seguito insieme a Tisifone trova nel Santuario di Atena, tra l'ottava casa dello Scorpione e la nona quella del Sagittario, le rovine del tempio malefico dell'Ofiuco, il cavaliere d'oro maledetto. Poi si scontra con Tisifone la quale muta personalit\u00e0 per causa dell'influsso malefico delle rovine maledette. Le due usano le loro rispettive tecniche segrete, \"Thunder Craw\" e \"Eagle Toe Flash\", \u00e8 nello scontro ha la meglio Marin, che mette K.O Shaina, \u00e8 riesce a farla rinsavire dalla strana energia che la possedeva. All'interno delle rovine del tempio di Ofiuco, Mar\u00edn trova una freccia divina chiamata la \"Freccia della Dea\"...\nSaintia Sho (in corso).\nNel manga di Saintia Sho, Marin allena per qualche giorno le 3 Saintie: Shoko, Mii e Xiaoling, le quali avevano solo la forza dei comuni Bronze Saint. Grazie al suo allenamento, le fa diventare pi\u00f9 preparate.\nCarattere.\nCastalia ha un ottimo intuito ed \u00e8 molto saggia, molto pi\u00f9 preparata dell'inizialmente rivale Tisifone a formare un Cavaliere di Athena. Poco si intuisce del suo carattere dato che non perde o vede danneggiata mai la sua maschera, per cui non trasmette mai espressioni facciali, ma dal suo comportamento \u00e8 molto legata a Pegasus e capisce molto presto la giustizia da che parte penda. Rimane sempre molto calma e distaccata, ma soprattutto molto misteriosa.\nColpi.\n\u00c8 come un'aquila che uccide con i suoi artigli colpendo dall'alto la sua preda, cos\u00ec viene indicata in Saint Seiya Enciclopedia.\nArmatura.\nL'armatura di Castalia \u00e8 l'Armatura d'Argento dell'Aquila ed al pari delle altre armature indossate dai Cavalieri donna \u00e8 composta da pochi pezzi. La maschera non fa parte dell'Armatura ma viene sempre indossata dal personaggio. \u00c8 probabilmente l'armatura pi\u00f9 \"semplice\" tra le varie presenti nel cartone.\nIl modellino della Giochi Preziosi raffigurante Castalia e l'armatura fu chiamato \"Aquila di Bronzo\", nome che non \u00e8 stato ripreso nella versione italiana dell'anime a differenza degli altri modellini dei cinque protagonisti (\"Pegasus di Fuoco\", \"Dragone di Smeraldo\", \"Cigno d'Argento\", \"Andromeda la Notte\" e \"Phoenix la Luce\"), nome tra l'altro errato visto che il rango di Castalia non \u00e8 di bronzo ma d'argento.\nNome.\nIl nome della versione italiana si discosta da quello originale. Castalia, inoltre, nel mito greco era il nome di una ninfa. Il suo nome originale \u00e8 Marin, che in giapponese significa \"Campana demoniaca\" o \"Campana Magica\".\nAltri media.\nL'immagine di Castalia e la sua armatura appaiono nei vari prodotti di merchandising, come card e modellini (esempio quelli della serie Myth Cloth), basati principalmente sulla sua versione \"classica\", ed in minima parte su \"Episode G\". \u00c8 un personaggio giocabile nei videogiochi della serie (come i due per Playstation 2 o Saint Seiya Santuary Battle per PS3, dov'\u00e8 protagonista di una missione personale); \u00e8 inoltre un pg giocabile nel videogioco per PS3, Saint Seiya Brave Soldiers e nel videogioco Saint Seiya Soldiers' Souls per PS3, PS4 e PC. Ha avuto anche un'apparizione nel lungometraggio \"Le porte del paradiso\"."}
{"id": "567454", "revid": "26630", "url": "https://it.wikipedia.org/wiki?curid=567454", "title": "Troglodita", "text": ""}
{"id": "567458", "revid": "123470105", "url": "https://it.wikipedia.org/wiki?curid=567458", "title": "Coppa Internazionale", "text": "La Coppa Internazionale, ufficialmente Coppa Internazionale Europea (nelle prime cinque edizioni anche Coppa Anton\u00edn \u0160vehla, nell'ultima edizione anche Coppa Dr. Ger\u00f6) \u00e8 stata la prima competizione continentale per squadre nazionali di calcio regolarmente disputata in Europa, la quale metteva di fronte le compagini nazionali dell'Europa centrale (che in quegli anni erano tra le squadre pi\u00f9 forti al mondo) e la nazionale italiana. Della coppa, che costituisce un importante precursore del campionato europeo di calcio, si disputarono sei edizioni, dal 1927 al 1960. La competizione \u00e8 stata vinta due volte dall'Italia, e una volta ciascuno da Austria, Ungheria e Cecoslovacchia (dal computo \u00e8 esclusa l'edizione interrotta nel 1938 a seguito dell'annessione dell'Austria alla Germania).\nAll'inizio, parallelamente alla Coppa Internazionale Europea, si svolse la Coppa Internazionale Europea Dilettanti, a cui partecipavano le squadre nazionali dilettantistiche degli stessi Paesi. Se ne disputarono tre edizioni: 1929-1930, 1931-1934 e 1934.\nStoria.\nNegli anni venti il gioco del calcio stava uscendo dal suo periodo pionieristico e, come molti altri sport, andava superando i confini delle singole nazioni nel tentativo di organizzare competizioni che mettessero a confronto in maniera organica e sistematica le scuole dei rispettivi paesi. Hugo Meisl, dirigente e allenatore della federazione austriaca, aveva gi\u00e0 ideato e organizzato la Coppa Mitropa, competizione per squadre di club, vera e propria antesignana della Coppa dei campioni. Sempre lui concep\u00ec e organizz\u00f2 un'analoga competizione per squadre nazionali: la Coppa Internazionale Europea (in tedesco: \"Europapokal der Fu\u00dfball-Nationalmannschaften\").\nGli anni d'oro.\nI quattro membri fondatori della competizione furono Austria, Italia, Cecoslovacchia e Ungheria, vale a dire quelle federazioni le cui squadre nazionali dominavano al tempo il calcio continentale europeo, il torneo eleggeva la migliore formazione nazionale dell'Europa centrale. A queste squadre si associ\u00f2 anche la Svizzera.\nQuesta competizione rappresent\u00f2 in qualche modo la consacrazione delle massime potenze calcistiche europee di allora. Infatti, ad eccezione del campionato del mondo del 1930 in Uruguay, i nomi delle cinque partecipanti al torneo (Svizzera inclusa) erano sempre comparsi sul podio delle pi\u00f9 importanti manifestazioni degli anni venti e trenta: tornei olimpici e campionati del mondo di calcio.\nIl calcio cosiddetto \"danubiano\", fondato sul dinamismo dei ruoli e sul possesso di palla, era additato come esempio di stile e di eleganza, mentre quello italiano, forse pi\u00f9 utilitaristico, era per\u00f2 destinato a mietere i maggiori allori planetari, laureandosi campione del mondo nel 1934 e nel 1938 e campione olimpico nel 1936. All'appello mancavano gli inglesi, che per\u00f2 si ostinavano a non partecipare ad alcuna competizione ufficiale, ad eccezione del tradizionale Torneo Interbritannico\",\" che li vedeva contrapposti alle altre nazionali britanniche.\nDue volte Azzurri, una volta Wunderteam.\nLa prima stagione della coppa si svolse negli anni 1927-1930. La formula, che rimase immutata nelle edizioni successive, prevedeva la disputa di un doppio girone all'italiana: ciascuna delle squadre nazionali si incontrava due volte con le altre, disputando con ciascuna squadra una partita in casa e una in trasferta. Il calendario degli incontri non era rigidamente prefissato n\u00e9 organizzato in giornate, dipendendo piuttosto dalle disponibilit\u00e0 delle varie federazioni ad organizzare ogni singola partita. La vincente di ogni partita totalizzava due punti, mentre il pareggio dava luogo alla spartizione della posta. Risultava vincitrice del trofeo la squadra che al termine del doppio ciclo di incontri possedeva pi\u00f9 punti in classifica.\nLa prima edizione fu vinta dall'Italia, che precedette di un unico punto la squadra austriaca.\nIn palio per il vincitore c'era una particolare coppa in cristallo di Boemia donata dall'ex primo ministro cecoslovacco Anton\u00edn \u0160vehla, per cui nella prima edizione fu nota anche come \"Coppa \u0160vehla\". Il primo esemplare fa parte dei cimeli esposti al Museo del Calcio presso il Centro tecnico federale di Coverciano. Il trofeo si scheggi\u00f2 cadendo a terra poco dopo essere stato vinto dagli italiani. Secondo un aneddoto riportato da pi\u00f9 fonti pare che Vittorio Pozzo conservasse sempre la scheggia in tasca come portafortuna personale.\nIl torneo ebbe un enorme successo e ne fu subito organizzata una seconda edizione, disputata nel biennio 1931-1932, nella quale il \"Wunderteam\" austriaco rese la pariglia all'Italia vincendo il torneo e relegando gli \"Azzurri\" al secondo posto.\nLa terza edizione fu ancora appannaggio dell'Italia, e fu ancora una lotta a due con la forte nazionale d'oltralpe. La nazionale italiana perse con l'Austria a Torino per 2-4 nel febbraio del 1934, ma seppe ottenere una decisiva vittoria per 0-2 (doppietta di Silvio Piola al suo esordio in azzurro) a Vienna tredici mesi dopo. La quarta invece venne interrotta dopo le prime partite a causa dell'annessione dell'Austria da parte della Germania nazista. Negli anni successivi, anche a causa delle vicende belliche, il torneo non fu pi\u00f9 disputato.\nRinascita e tramonto.\nGi\u00e0 pochi mesi dopo la conclusione della guerra i paesi europei che avevano precedentemente animato il torneo si attivarono per rilanciarlo: la nuova edizione, la quinta, venne disputata a partire dal 1948. Le difficolt\u00e0 dovute agli anni dell'immediato dopoguerra imposero per\u00f2 una scansione eccessivamente dilatata delle partite. Era iniziata la guerra fredda: Ungheria e Cecoslovacchia andarono incontro a un cambiamento di regime e finirono oltre la cortina di ferro. Questi avvenimenti estranei al calcio resero estremamente difficile l'organizzazione della competizione. Ci vollero quasi cinque anni per completare il ciclo degli incontri: alla fine prevalse l'Ungheria di Ferenc Pusk\u00e1s (capocannoniere con dieci reti), che conquist\u00f2 cos\u00ec il suo unico alloro. La nazionale italiana, reduce dalla tragedia di Superga, non seppe andare oltre il penultimo posto, appena sopra la Svizzera, tradizionale \"materasso\" del torneo.\nLa Coppa Internazionale Europea venne disputata per la sesta e ultima volta sotto l'egida della neonata UEFA, includendovi anche la Jugoslavia. La competizione si trascin\u00f2 stancamente per quasi cinque anni (1955-1960) alla fine dei quali prevalse una Cecoslovacchia in netta ascesa (sarebbe diventata vicecampione del mondo di l\u00ec a due anni). L'Italia fu ancora relegata al penultimo posto, migliore soltanto della debole Svizzera.\nLa coppa disputata in questo periodo \u00e8 stata intitolata alla memoria del dottor Josef Ger\u00f6, dirigente della federcalcio austriaca morto nel 1954. Questa intitolazione ha fatto s\u00ec che alcuni annuari statistici estendessero erroneamente la denominazione \"Coppa Dr. Ger\u00f6\" anche alle edizioni disputate nell'anteguerra.\nCon il completamento della sesta edizione, nel 1960, la Coppa Internazionale Europea, che ormai aveva perso molto del suo significato e interesse, venne sostituita da una competizione pi\u00f9 organica, il Campionato europeo di calcio, organizzato direttamente dall'UEFA.\nCoppa Internazionale Europea Dilettanti.\nLa Coppa Internazionale Europea Dilettanti \u00e8 stata concepita come una competizione internazionale per le squadre di calcio dilettantistiche di Austria, Ungheria e Cecoslovacchia, che, oltre ai Tornei olimpici di calcio, non avevano altra competizione intermedia. Se ne sono svolte tre edizioni con l'aggiunta della Polonia nella prima e della Romania nella seconda, che hanno partecipato con le loro nazionali maggiori in quanto non avevano un calcio professionistico. Polonia e Romania hanno vinto le edizioni a cui hanno partecipato. La formula, la stessa della coppa principale, prevedeva la disputa di un doppio girone all'italiana.\nUna terza edizione \u00e8 citata nel 1934, con la partecipazione delle squadre dilettanti di Italia e Svizzera, senza conoscerne i dettagli se non la classifica finale delle squadre: \"La Cecoslovacchia ha vinto il Campionato centroeuropeo dilettanti, seconda l'Austria, terza l'Italia, quarta l'Ungheria e quinta la Svizzera\"."}
{"id": "567462", "revid": "15756", "url": "https://it.wikipedia.org/wiki?curid=567462", "title": "Tisifone (I Cavalieri dello zodiaco)", "text": " \u00e8 un personaggio della serie di anime e manga \"I Cavalieri dello zodiaco\", creata da Masami Kurumada nel 1986. \u00c8 un cavaliere d'argento appartenente alla costellazione dell'Ofiuco e uno dei personaggi secondari pi\u00f9 famosi della serie. Nelle traduzioni italiane dei manga (a eccezione dell'edizione Granata del manga del classico) viene mantenuto il suo nome originale, \"Shaina\".Inizialmente ostile al protagonista Pegasus e al suo gruppo, Tisifone passer\u00e0 in seguito dalla loro parte, diventando uno dei personaggi secondari pi\u00f9 famosi e conosciuti del franchising.\nAppare in tutti gli anime e manga della serie, con l'eccezione del fumetto \"I Cavalieri dello zodiaco - The Lost Canvas - Il mito di Ade\" e della serie di ONA \"Saint Seiya: Soul of Gold\".\nPersonaggio.\nAspetto fisico.\nL'immagine classica derivata dall'anime di Tisifone \u00e8 di una ragazza con i capelli e gli occhi verdi, mentre nel manga appare solitamente con i capelli neri. Tisifone \u00e8 una ragazza di notevole bellezza, come nota lo stesso Pegasus nel primo episodio della serie animata quando la rivale, dopo essere stata colpita dal Fulmine di Pegasus, perde la maschera.\nPrima caratteristica peculiare del personaggio \u00e8 che ella indossa una maschera, cui \u00e8 costretta dalle leggi del Santuario per equiparare le donne agli uomini in battaglia. Tisifone (al contrario dell'amica/rivale Castalia) perde spesso la maschera durante lo svolgersi degli eventi della serie animata.\nSolitamente appare vestita con la sua armatura di colore viola (che comprende una protezione per il busto, le ginocchia, una per il braccio sinistro, un diadema la cui forma varia tra anime e manga e una protezione per l'inguine non presente nella versione animata) oppure una semplice protezione in cuoio e ferro, ma nella scena finale dell'ultimo episodio della serie animata appare per la prima volta in abiti civili senza maschera, indossando una maglietta marrone sotto a una giacca viola.Nel manga l'armatura \u00e8 di colore argenteo (essendo la sua portatrice un cavaliere d'argento) e le gambe della guerriera, cos\u00ec come praticamente di altra donna cavaliere, sono nude. Nella nuova serie animata \"Saint Seiya \u03a9\" la sua armatura subisce una metamorfosi a causa dello scontro fra l'energia di un misterioso meteorite d'oscurit\u00e0 con il Cosmo di Atena diventando molto pi\u00f9 aderente, coprendo una maggior percentuale del corpo e mutando tonalit\u00e0 in un viola pi\u00f9 chiaro, per poi apparire successivamente con dei vestiti simili a quelli del finale dell'anime degli anni '80, con la differenza che la giacca \u00e8 viola e la maglia indossata \u00e8 nera.\nGli attacchi della ragazza sono legati al fulmine; Tisifone presenta una notevole forza fisica, accompagnata per\u00f2 da velocit\u00e0 e agilit\u00e0: si rivela un avversario ostico sia per le donne perch\u00e9 molto pi\u00f9 forte, sia per gli uomini perch\u00e9 estremamente agile. Nell'anime viene visto che da piccola era la pi\u00f9 forte di gruppo di allieve che cercavano di ottenere l'investitura a Cavaliere, poich\u00e9 in grado di resistere a un attacco di gruppo delle sue compagne, riuscendo a sconfiggerle tutte. La sua natura aggressiva e violenta, almeno inizialmente, l'aveva portata a essere temuta e rispettata in tutto il Grande Tempio.\nCarattere.\nA livello caratteriale ed emotivo Tisifone \u00e8 senz'altro il personaggio femminile pi\u00f9 articolato e studiato dell'opera di Kurumada e, non a caso, ricopre ruoli molto maggiori rispetto alle altre controparti solitamente pi\u00f9 distaccate o decisamente meno incisive.\nCome molti altri personaggi de \"I Cavalieri dello Zodiaco\" subisce una lenta evoluzione e maturazione, per cui non pu\u00f2 essere considerata in maniera unitaria: all'inizio appare fin troppo convinta dei suoi mezzi, ma soprattutto molto aggressiva, subdola e piena di risentimento. Fin dall'inizio ha un pretesto per detestare Pegasus, in quanto detesta i giapponesi che non considera adatti come Cavalieri di Atena. L'odio per Pegasus aumenta a dismisura quando sconfigge Cassios, suo allievo (a cui, nonostante il suo carattere, era molto legata) e funge da fondamento per il desiderio di uccidere il ragazzo per salvare il suo onore di Cavaliere, dopo che egli le ha rotto la maschera.\nA causa di questa rivalit\u00e0 Tisifone combatte contro Castalia con il pretesto dell'allenamento. Tisifone si dimostra pi\u00f9 veloce e pi\u00f9 forte; all'inizio Castalia riesce a schivare, ma si stanca rapidamente e deve uscire dal combattimento ravvicinato. Tisifone per\u00f2 usa un attacco pi\u00f9 veloce e riesce a colpire Castalia, mettendola fuori combattimento. Tisifone continua a colpire Castalia cercando di paralizzare i suoi movimenti e, con un calcio alla testa, stordisce Castalia. Tisifone si lancia su Castalia per terminare la lotta e inizia a colpirla con maggiore forza e brutalit\u00e0. Il pestaggio \u00e8 troppo duro e in pochi secondi Castalia inizia a sanguinare copiosamente non riuscendo a reagire. Tisifone sconfigge Castalia, ma Ioria interrompe il combattimento e salva Castalia prima che Tisifone la uccida.\nAlla fine per\u00f2 si affezioner\u00e0 al ragazzo e sceglier\u00e0 di amarlo, portandola ad assumere un carattere molto pi\u00f9 dolce e di protezione verso il suo amato, oltre che a uno spirito di sacrificio e dedizione per la causa di Pegasus e compagni.\nNell'anime il carattere di Tisifone \u00e8 molto simile, tuttavia nel flashback in cui si mostra il suo primo incontro con Pegasus si scopre che la personalit\u00e0 del ragazzo l'aveva gi\u00e0 colpita positivamente durante un loro incontro quando erano piccoli, che ma allo stesso tempo l'aveva impaurita perch\u00e9 costretta il lato pi\u00f9 morbido del suo carattere, ben diverso dalla maschera apparente di persona violenta e spietata che lei cerca a tutti i costi di indossare.\nTisifone accorrer\u00e0 sempre in aiuto di Pegasus e degli altri, salvando Castalia prima, e in seguito facendo da scudo a Pegasus contro Nettuno.\nApparizioni.\nManga classico.\nTisifone \u00e8 una Cavaliere di Atena donna (sacerdotessa-guerriero nel doppiaggio italiano della serie animata) e in quanto tale deve tenere nascosto il suo volto dietro una maschera. Appare gi\u00e0 dalla prima puntata come maestra di Cassios, guerriero che viene poi sconfitto da Pegasus nella battaglia per la conquista della sacra armatura. Si dimostra subito come un'acerrima rivale del ragazzo, cercando di vendicarsi della sconfitta del suo allievo attaccando lo stesso Cavaliere di Bronzo a sorpresa mentre quest'ultimo viene spronato da Castalia a scappare verso il Giappone (nel doppiaggio italiano dell'anime a Nuova Luxor). Nel suo agguato tuttavia non trova fortuna, venendo sconfitta dal \"Fulmine di Pegasus\", e anzi la sua maschera si rompe, permettendo al ragazzo di vedere cos\u00ec il vero volto della donna, evento grave per una sacerdotessa-guerriera: \u00e8 costretta infatti, almeno cos\u00ec dice inizialmente, a ucciderlo.\nScomparsa inizialmente dalla trama, ritorna con l'entrata in campo dei cavalieri d'argento, dichiarandosi anch'essa di tale rango. Pi\u00f9 che per devozione al Grande Sacerdote, Tisifone agisce per odio proprio e risentimento verso Pegasus, unendosi con Castalia al gruppo di suoi parigrado che viene inviato a Tokyo per eliminare i Cavalieri di Bronzo ribelli e distruggere il Palazzo dei Tornei (Colosseo Grado nel manga) dove Pegasus e i suoi amici hanno combattuto il Torneo della Guerra Galattica vestendo le loro armature, contravvenendo alle regole del Grande Tempio.Tisifone si unisce ad Argor di Perseo, Vesta di Cerbero, Damian del Corvo e Agape di Auriga per distruggere lo stadio, e poi agisce con Damian per rapire Lady Isabel, e dimostrandosi in qualche modo gelosa di Pegasus (interrompe Isabel che sta per baciare il ragazzo mentre egli \u00e8 svenuto), e riconoscendo la fanciulla come Atena quando ella tenta di proteggere Pegasus espandendo il suo Cosmo.\nL'ultima apparizione di Tisifone nelle vesti di avversario avviene quando cerca di uccidere Pegasus all'ospedale della Fondazione Grado nel sonno, anche per vendicare la morte dei suoi compagni e spiegando al ragazzo anche perch\u00e9 lo perseguita, spiegando che per i Cavalieri donna essere viste senza la maschera \u00e8 come essere viste nude.La situazione si complica con l'arrivo di Ioria, Cavaliere d'oro del Leone, mandato dal Sacerdote a eliminare tutti i Cavalieri di Bronzo: ma Tisifone sceglie di proteggere Pegasus, rivelando che la legge comanda alle donne la scelta fra amare o uccidere coloro che hanno visto il loro volto. Viene in seguito curata e riportata al Tempio da Ioria, dove viene accudita dal suo allievo Cassios (da sempre innamorato di lei, al punto da sacrificarsi per salvare Pegasus).\nOrmai dichiaratamente innamorata di Pegasus, Tisifone avr\u00e0 in seguito ruoli secondari ma molto importanti: aiuter\u00e0 in numerose occasioni il Cavaliere dalla battaglia alle Dodici Case, dal combattimento contro Nettuno (prima portando nel regno sottomarino l'Armatura della Bilancia, poi tenendo testa al Cavaliere Sirena Tetis e infine aiutando i Cavalieri di Bronzo contro lo stesso dio dei mari) a quello contro Ade, proteggendo la sorella del ragazzo che ama (Patricia) dal dio Thanatos.\n\"Next Dimension\".\nTisifone appare anche nel sequel del manga classico \"Saint Seiya - Next Dimension - Myth of Hades\", dove si unisce a Castalia nel compito di proteggere Pegasus (in stato vegetativo a causa della maledizione della spada di Ade) dagli eventuali assassini mandati dalla sottoposta della comandante dell'esercito della dea Artemide (Callisto), per uccidere il ragazzo.Successivamente si dirige (seguita dall'amica Castalia) fra la nona e l'ottava Casa dello Zodiaco, dove scopre le rovine della Casa malefica del tredicesimo Cavaliere d'Oro maledetto, il leggendario Ofiuco, perch\u00e9 attirata l\u00ec da una strana forza spirituale che poi la possiede e la spinge ad attaccare l'amica Castalia, ma viene fermata dal Cavaliere dell'Aquila che riesce a toglierle la maschera colpendola con la sua tecnica segreta \"Eagle Toe Flash\", in tal modo sembra che riesca a farla rinsavire. In quel frangente Shaina afferma che una grave minaccia per il mondo intero sta per comparire...\nSerie televisiva.\nNella serie televisiva la storia di Tisifone \u00e8 all'incirca la stessa presentata nel manga, tuttavia nel corso dei vari episodi sono presenti alcune incongruenze, dovute anche al fatto che all'epoca della trasmissione della serie TV era ancora in onda, riguardanti l'et\u00e0 del personaggio (tre in pi\u00f9 del protagonista Pegasus).\nIl primo \u00e8 la presenza del personaggio di Morgana (Geist), capo di un gruppo di cavalieri esiliati dieci anni prima, e spesso indicata in varie pubblicazioni italiane come la sorella del Cavaliere.. In realt\u00e0 nel doppiaggio originale Morgana viene definita da Tisifone come la sua \"imotuban\", ossia una persona che considera come una sorella minore, lasciando intendere che il Cavaliere dell'Ofiuco sia pi\u00f9 vecchia dei sedici anni affermati in seguito da Kurumada nel volume 13.\nSuccessivamente nell'anime viene mostrato un flashback (esclusivo della versione animata) del primo incontro giovanile con Pegasus quando entrambi erano ancora apprendisti. Tisifone viene mostrata poco pi\u00f9 che una bambina o al massimo pre-adolescente, mentre secondo i dati ufficiali avrebbe dovuto essere gi\u00e0 maestra di Cassios.\nNell'anime vi sono inoltre pi\u00f9 scontri fra lei e Pegasus, una delle quali in un'isola della Grecia dov'\u00e8 accompagnata da Argor di Perseo e dal Cavaliere senza costellazione Virnam, dotato di potere telecinetici.\nAltre differenze riguardano apparizioni del personaggio prima dell'inizio della battaglia dei cavalieri di bronzo contro quelli d'Argento al Grande Tempio, mentre interagisce con Castalia, Ioria e Gigas, e il suo arrivo ad Asgard in soccorso di Phoenix e Andromeda contro i Cavalieri di Asgard gemelli Mizar e Alcor.\nOAV.\nNella serie di OAV \"I Cavalieri dello zodiaco - Saint Seiya - Hades\" il ruolo di Tisifone \u00e8 lo stesso identico del manga, con la differenza che nella versione animata Tisifone incontra Crystal e Andromeda nel cimitero del Grande Tempio, dove mette al corrente i due ragazzi dell'ordine di Atena di ucciderli se loro o i loro amici fossero tornati al Tempio durante il periodo della Guerra Sacra contro Ade. Successivamente appare nelle prime sequenze successive al suicidio di Atena vicino alle rovine della Casa dell'Ariete. Rispetto alla versione a fumetti quella animata non presenta la scena dove la ragazza combatte contro degli zombie riportati in vita da Ade che fuoriescono da delle tombe nel cimitero del Grande Tempio.\n\"Saint Seiya \u03a9\".\nPrima stagione.\nNella nuova serie animata \"Saint Seiya \u03a9\" Tisifone vive insieme a Atena/Lady Isabel, Mylock e al ragazzo di nome Kouga su di un'isola. Lei \u00e8 la maestra di Kouga, e addestra il ragazzo a combattere per farlo diventare il nuovo Cavaliere di Pegasus. Per proteggere Atena si scontra contro Mars, venendo sconfitta e contaminata dalla stessa maledizione che il dio aveva precedentemente lanciato su Isabel, Andromeda, Sirio e Crystal e che impedisce loro di bruciare il Cosmo se non vogliono che il proprio corpo sia divorato dalle tenebre.\nSuccessivamente Tisifone raggiunge il gruppo di Kouga per aiutarli a distruggere le Rovine del Fulmine tramite cui Mars sta rubando il Cosmo naturale del pianeta Terra e svelando al ragazzo il segreto della sua nascita, connessa al meteorite che ha permesso ai cavalieri di potere controllare ognuno un elemento (nel caso del Cavaliere dell'Ofiuco il fulmine), tornando a combattere malgrado la ferita di oscurit\u00e0.Dopo la distruzione del Nucleo del Fulmine Tisifone sar\u00e0 il solo personaggio presente alle Rovine del Fulmine a non essere risucchiata dalle tenebre e condotta nelle sottostanti Rovine dell'Oscurit\u00e0.\nSeconda stagione.\nTisifone appare nel secondo episodio della seconda stagione dell'anime (guarita dalle ferite di oscurit\u00e0) come responsabile della difesa del Grande Tempio su ordine di Atena a causa dell'imminente guerra contro la dea Pallas, e in questa occasione ha il suo primo incontro con il Cavaliere d'Acciaio Subaru, in cui avverte qualcosa di strano.Successivamente affida a Koga e a Subaru la missione di soccorrere il cavaliere d'argento dello Scudo Ennad, e poi presenziare alla riunione dei cavalieri in cui Atena annuncia la sua intenzione di muovere guerra a Pallas, fungedo da araldo annunciando l'arrivo della dea.\nSuccessivamente prende parte alla guerra contro le forze di Pallas nella citt\u00e0 di Pallasbelda, dove aiuta Kiki contro le truppe del Pallasite Dione insieme ad Aspides e altri Cavalieri della \"generazione leggendaria\". Nel finale (dopo che Saturn riesce a fermare il tempo di tutti gli abitanti della Terra) Tisifone riesce (insieme ad Atena e agli Cavalieri) ad inviare il suo Cosmo a Koga, in modo che possa vincere la battaglia finale.\nSerie Netflix.\nNella serie animata in CGI \"Saint Seiya: I Cavalieri dello zodiaco\" (prodotta da Netflix fra il 2019 e il 2020) la storia di Tisifone risulta simile a quella del manga di Kurumada. La differenza principale con altre verisoni risiede nella ragione del suo astio verso Pegasus: non essendo in questa continuity obbligatorio per i Cavalieri donna portare una maschera, il personaggio appare fin da subito a volto scoperto e il suo rancore \u00e8 legato solo al fatto che il ragazzo abbia soffiato la vittoria a Cassios. Sebbene inizialmente ostile al protagonista, Tisifone appartiene (insieme a Castalia) alla fazione di Cavalieri detta \"I Giusti\", i quali hanno scelto di rimanere fedeli ad Atena, malgrado una profezia che ne annunciava la sconfitta per mano di Ade e Posedione. Durante l'attacco di Ioria la ragazza rimane ferita nel cercare di proteggere Pegasus poich\u00e9 convinta che il ragazzo stia divenendo Cavaliere di Pegaso che pu\u00f2 impedire l'avverarsi della profezia.\nDoppiaggio italiano.\nNella versione italiana della serie animata il nome scelto per la guerriera \u00e8 ben distante da quello originale \"Shaina\" (nome yiddish che significa \"bellezza\"), ma \u00e8 di facile comprensione la scelta adottata: nella mitologia greca Tisifone infatti era una delle tre Erinni, personificazioni della vendetta (motivazione principale del personaggio nelle sue prima apparizioni). Inoltre la Tisifone mitologica portava dei serpenti sulla testa, e s'innamor\u00f2 di un uomo (Citerione) che uccise perch\u00e9 rifiutata.\nNella versione italiana della serie animata il colpo \"Thunder Claw\" (letteralmente \"Artiglio fulminante\") viene tradotto come \"Cobra incantantore\", in quanto il serpente che compare alle spalle di Tisifone durante l'esecuzione della sua tecnica \u00e8 un cobra.\nAltri media.\nL'immagine di Tisifone e la sua armatura appaiono nei vari prodotti di merchandising, come card e modellini (esempio quelli della serie Myth Cloth), basati sulla sua versione \"classica\". Il personaggio appare anche come personaggio giocabile nei videogioco per PS2 \"I Cavalieri dello zodiaco - Il Santuario\" dov'\u00e8 possibile combattere contro una sua versione in armatura d'oro, poich\u00e9 dal punto di vista astronomico attualmente il Serpentario si trova sull'eclittica, fra il segno dello Scorpione e quello del Sagittario.\u00c8 inoltre protagonista di una propria missione personale nel videogioco \"I Cavalieri dello zodiaco - Cronache di Guerra\" del 2011, e uno dei personaggi giocabile del videogioco \"Saint Seiya \u03a9 - Ultimate Cosmo\" per PSP; \u00e8 anche un pg giocabile nel videogioco per PS3, Saint Seiya Brave Soldiers del 2013. Ha avuto un'apparizione nel manga \"I Cavalieri dello zodiaco - Episode G\", dove protegge un gruppo di archeologi dagli sconvolgimenti causati dal potere dei Titani di alterare il tempo del pianeta, mentre la sua unica apparizione cinematografica \u00e8 nel quinto film tratto dalla serie, \"I Cavalieri dello zodiaco - Le porte del paradiso\", dove (sotto ordine della dea Artemide) attacca Pegasus per impedirgli di raggiungere Lady Isabel.\nRicezione e critica.\nNel sondaggio effettuato dalla Toei Animation sul personaggio preferito della serie animata \"Saint Seiya \u03a9\" Tisifone si \u00e8 classificata al ventesimo posto su 68 personaggi."}
{"id": "567473", "revid": "1486428", "url": "https://it.wikipedia.org/wiki?curid=567473", "title": "Renania", "text": "La Renania (\"Rheinland\" in tedesco) \u00e8 una regione geografica non ben definita che si estende sul territorio della Germania su entrambe le rive del Reno. A partire dal 1950 la Renania \u00e8 suddivisa principalmente fra tre L\u00e4nder tedeschi: Saarland, Renania-Palatinato e Renania Settentrionale-Vestfalia.\nLa Renania \u00e8 una regione di grande rilevanza per la Germania: la Renania Settentrionale-Vestfalia presenta importanti giacimenti minerari che hanno contribuito allo sviluppo industriale dello Stato, mentre la Renania-Palatinato \u00e8 zona prevalentemente agricola che ha permesso lo sviluppo di pregevoli vigneti.\nGeografia.\nCollocata nella zona occidentale della Germania, ai confini con i territori di Francia, Belgio e Lussemburgo, ricopre una superficie di circa 25.000\u00a0km\u00b2. Le sezioni meridionali ed orientali sono sostanzialmente collinari (Westerwald, Hunsr\u00fcck, Taunus ed Eifel), ed attraversate dalle vallate degli affluenti del Reno e della Mosella, mentre al nord \u00e8 presente la valle del Ruhr.\nLe citt\u00e0 pi\u00f9 importanti che sorgono in Renania sono Aquisgrana, Bonn, Coblenza, Colonia, Duisburg, D\u00fcsseldorf, Essen, Krefeld, Leverkusen, Ludwigshafen, Magonza, Mannheim, M\u00f6nchengladbach, Treviri, Wiesbaden e Wuppertal.\nStoria.\nLa Provincia del Reno fu creata nel 1824 unendo le provincie del Basso Reno con la Provincia di J\u00fclich-Kleve-Berg. Con la sconfitta tedesca nella prima guerra mondiale, la Renania fu occupata e demilitarizzata nel 1919. Nel 1920 furono scorporati i territori del Saargebiet e venne amministrata dalla Societ\u00e0 delle Nazioni fino al 1935. Sempre nel 1920 le regioni di Eupen e Malmedy passarono al Belgio. L'occupazione in seguito al Patto di Locarno (1925), fin\u00ec nel 1935 e la remilitarizzazione della Renania ebbe luogo il 7 marzo 1936, quando le forze militari tedesche entrarono per la prima volta nella regione dalla fine del conflitto, violando il Trattato di Versailles ed il Patto di Locarno. L'evento cambi\u00f2 i rapporti di forza in Europa in favore della Germania, che pot\u00e9 perseguire in Europa orientale una politica di aggressione tenuta bloccata dallo status smilitarizzato della Renania fino a quel momento."}
{"id": "567476", "revid": "842", "url": "https://it.wikipedia.org/wiki?curid=567476", "title": "Spartan Total Warrior", "text": ""}
{"id": "567477", "revid": "188116", "url": "https://it.wikipedia.org/wiki?curid=567477", "title": "Stato maggiore della difesa", "text": "Lo Stato maggiore della difesa, indicato con l'acronimo SMD, \u00e8 un organo delle forze armate italiane che fa parte dell'area tecnico-operativa del Ministero della difesa ed \u00e8 rappresentato dal Capo di Stato maggiore della difesa e dal suo personale.\nIl suo funzionamento \u00e8 regolato dall'art. 27 del decreto legislativo 15 marzo 2010, n. 66 \"Codice dell'ordinamento militare\".\nAttivit\u00e0 e funzioni.\nLo Stato maggiore della difesa redige in bozza le linee guida della difesa italiana, le sottopone all'approvazione del Capo di Stato maggiore della difesa e, successivamente, controlla che esse vengano correttamente attuate dagli stati maggiori delle varie forze armate, gestendo le informazioni di ritorno. Il Sottocapo di Stato maggiore della difesa, alle dirette dipendenze del capo di stato maggiore, \u00e8 il capo dello staff e da lui dipendono i reparti.\nRappresenta l'interfaccia nazionale per le varie organizzazioni internazionali (Nazioni Unite, NATO, Unione europea, ecc.) per le problematiche di argomento militare. Attua la trasformazione dello strumento militare italiano proiettando la sua attivit\u00e0 negli anni a venire, mediante il continuo monitoraggio del contesto geopolitico globale e l'analisi strategica delle problematiche di maggior rilievo.\nPredispone inoltre i testi degli accordi internazionali militari di livello strategico. Ne fanno parte ufficiali, sottufficiali e graduati appositamente selezionati dalle forze armate di appartenenza, con un curriculum di formazione (militare e civile, a livello post-universitario per gli ufficiali) e di esperienza (sia in ambito operativo che presso gli stati maggiori di forza armata) tale da consentire loro di operare in contesti anche internazionali caratterizzati da elevatissimo tecnicismo politico - diplomatico e multilinguismo. Dello SMD fanno parte anche alcuni civili divisi in funzionari e assistenti.\nOrdinamento.\n\u00c8 organizzato in reparti/uffici generali, uffici e sezioni.\nAlle dirette dipendenze del Capo di stato maggiore della difesa\nSede.\nHa avuto sede fino al 2017 a Palazzo Caprara, in via XX settembre a Roma, quando \u00e8 stato trasferito nell'adiacente Palazzo Esercito.\nOnorificenze.\nLo Stato maggiore della difesa \u00e8 insignito di:"}
{"id": "567480", "revid": "1543377", "url": "https://it.wikipedia.org/wiki?curid=567480", "title": "Dormizione di Maria", "text": "Nel Cristianesimo, viene chiamato dormizione (dal latino \"dormitio\") il trapasso di Maria.\nSignificato.\nLa parola pi\u00f9 antica \u00e8 il greco \u03ba\u03bf\u03af\u03bc\u03b7\u03c3\u03b9\u03c2 (trasl. ko\u00edm\u0113sis): \"il giacere, sonno\" (Septuaginta, nel Nuovo Testamento), ma anche \"dormizione, trapasso, morte,\" in autori ecclesiastici. Come si legge, d\"ormizione\" in italiano anche qui significa soltanto \"morte\": il problema sorge riguardo alla parola greca che in testi cristiani significa sia \"sonno\" sia \"morte\".\nLa parola latina \"dormitio\" significa \"sonno\", ma negli autori ecclesiastici \u00e8 unicamente usata col significato di \"morte\". Similmente, nelle Chiese orientali \"Dormizione della Vergine\" significa unicamente \"morte di Maria Vergine\", mentre Assunzione nella lingua italiana \u00e8 sinonimo di \"elevazione al cielo, con l'anima e con il corpo\".\nL\"elevatio animae\" rappresenta l'anima del santo defunto sollevata da due angeli che la conducono in Paradiso, ed \u00e8 un tema che ricorre anche nell'iconografia di santi che non giunsero in cielo con il loro corpo. Per indicare l'elevazione al cielo di Maria con l'anima \"e con il corpo\" si usa la parola \"Assunzione\".\nDefinizione.\nL'uso del termine \"dormizione\" (in latino \"dormitio\") deriva dalla dottrina, sostenuta da gran parte dei teologi, che Maria non sarebbe veramente morta, ma sarebbe soltanto caduta in un sonno profondo, dopodich\u00e9 sarebbe stata assunta in cielo.\nIn realt\u00e0, l'idea che \"Dormizione\" e \"Assunzione\" siano la stessa cosa non \u00e8 corretta; dal punto di vista temporale, invece, le due ricorrenze liturgiche coincidono. Infatti, la Dormizione di Maria si festeggia il 15 agosto con tale denominazione nella Chiesa ortodossa e tradizionalmente nella Chiesa cattolica di rito bizantino, mentre, secondo il calendario liturgico cattolico di rito romano, in quel giorno si celebra l'Assunzione. Alcune Chiese facenti capo alla tradizione orientale seguono tuttora il calendario giuliano come proprio calendario liturgico e questo comporta che la data \u00e8, secondo il calendario gregoriano, posticipata al 28 agosto.\nLa Chiesa cattolica e quella ortodossa affermano la dottrina dell'Assunzione, che la Chiesa cattolica ha anche definito dogmaticamente nel 1950. I quattro dogmi mariani, per la Chiesa cattolica, sono strettamente collegati tra loro e non \u00e8 possibile rifiutarne uno senza rifiutare necessariamente anche gli altri. Fermo restando il principio cattolico, nell'ambito della mariologia cattolica si confrontano due ipotesi teologiche:\nLa Costituzione apostolica \"Munificentissimus Deus\", di papa Pio XII, si limita a proclamare in modo irrevocabile il dogma dell'Assunzione senza specificare se la Madonna sia morta o meno.\nA tale proposito testualmente si riproducono di seguito le parole della detta Costituzione che proclamano il dogma: \"\"l'immacolata Madre di Dio sempre vergine Maria, terminato il corso della vita terrena, fu assunta alla gloria celeste in anima e corpo\".\" La detta Costituzione si limita ad affermare: \"terminato il corso della vita terrena\" in qualunque modo ci\u00f2 sia avvenuto, ossia con la morte o senza la morte della Madonna. Tuttavia, va rimarcato che, nella stessa Costituzione apostolica, Papa Pio XII fa continuo riferimento alla morte di Maria come una credenza universale dei fedeli, della liturgia, dei Padri della Chiesa, dei teologi e dell'iconografia cattolica.\nSecondo una tradizione, la dormizione sarebbe avvenuta a Gerusalemme circa un anno dopo la morte di Ges\u00f9 (quindi probabilmente nel 34); gli apostoli avrebbero quindi sepolto Maria, trovando in seguito il sepolcro vuoto. A ricordo di questi fatti sorgono oggi a Gerusalemme due chiese: quella della Dormizione, sul monte Sion, sul luogo dove sarebbe avvenuto il trapasso, e quella della Tomba di Maria, nella valle del Cedron a pochi passi dalla Basilica francescana dell'Agonia del Getsemani e nello stesso complesso della \"grotta del tradimento\", dove sarebbe avvenuta la sepoltura.\nUn'altra tradizione sostiene invece che Maria sarebbe vissuta ancora per molti anni dopo la morte di Ges\u00f9 e che la dormizione sarebbe avvenuta a Efeso, dove ella si era trasferita seguendo l'evangelista Giovanni, al quale Ges\u00f9, morente, l'aveva affidata.\nLa resurrezione (dopo dormizione) della figlia di Giairo.\nFra i fatti di resurrezione dai morti narrati nella Bibbia, la resurrezione della figlia di Giairo, nei tre sinottici, menziona la dormizione della fanciulla:\nLa tesi della possibile dormizione \u00e8 ammessa (per la figlia di Giairo) da Ges\u00f9, ma nello stesso tempo era gi\u00e0 all'epoca oggetto di derisione da parte di increduli, o pretesto di derisione per miscredenti.\nDostojevsky e altri hanno paragonato la resurrezione della figlia di Giairo alla resurrezione di Lazzaro: entrambi hanno una dormizione-morte (del corpo) prima del ritorno alla vita nel precedente corpo terreno, chiamato dormizione per lasciare intendere che la morte non era la fine di tutto, ma sarebbe stata vinta dal risveglio in vita.\nIconografia.\nLa rappresentazione iconografica della \"dormizione\" \u00e8 sopravvissuta, in Italia, in pochi luoghi di culto.\nTra gli esempi si ricorda l'opera presente a Civate, provincia di Lecco, esposta nella cripta della basilica abbaziale di San Pietro, parte dell'Abbazia di San Pietro al Monte, rappresentazione in stucco dell'XI secolo.\nUna seconda, pi\u00f9 recente, si pu\u00f2 ammirare all'interno della basilica di Santa Maria Assunta, detta \"della Tomba\", ad Adria, in provincia di Rovigo, rilievo in cotto, risalente, secondo le fonti e le attribuzioni, tra il XIV e il XV secolo.\nDi grande importanza \u00e8 anche la rappresentazione della \"Dormitio Virginis\" nel coronamento della Maest\u00e0 di Duccio di Buoninsegna, conservata presso il Museo dell'Opera Metropolitana di Siena.\nCelebrazioni.\nOltre al culto dell'Assunzione di Maria, anche il suo \"sonno\" \u00e8 oggetto di devozione. Questo punto della dottrina cristiana viene celebrato in pi\u00f9 luoghi: nel Duomo di Squillace fino al XX secolo il 15 agosto veniva esposta la statua della Vergine dormiente. Oggi il simulacro \u00e8 esposto in una nicchia nella navata sinistra della chiesa. Nel sud Italia, specialmente in Sicilia, le Madonne Dormienti sono molto diffuse. A Modica, nella chiesa di Santa Maria di Betlem si celebra ancora ogni anno la cerimonia della \"Dormitio Mariae\" con la tradizionale traslazione del simulacro della Vergine.\nDurante i lavori di restauro del Castello di Acaya, una cittadina fortificata, frazione di Vernole in provincia di Lecce, \u00e8 stato ritrovato un affresco all'interno di una intercapedine. Si tratta della Dormitio Virginis databile alla seconda met\u00e0 del Trecento, estesa circa quattro metri per tre. La raffigurazione, perfettamente conservata, rappresenta gli Apostoli che assistono la morte della Vergine e Ges\u00f9 che ne raccoglie l'Anima e la presenta al Padre, secondo la tradizione iconografica che fa riferimento ai Vangeli apocrifi. Qualche altro esempio in provincia di Caltanissetta e a Palermo (Madonna Assunta \"degli Zingari\", Madonna Assunta del quartiere \"Guadagna\", Madonna Assunta \"dei Cappuccini\"), a Corleone in provincia di Palermo e nei paesi di Milazzo, San Fratello e Acquedolci in provincia di Messina. In questi luoghi il 15 agosto si festeggia la Madonna Dormiente di tradizione teologica ortodossa e non la Madonna Assunta di tradizione teologica latina. Il suo culto \u00e8 ancora pi\u00f9 vivo in tutta la Sardegna, specie a Sassari con la discesa dei Candelieri, patrimonio dell'UNESCO, a Cabras, e a Guspini con la festa dal 14 al 22 agosto di ogni anno, che si svolge per le strade della cittadina.\nA Siena si corre il 16 agosto di ogni anno il Palio dell'Assunta, il secondo dell'anno dopo quello della Madonna di Provenzano, il 2 luglio."}
{"id": "567483", "revid": "436907", "url": "https://it.wikipedia.org/wiki?curid=567483", "title": "The Second Stage Turbine Blade", "text": "The Second Stage Turbine Blade \u00e8 il primo album in studio del gruppo musicale statunitense Coheed and Cambria, pubblicato il 5 febbraio 2002 dalla Equal Vision Records.\nDescrizione.\nSi tratta di un concept album ispirato alla saga a fumetti \"The Amory Wars\", ideata dal frontman Claudio Sanchez. La storia \u00e8 incentrata su Coheed Kilgannon e sua moglie Cambria. Coheed \u00e8 infetto da un siero che se attivato gli dar\u00e0 il potere di distruggere l'universo.\nIl 20 settembre 2005 l'album \u00e8 stato ripubblicato con alcune bonus track."}
{"id": "567490", "revid": "125679905", "url": "https://it.wikipedia.org/wiki?curid=567490", "title": "Tema", "text": ""}
{"id": "567492", "revid": "1745361", "url": "https://it.wikipedia.org/wiki?curid=567492", "title": "Galizia (Europa centrale)", "text": "La Galizia (in ucraino e in ruteno \u0413\u0430\u043b\u0438\u0447\u0438\u043d\u0430, \"Haly\u010dyna\"; ; in ceco e ; ; ; ; ; ) \u00e8 una regione storica e geografica localizzata al crocevia dell'Europa centrale e orientale.\nUn tempo parte del pi\u00f9 vasto Principato di Galizia-Volinia e pi\u00f9 tardi possedimento in mano alla corona dell'Austria-Ungheria col nome di Regno di Galizia e Lodomeria, si pu\u00f2 individuare nei pressi dell'odierna demarcazione tra Polonia e Ucraina. La Galizia, cos\u00ec chiamata per via dell'importante insediamento in epoca medievale di nome Haly\u010d, viene menzionata per la prima volta nelle cronache storiche ungheresi nell'anno 1206 come \"Galiciae\". Nel 1253 il principe Danilo di Galizia venne incoronato re della Rus' () o re di Rutenia in seguito all'invasione mongola di tale regione. Nel 1352 il Regno di Polonia annesse il Principato di Galizia e Volinia e lo convert\u00ec nel Voivodato di Rutenia ().\nIl nucleo della Galizia storica si estende in alcune delle moderne regioni dell'Ucraina occidentale, in particolare gli oblast' di Leopoli, Ternopil' e di Ivano-Frankivs'k nei pressi di Haly\u010d. Nel XVIII secolo, i territori in seguito divenuti parte dei moderni voivodati della Piccola Polonia, dei Precarpazia e della Slesia furono aggiunti dalla monarchia asburgica alla Galizia. Per quanto riguarda i due centri principali della regione, questi sono situati nel cuore dell'antica Rutenia Rossa (Leopoli) e nella Piccola Polonia (Cracovia). La Galizia fin\u00ec per essere oggetto di contesa tra la Polonia e la Rutenia fin dal medioevo e nel XX secolo tra la Polonia e l'Ucraina. Nel X secolo furono fondate diverse citt\u00e0 in Galizia quali Volodymyr-Volyns'kyj e Jaros\u0142aw, i cui nomi risultano legati a due Gran Principi di Kiev. Si riscontrano notevoli variet\u00e0 etniche e religiose tra Galizia e Podolia (situata a est) cos\u00ec come tra Galizia e Rutenia sud-occidentale, soprattutto a ridosso del triplice confine di Stato tra Polonia, Ucraina e Slovacchia (la cosiddetta Rutenia subcarpatica).\nOrigine e variazioni del nome.\nIl nome \"Galicia et Lodomeria\" venne usato per la prima volta nel XIII secolo da re Andrea II d'Ungheria. Si trattava di una versione latinizzata dei nomi slavi Haly\u010d e Volodymyr, le due pi\u00f9 grandi citt\u00e0 del principato ucraino (o ruteno) di Galizia e Volinia, che all'epoca si trovava sotto il dominio ungherese.\nL'origine del nome ucraino Haly\u010d (\"Halicz\" in polacco, \"Gali\u010d\" in russo, \"Galic\" in latino) \u00e8 incerta. Alcuni storici credono che il termine abbia a che fare con le popolazioni di origine celtica che si insediarono nelle vicinanze, dato che \u00e8 correlato a molti nomi simili di luoghi sparsi per l'Europa, come Galazia in Turchia, Gallia in Francia, e Galizia in Spagna. Altri sostengono che il nome sia di origine slava \u2013 da \"halyca\"/\"galica\" che significa \"collina spoglia\", o da \"halka\"/\"galka\" che significa \"taccola\". La taccola venne usata nello stemma cittadino e in seguito anche su quello della Galizia. Il nome, comunque, nasce prima dello stemma, che potrebbe rappresentare un'etimologia popolare.\nAnche se gli ungheresi furono espulsi dal principato di Galizia e Volinia nel 1221, i re magiari (e anche gli Angi\u00f2-Durazzo del Regno di Napoli) continuarono a fregiarsi del titolo di re di \"Galicia et Lodomeria\". Nel XVI secolo questi titoli vennero ereditati, insieme alla corona ungherese, dagli Asburgo (1527). Nel 1772 l'imperatrice Maria Teresa, arciduchessa d'Austria e regina d'Ungheria, decise di usare queste antiche pretese storiche per giustificare la sua partecipazione alla prima spartizione della Polonia; a seguito della spartizione l'Austria pot\u00e9 annettere vasti territori ma non quelli della Volinia, che - assieme alla citt\u00e0 di Volodymyr - vennero assegnati alla Russia. In compenso, la Galizia austriaca inglob\u00f2 gran parte della Piccola Polonia, storicamente ed etnicamente polacca (a differenza della Volinia che era etnicamente rutena). La Galizia asburgica rimase austriaca anche dopo l\"'Ausgleich\" del 1867, nonostante il fatto che tale territorio era anticamente appartenuto alla corona ungherese: nell'ambito dell'Impero Austro-Ungarico si trov\u00f2 quindi a far parte della Cisleitania.\nIl nome ufficiale completo delle nuove province austriache era: \nDopo l'incorporazione della Libera Citt\u00e0 di Cracovia, nel 1846, venne esteso a: \nOgnuna di queste entit\u00e0 era formalmente separata; erano elencate in questo modo nei titoli dell'imperatore d'Austria, ognuna aveva la sua bandiera e il suo stemma distintivo. A scopi amministrativi, comunque, formavano una singola provincia. I ducati di Auschwitz (O\u015bwi\u0119cim) e Zator erano piccoli principati storici ad ovest di Cracovia, sul confine con la Slesia prussiana. La Lodomiria era infine austriaca solo di nome: di fatto i territori dell'antica Lodomiria (Volinia) erano da molti secoli sotto sovranit\u00e0 russa.\nStoria.\nIn epoca romana, la regione risultava popolata da varie trib\u00f9 di etnia celto-germanica: quelle di origine esclusivamente celtica, ovvero i \"Galice\" o \"Galici\", i \"Bolihinii\" o \"Volini\", i Lugi e i Cotini, e quelle di origine germanica, come i Vandali e Goti: tutte le varie etnie presentavano in comune alcuni aspetti della cultura di Przeworsk e di P\u00fachov. In concomitanza con le invasioni barbariche e la conseguente caduta dell'impero romano, vari gruppi di popolazioni nomadi invasero l'area: nel complesso, le trib\u00f9 slave orientali dei Croati Bianchi e dei Tiverzi si imposero nella regione sin dal VI secolo e fino a quando non furono sottomessi dalla Rus' di Kiev nel X secolo.\nNel XII secolo, prese forma il Principato di Haly\u010d (riportato anche nelle varianti \"Halicz\", \"Halics\", \"Gali\u010d\" o \"Galic\") guidato da sovrani membri della dinastia rjurikide: fu Romano il Grande a riuscire ad unire alla fine del secolo la Galizia alla vicina Volinia costituendo il Principato di Galizia-Volinia. In passato, le due regioni risultavano due entit\u00e0 separate, assegnate a rotazione ai membri pi\u00f9 giovani della dinastia di Kiev. La Galizia-Volinia fu creata dopo la morte nel 1198 o 1199 (e senza un erede riconosciuto in linea paterna) dell'ultimo principe di Galizia, Vladimir II Jaroslavi\u010d. Nel momento in cui avvenne l'unione, i due centri principali della Galizia-Volinia risultavano Haly\u010d e e Volodymyr. Nel 1204, il sopraccitato Romano conquist\u00f2 Kiev, formalizz\u00f2 presto un'alleanza con la vicina Polonia e poi con l'Ungheria, stabilendo infine proficue relazioni diplomatiche con l'Impero bizantino.\nNel 1205, Romano ruppe l'accordo con gli alleati polacchi scatenando un conflitto con Leszek il Bianco e Corrado di Masovia. Romano fu successivamente ucciso nella battaglia di Zawichost (1205) e il suo dominio entr\u00f2 in un periodo di ribellione e caos. Considerate le fragilit\u00e0, Polonia e Ungheria iniziarono a concentrarsi sulla Galizia-Volinia. Fu il re Andrea II d'Ungheria ad auto-proclamarsi di l\u00ec a poco \"rex Galiciae et Lodomeriae\", ovvero \"re di Galizia e Vladimir [in-Volinia]\", un titolo in seguito adottato nella Casa d'Asburgo. In un compromesso stipulato nel 1214 tra l'Ungheria e la Polonia, si scelse di assegnare il trono di Galizia-Volinia al figlio di Andrea, Colomanno di Lodomeria.\nNel 1352, il principato venne spartito tra il regno polacco e il Granducato di Lituania. Con l'Unione di Lublino del 1569 la Polonia e la Lituania si fusero formando la Confederazione polacco-lituana, la quale dur\u00f2 in essere per 200 anni fino a quando non avvennero le spartizioni della stessa a vantaggio della Russia, della Prussia e dell'Austria.\nA seguire della prima spartizione avvenuta nel 1772, la parte sud-orientale della vecchia Confederazione polacco-lituano fu assegnata all'imperatrice Maria Teresa d'Austria, rinominando la regione a livelli amministrativo in Regno di Galizia e Lodomeria: i confini dello stesso coincidevano grosso modo con quelli dell'antico principato medievale. Conosciuta informalmente come Galizia, tale provincia appariva la pi\u00f9 estesa, la pi\u00f9 popolosa e quella pi\u00f9 settentrionale dell'Impero austriaco: dopo il 1867, quando venne costituita l'Austria-Ungheria, la Galizia rientr\u00f2 nella Cisleitania, ovvero la denominazione non ufficiale riservata alla met\u00e0 occidentale dell'Impero: nello stesso periodo, iniziarono a proliferare circoli culturali ruteni e polacchi. Durante la prima guerra mondiale, la Galizia fu teatro di pesanti combattimenti tra le forze della Russia e gli Imperi centrali. I combattimenti iniziarono nel 1914 quando l'esercito russo avanz\u00f2 nella provincia austro-ungarica della Galizia e nella Prussia orientale tedesca. Alla fine del dicembre 1914, i russi controllavano quasi tutta la Galizia: ad ogni modo, il fronte si stabilizz\u00f2 per poco tempo e gli attaccanti dovettero abbandonare la Galizia nella primavera e nell'estate del 1915 per via di un'offensiva combinata delle forze tedesche, austro-ungariche e turche. La dissoluzione della monarchia asburgica al termine della prima guerra mondiale, nel 1918, comport\u00f2 una serie di conseguenze non irrilevanti riguardo alle future sorti della regione.\nNel 1918, la Galizia occidentale divenne parte della restaurata Repubblica di Polonia, mentre la popolazione ucraina locale cerc\u00f2 di approfittare dell'instabile condizione dell'Europa centrale dopo il termine della Grande Guerra per sancire l'indipendenza della Galizia orientale come Repubblica Nazionale dell'Ucraina Occidentale. Durante la guerra polacco-sovietica prese forma, basandosi su fragili fondamenta, la Repubblica Socialista Sovietica di Galizia di breve durata a Ternopil'. Il destino della Galizia fu deciso dalla pace di Riga il 18 marzo 1921, quando questa and\u00f2 alla Seconda Repubblica di Polonia. Sebbene una simile scelta non sia mai stata accettata come legittima da alcuni ucraini, questa fu riconosciuta a livello internazionale nel 1923.\nGli ucraini dell'ex Galizia orientale e della vicina provincia di Volinia costituivano circa il 12% della popolazione della Seconda Repubblica polacca e costituivano la pi\u00f9 numerosa minoranza. Poich\u00e9 le politiche del governo polacco risultavano ostili nei confronti delle minoranze, le tensioni tra il governo polacco e la popolazione ucraina crebbero, contribuendo in seguito all'ascesa della militante organizzazione clandestina dei nazionalisti ucraini.\nNel preludio alla seconda guerra mondiale, il patto Molotov-Ribbentrop ripart\u00ec la Polonia approssimativamente lungo la linea Curzon, quindi tutti i territori ad est dei fiumi San, Bug e Neman vennero annessi all'URSS, rientrando tra questi vi era la maggior parte della Galizia. Il territorio venne diviso in quattro distretti amministrativi: quello di Leopoli, quello di Stanislav, quello di Drohoby\u010d e quello di Ternopil' (quest'ultimo comprendente parti della Volinia), tutti appartenenti alla Repubblica Socialista Sovietica Ucraina. Il periodo 1939-1941 risulta controverso in riferimento alle basi della legittimazione sovietica per l'annessione della regione. Mentre molti ucraini gioirono, almeno inizialmente, per essere parte di una nazione che almeno rispettava la loro identit\u00e0 nazionale, la repressione sovietica fece sentire diversamente l'intellighenzia (principalmente polacca). Il periodo di sovietizzazione venne fermato quando la Germania, con l'Operazione Barbarossa occup\u00f2 la Galizia nel 1941 e la incorpor\u00f2 nel Governatorato Generale come \"Distrikt Galizien\" (Distretto della Galizia). Poich\u00e9 nella visione tedesca la Galizia era gi\u00e0 arianizzata e civilizzata, ai galiziani non ebrei sfugg\u00ec la vera natura delle intenzioni che molti altri ucraini avevano dovuto sopportare, mentre gli ebrei galiziani subirono lo sterminio come altrove in Ucraina. Anche i conflitti tra polacchi ed ucraini si intensificarono in quel periodo, con scontri tra l'Armia Krajowa da una parte e l'Esercito Insurrezionale Ucraino e i partigiani sovietici dall'altra, il massacro dei polacchi in Volinia, e in misura minore in Galizia, e gli attacchi di rappresaglia verso gli ucraini.\nIl confine venne in seguito riconosciuto dagli Alleati fin dal 1944; nel 1947 la regione venne etnicamente ripulita dai sovietici e dal governo comunista polacco (Operazione Vistola). La vecchia provincia, nella forma datale dall'Austria nel 1800, rimane oggi divisa, con la parte occidentale appartenente alla Polonia, e la parte originale orientale, appartenente all'Ucraina.\nDemografia.\nNel 1773, la Galizia contava circa 2,6 milioni di abitanti in 280 citt\u00e0 e centri commerciali minori e circa 5.500 villaggi. Vi erano quasi 19.000 famiglie nobili per un totale di 95.000 membri (circa il 3% della popolazione), mentre i servi della gleba ammontavano a 1,86 milioni, oltre il 70% della popolazione totale. Di questi, un piccolo numero si riferiva a contadini a tempo pieno, ma la stragrande maggioranza (84%) disponeva solo di piccoli possedimenti o addirittura di nessun appezzamento.\nLa Galizia vantava forse la popolazione etnicamente pi\u00f9 diversificata di tutti i paesi della monarchia austriaca, composta principalmente da polacchi e \"ruteni\". Tra le minoranze, si potevano annoverare ucraini, russi, ebrei, tedeschi, lituani, armeni, cechi, slovacchi, ungheresi, gitani e altri ancora. Nel 1910 in Galizia si contava il 45,4% dei polacchi, il 42,9% dei ruteni, il 10,9% di ebrei e lo 0,8% di tedeschi. Non si trattava di una distribuzione uniforme, in quanto i polacchi risiedevano principalmente nell'ovest, con i ruteni che rappresentavano la maggioranza nella regione orientale (\"Rutenia\"). A cavallo del XXI secolo, i polacchi costituivano l'88,6% dell'intera popolazione della Galizia occidentale, i ruteni il 3,2%, gli ebrei il 7,9%, i tedeschi lo 0,2% e gli altri lo 0,1%. I rispettivi dati per la Galizia orientale mostrano i seguenti numeri: ruteni 61,7%, polacchi 25,3%, ebrei 12,4%, tedeschi 0,3% e altri 0,2%. Delle 44 divisioni amministrative della Galizia orientale austriaca, Leopoli (in polacco: \"Lw\u00f3w\", in tedesco: \"Lemberg\") era l'unica in cui i polacchi costituivano la maggioranza della popolazione. \nLinguisticamente, la lingua polacca risultava la predominante in loco. Secondo il censimento del 1910, il 58,6% della popolazione complessiva della Galizia occidentale e orientale parlava il polacco come lingua madre rispetto al 40,2% che si esprimeva in ruteno. Il numero di polacchi potrebbe essere stato volutamente sovrastimato perch\u00e9 agli ebrei non veniva data la possibilit\u00e0 di elencare lo yiddish come idioma.\nGli ebrei galiziani hanno una storia che vanta origini molto antiche: immigrati nel Medioevo dalla Germania, crebbero rapidamente di numero nel corso dei secoli. Le persone di etnia tedesca, invece, giungevano perlopi\u00f9 dalla Sassonia o dalla Svevia).\nPer gli abitanti che parlavano lingue native diverse, ad esempio polacchi e ruteni, l'identificazione risultava meno problematica, ma il diffuso multilinguismo offuscava nuovamente le divisioni etniche.\nA livello religioso, la Galizia era perlopi\u00f9 cristiana. Il cattolicesimo era praticato secondo due riti: i polacchi seguivano il cattolicesimo romano, gli ucraini la Chiesa greco-cattolica. L'ebraismo rappresentava il terzo gruppo religioso pi\u00f9 numeroso e, in particolare, la Galizia era un noto centro chassidista.\nEconomia.\nPur essendo una delle regioni pi\u00f9 popolose d'Europa, la Galizia fu anche una delle meno sviluppate economicamente. La prima descrizione dettagliata della situazione economica della regione venne preparata da Stanis\u0142aw Szczepanowski (1846-1900), un avvocato, economista e chimico polacco, che nel 1873 pubblic\u00f2 la prima versione del suo rapporto intitolato \"N\u0119dza galicyjska w cyfrach\" (\"La povert\u00e0 galiziana in cifre\"). Basandosi sulla sua esperienza come lavoratore nell'India Office, oltre al suo lavoro sullo sviluppo dell'industria petrolifera nella regione di Borys\u0142aw e sui dati del censimento ufficiale pubblicato dal governo austro-ungarico, egli descrisse la Galizia come una delle regioni pi\u00f9 povere d'Europa.\nNel 1888 la Galizia occupava una superficie di 78.500\u00a0km\u00b2 ed era popolata da circa 6,4 milioni di abitanti, di cui 4,8 milioni erano contadini (75% della popolazione totale). La densit\u00e0 della popolazione era di 81 abitanti per chilometro quadrato, superiore a quella della Francia (71 ab./km\u00b2) o della Germania.\nL'aspettativa media di vita era di 27 anni per gli uomini e di 28,5 per le donne, rispetto ai 33 e 37 anni in Boemia, 39 e 41 in Francia e 40 e 42 nel Regno Unito. Anche la qualit\u00e0 della vita era molto pi\u00f9 bassa. Il consumo annuo \"pro capite\" di carne non superava i 10\u00a0kg, rispetto ai 24 dell'Ungheria e ai 33 della Germania. Ci\u00f2 era dovuto principalmente a un reddito medio molto pi\u00f9 basso.\nIl reddito medio \"pro capite\" non superava i 53 fiorini, rispetto ai 91 fiorini del Regno di Polonia, ai 100 dell'Ungheria e ai pi\u00f9 di 450 del Regno Unito. Anche le tasse erano relativamente alte e ammontavano a 9 fiorini all'anno (circa il 17% del reddito), rispetto al 5% della Prussia e al 10% del Regno Unito. Pure la percentuale di persone con alto reddito era pi\u00f9 bassa che in altre parti dell'Impero e d'Europa: la tassa sul lusso, pagata da persone il cui reddito annuo superava i 600 fiorini, era pagata da 8 persone ogni 1000 abitanti, rispetto ai 28 della Boemia e ai 99 dell'Austria Inferiore. Nonostante l'alta tassazione, il debito nazionale del governo galiziano super\u00f2 sempre i 300 milioni di fiorini, ovvero circa 60 fiorini pro capite.\nComplessivamente, la regione veniva usata dal governo austro-ungarico principalmente come riserva di forza lavoro a basso costo e di reclute per l'esercito, oltre che come zona cuscinetto contro la Russia. Non fu che all'inizio del XX secolo che l'industria pesante inizi\u00f2 a svilupparsi, e anche allora era legata principalmente alla produzione di guerra. I principali investimenti statali nella regione furono per le ferrovie e per la fortezze di Przemy\u015bl, Cracovia e di altre citt\u00e0. Lo sviluppo industriale fu connesso principalmente all'industria petrolifera privata avviata da Ignacy \u0141ukasiewicz e alle miniere di sale di Wieliczka, funzionanti almeno fin dal medioevo.\nL'industria petrolifera, in particolare, sub\u00ec una crescita vertiginosa tra la fine dell'800 e il 1909, quando la regione, soprannominata \"Baku polacca\" per la ricchezza dei giacimenti, arriv\u00f2 ad occupare il terzo posto nella classifica mondiale dei produttori di petrolio, con il 4% del greggio totale (2.076.000 tonnellate di petrolio e quasi 15 milioni di barili) e oltre 50 raffinerie. Importanti, in particolare, i giacimenti di Borys\u0142aw e della vicina Tustanowice, mentre tra le societ\u00e0 del settore si distingueva la viennese \"Galizisch-Karpathische Petroleum Aktien-Gesellschaft.\" Gi\u00e0 negli anni successivi, tuttavia, i pozzi si rivelarono meno ricchi del previsto e nel 1914, allo scoppio della guerra, la produzione era pi\u00f9 che dimezzata. La ripresa dell'attivit\u00e0 sotto il governo polacco prima e sovietico poi, pur confermando l'importanza del settore petrolifero per la regione, non arriv\u00f2 pi\u00f9 a toccare i livelli del 1909\".\"\nA inizio '900, il petrolio galiziano era importato anche presso la \"Raffineria Triestina di Olii Minerali\" di Trieste (che nel primo dopoguerra fu acquistata dalla Jersey Standard), all'epoca principale porto asburgico, per la fabbricazione del lubrificante \"Eliol\"."}
{"id": "567508", "revid": "21079", "url": "https://it.wikipedia.org/wiki?curid=567508", "title": "Coefficienti binomiali", "text": ""}
{"id": "567510", "revid": "104485", "url": "https://it.wikipedia.org/wiki?curid=567510", "title": "Zoser", "text": ""}
{"id": "567512", "revid": "1305772", "url": "https://it.wikipedia.org/wiki?curid=567512", "title": "Abuso", "text": ""}
{"id": "567514", "revid": "712828", "url": "https://it.wikipedia.org/wiki?curid=567514", "title": "Yajirobei", "text": ""}
{"id": "567516", "revid": "287204", "url": "https://it.wikipedia.org/wiki?curid=567516", "title": "Basildon", "text": "Basildon \u00e8 una citt\u00e0 di circa 100.000 abitanti nella contea dell'Essex meridionale, nell'Inghilterra sud-orientale (Regno Unito), a circa a est di Londra.\nStoria.\nLa prima menzione di Basildon \u00e8 contenuta nel Domesday Book come 'Belesduna'. il nome 'Basildon' potrebbe derivare dall'antico nome proprio anglo-sassone 'Boerthal' e dal termine 'dun', che significava collina. Il nome ha subito diverse variazioni nei secoli, essendo riportato nei documenti come Berdlesdon, Batlesdon e Belesduna.\nFino alla fine degli anni '40 del XX secolo la cittadina era costituita da 4 villaggi agricoli (Laindon/Langdon Hills, Lee Chapel, Pitsea e Vange). Dopo la fine della seconda guerra mondiale fu inserita nelle \"New Town\" destinate a essere ricostruite ex novo per accogliere in maniera ordinata e organica i residenti dei quartieri di Londra pi\u00f9 fatiscenti e sovraffollati.\nAll'inizio degli anni '60 Basildon comprendeva 10 quartieri: Pitsea, Laindon, Langdon Hills, Vange, Lee Chapel South, Lee Chapel North, Fryerns, Ghyllgrove, Barstable e Kingswood.\nNel marzo del 1964 erano state completate circa 12.000 abitazioni di cui 1.240 per iniziativa privata.\nLo sviluppo continu\u00f2 negli anni '70 con il completamento e l'apertura di una sala cinematografica (1971), di un ospedale (1973) e della stazione ferroviaria (1974).\nNegli anni '80 e '90 sono stati realizzati un centro commerciale (l'Eastgate indoor shopping centre) e un centro divertimenti (il Festival Leisure Park).\nNel 1999 Basildon ha festeggiato il suo cinquantesimo anniversario ricevendo la visita della regina Elisabetta e del Duca di Edimburgo che hanno inaugurato la nuova torre nella St. Martin's Square.\nBasildon \u00e8 la citt\u00e0 in cui si form\u00f2 il famoso gruppo rock dei Depeche Mode.\nEconomia.\nBasildon ha un settore industriale piuttosto sviluppato. Durante la costruzione delle New Town, il govern\u00f2 sussidi\u00f2 le aziende che avessero deciso di aprirvi stabilimenti. Tra le societ\u00e0 coinvolte ci furono Ford Motor Company che apr\u00ec nel 1964, Carreras Tobacco Company, la cui manifattura fu attiva dal 1959 al 1984, l'industria cosmetica Yardley of London tra il 1966 e il 1998, Gordon's Gin tra il 1984 e il 1998 nonch\u00e9 GEC-Marconi, ancora attiva come Leonardo MW.\nLe aree industriali sono situate a Laindon, Cranes Farm Road e Burnt Mills. Cranes Farm Road, in precedenza Ford, \u00e8 attualmente sede produttiva di trattori della CNH. Nel 2015 \u00e8 stato aperto un centro di consegna di Amazon su Christopher Martin Road.\nUn centro di elaborazione dati della societ\u00e0 di trading IntercontinentalExchange \u00e8 situato a Gardiners Lane dove in precedenza c'era una fabbrica di attrezzature antincendio di Johnson Controls.\nNel 2017, Costa Coffee ha aperto una torrefazione della capacit\u00e0 annua massima di 45.000 tonnellate, ritenuta la maggiore d'Europa.\nInfrastrutture e trasporti.\nStrade.\nLe due strade principali da Londra a Southend, la A13 e la A127, passano a sud e a nord della citt\u00e0 e sono importanti vie di trasporto agevolmente collegate all'autostrada M25 e al resto della rete. La A13 d\u00e0 accesso alle localit\u00e0 di Pitsea e Vange, la A127 al centro citt\u00e0 e a Laindon.\nAll'interno dell'area urbana ci sono sei strade principali collegate alla A13 e alla A127, ognuna include 'mayne' nel proprio nome: Nether Mayne, Upper Mayne, South Mayne, Broadmayne, e West Mayne.\nFerrovie.\nIl primo servizio ferroviario inizi\u00f2 nella seconda met\u00e0 del XIX secolo verso Pitsea (1856) e Laindon (1888), ma rimase piuttosto limitato per essere rafforzato solo con lo sviluppo del piano delle New Towns.\nLa citt\u00e0 possiede tre stazioni sulla linea tra Londra e Tilbury/Southend: Pitsea, Basildon e Laindon, tutte operate dalla compagnia c2c con treni da Fenchurch Street a Southend/Shoeburyness; i treni da Basildon a Laindon transitano via Upminster.\nLe linee sono utilizzate soprattutto dai pendolari che si spostano quotidianamente a Londra.\nBus.\nLa maggior parte delle corse \u00e8 gestita dalla First Essex e collega Basildon a Billericay, Wickford e altre localit\u00e0 vicine. le restanti corse sono operate da Stephensons of Essex e NIBS Buses."}
{"id": "567522", "revid": "122772197", "url": "https://it.wikipedia.org/wiki?curid=567522", "title": "Scherma col bastone", "text": "La scherma col bastone o la canna da passeggio, definita in Francia \"La canne\" e in Inghilterra \"the cane\", fu una disciplina di difesa personale praticata in Europa sin dal tempo dei romani. La disciplina agonistica tuttavia ottenne una certa notoriet\u00e0 nel periodo compreso tra il finire dell'Ottocento e i primi del Novecento. \nArte particolarmente diffusa in Italia e solamente di seguito in Francia, come vera disciplina regolamentata fu praticata a partire dalla seconda met\u00e0 dell'Ottocento. Al principio fu una disciplina utilizzata per l'addestramento in ambito militare nelle sale d'armi italiane, come esercizio preparatorio per lo studio della sciabola, poi si diffuse anche nelle caserme di Francia, Belgio e Ungheria. Vi sono delle eccezioni che portarono la divulgazione della Canne francese in Italia. Questo avvenne ad opera del Maestro Zerboni che la introdusse presso la Societ\u00e0 Ginnastica Andrea Doria di Genova e in Lombardia ad opera del maestro Manusardi. Tenuto conto di queste eccezioni, bisogna precisare per\u00f2 che l'arte francese denominata Canne altro non fu che la scherma di bastone italiana importata in Francia in epoca rinascimentale dagli italiani stessi e rimaneggiata in un secondo tempo, ma solo nella terminologia, dai transalpini. Questo fatto \u00e8 riconosciuto da diversi storici e soprattutto dalla massima autorit\u00e0 francese in fatto di Canne e Savate, il maestro Sylvain Salvini. La scherma col bastone fu anche disciplina olimpica, quale esercizio dimostrativo, nel 1904 a St. Louis, negli Stati Uniti d'America, e tra i campioni americani si ricorda Albertson Van Zo Post, che conquist\u00f2 un oro nella gara di scherma con bastone, ma anche un argento nel fioretto e un bronzo nella sciabola individuale. Esistono numerosi trattati di scherma di bastone. La Francia conobbe questa scienza grazie agli scritti del maestro bolognese Marozzo del sedicesimo secolo, e soprattutto del maestro \"Geronimo\" \"Cavalcab\u00f2\", il cui testo schermistico \"Trait\u00e9 ou instruction pour tires des armes de l'excellent scrimeur Hy\u00e9ronime Cavalcab\u00f2\" influenz\u00f2 il modo di fare scherma moderna in Francia durante il XVII secolo. Inoltre fu insegnante alla corte del sovrano Enrico IV e di suo figlio, futuro re Luigi XIII. In Francia un trattato di questa singolare disciplina fu scritto da Em\u00ecle Andr\u00e9 nel 1904 e ristampato nel 1923, resta a tutt'oggi un manuale valido per lo studio della canne francese. La scherma col bastone prolifer\u00f2 sino ai primi del Novecento, nonostante il divieto di porto sostenuto da decreti e ordinanze regie. Coloro che avevano handicap o necessit\u00e0 in ambito lavorativo potevano condurre seco un bastone. Intorno agli anni trenta decadde la moda del bastone da passeggio e l'arte rischi\u00f2 di scomparire del tutto dalle sale d'armi. Dopo la seconda guerra mondiale in Francia si trasformer\u00e0 in Canne de Combat, conoscendo un nuovo sviluppo agonistico, merito questo del kobudo e della diffusione delle arti marziali orientali (similmente, la Savate francese verr\u00e0 rimodellata sulla \"boxe am\u00e9ricaine ou full contact\", ossia sulla kickboxing americana degli anni 70, come riporta lo scrittore francese nonch\u00e9 artista marziale Roland Habersetzer). Non per niente, anche i passaggi di grado nell'arte del bastone, cos\u00ec come fu codificato da Kawaishi nelle cinture colorate del judo, si basa sul colore dei pomelli dell'arma in questione.\nIn Italia invece continuer\u00e0 sotto la guida del maestro Italo Manusardi e di suo nipote Lorenzo Ravazzani Manusardi in maniera autonoma sotto il nome di \"Canne italiana\", ispirandosi ai precetti della Scherma tradizionale. "}
{"id": "567531", "revid": "729019", "url": "https://it.wikipedia.org/wiki?curid=567531", "title": "STS-1", "text": "La STS-1 (Space Trasportation System-1) \u00e8 stata la prima missione spaziale del Programma Space Shuttle. L'equipaggio era formato dal pilota Robert Crippen e dal veterano John Watts Young che aveva gi\u00e0 partecipato alle missioni Gemini e Apollo. Il lancio avvenne dalla rampa 39-A del John F. Kennedy Space Center il 12 aprile 1981 e dopo due giorni l'orbiter atterr\u00f2 sul lago Rogers (un bacino asciutto) alla base aerea Edwards in California.\nGli obiettivi principali riguardavano il test sulla sicurezza in fase di lancio, in fase di atterraggio. Inoltre sono stati registrati ed elaborati i valori di temperatura, pressione e accelerazione nelle varie parti della navicella."}
{"id": "567532", "revid": "729019", "url": "https://it.wikipedia.org/wiki?curid=567532", "title": "Sukhoi Su-47", "text": "Sukhoi Su-47 Berkut (\u0411\u0435\u0440\u043a\u0443\u0442, aquila chrysaetos, pi\u00f9 comunemente nota come aquila reale, una specie di aquila che si trova anche nel Turkestan) o 1234 nella prima designazione del progetto, \u00e8 un aeromobile da combattimento sperimentale e dimostratore tecnologico costruito nell'ambito del programma di aggiornamento e sviluppo del Su 27 \"Flanker\". Il lancio del progetto del Berkut si inseriva nello sviluppo del caccia russo di quinta generazione, nonch\u00e9 banco prova di varie tecnologie, quali nuove architetture e materiali. Il primo volo risale al 25 settembre del 1997, ma il programma per ragioni di costo \u00e8 stato sospeso nel dicembre del 2001 dopo il completamento della prima fase dello studio dell'inviluppo di volo.\nDescrizione.\nIl progetto, per motivi di costo e tempi di sviluppo, ha copiato molto dal programma del Su-27, ne sono un esempio i carrelli, la parte anteriore della fusoliera, gli impennaggi verticali e parte dell'avionica i quali sono gli stessi del Flanker. Il prototipo \u00e8 un caccia bombardiere monoposto ognitempo studiato per consentire ipermanovrabilit\u00e0 in un ampio intervallo di velocit\u00e0. La caratteristica pi\u00f9 evidente del progetto \u00e8 la sperimentazione dall'ala a freccia negativa, banco prova di un'architettura che punta ad una grandissima agilit\u00e0 a bassa velocit\u00e0, come pure a velocit\u00e0 supersoniche. Sono presenti inoltre tre piani di superfici portanti: le alette canard, l'ala ed il piano di coda. Inoltre, bench\u00e9 non montati sull'unico prototipo costruito, probabilmente avrebbero dovuto essere installati anche ugelli direzionabili su due assi, evoluzioni di quelli sperimentati sul Su-37 \"Terminator\". Meno visibili, ma ugualmente importanti nel progetto, sono la sperimentazione di un sofisticato sistema di controllo fly-by-wire, l'impiego di un sofisticato radar e di materiali compositi nella costruzione del 90% dell'ala.\nL'uso dell'ala a freccia negativa, gi\u00e0 sperimentata sull'americano X-29, e sul bireattore HBF-320 Hansa Jet, permette una serie non piccola di vantaggi rispetto all'ala a freccia tradizionale. Il primo \u00e8 la possibilit\u00e0 di operare con completo controllo del velivolo ad angoli d'attacco superiori ai 45\u00ba, ritardando l'insorgere dello stallo aerodinamico alle estremit\u00e0. In una configurazione tradizionale gli alettoni posti in prossimit\u00e0 delle estremit\u00e0 alari, subiscono una fortissima riduzione di efficacia a causa dell'insorgere di turbolenza anche con angoli d'attacco di molto inferiori a quelli indicati. Nella freccia negativa, la prima parte dell'ala ad andare in stallo \u00e8 quella centrale, in cui non sono presenti le superfici mobili dei controlli primari; un ulteriore vantaggio \u00e8 la riduzione del momento picchiante dell'ala. Dal punto di vista funzionale, tale configurazione permette di avere un pi\u00f9 lungo tratto di fusoliera non interrotta da longheroni passanti, come dimostra la presenza sul velivolo di un capiente vano dedicato al trasporto di armamenti.\nPer quel che riguarda l'ipermanovrabilit\u00e0 ed i vantaggi aerodinamici dati dalla particolare configurazione, questi riguardano oltre ad una minor velocit\u00e0 di insorgenza dello stallo, i conseguenti minori ratei di virata, i maggiori ratei di salita e l'impiego di piste pi\u00f9 corte per il decollo e l'atterraggio, maggiore e minore limite di velocit\u00e0 per l'impiego di armamento, maggiore capacit\u00e0 di manovra nel combattimento aereo il tutto con il mantenimento di una elevata stabilit\u00e0.\nPer contro questa architettura presenta sollecitazioni piuttosto elevate ai materiali con cui \u00e8 costruita l'ala, dovute soprattutto ai momenti torcenti, ed una minore rigidit\u00e0 della stessa. Per questo \u00e8 stato necessario l'impiego massiccio di materiali compositi attentamente studiati per ridurre gli effetti dell'affaticamento delle strutture. Questi materiali, oltre a fornire un valido supporto strutturale, sono stati concepiti per dare la minore traccia radar possibile. Uno dei difetti maggiori dell'ala a freccia negativa \u00e8 la difficolt\u00e0 del far rientrare il velivolo nel cono di Mach ad elevate velocit\u00e0, infatti l'ala a freccia positiva tende a ritardare il fenomeno, mentre su una configurazione quale quella del Berkut avviene l'opposto. Ci\u00f2 limita di fatto la velocit\u00e0 massima effettiva del Su-47 a M 1,6 circa. Rispetto all'X-29 le dimensioni del Berkut sono decisamente maggiori, anche perch\u00e9 non si trattava solamente di una sperimentazione aerodinamica, ma di una soluzione costruttiva vera e propria che mirava a gettare le basi per una produzione di serie, al momento abbandonata. Da segnalare inoltre che per la produzione di serie \u00e8 prevista una rimotorizzazione con 2 turboventole Saturn/Lyul'ka Al-37 FU con postbruciatore; da 166,7\u00a0kN a secco e 284,4\u00a0kN con postbruciatore."}
{"id": "567540", "revid": "124791631", "url": "https://it.wikipedia.org/wiki?curid=567540", "title": "Lorenzo Monaco", "text": "Si dice che sia l'ultimo esponente importante dello stile giottesco, prima della rivoluzione rinascimentale di Beato Angelico e di Masaccio.\nBiografia.\nProbabilmente egli nasce a Firenze e non a Siena, come creduto fino a qualche tempo fa. Non si conosce nulla della sua vita giovanile, ma di certo fu fiorentino per formazione. Formato nell'estrema tradizione giottesca per lui ebbero grande importanza l'opera di Spinello Aretino e di Agnolo Gaddi.\nNel 1390 entr\u00f2 come novizio nel monastero fiorentino camaldolese di Santa Maria degli Angeli, dove prese i voti nel 1391. Qui lavor\u00f2 a lungo come miniatore nello \"scriptorium\" e come pittore su tavola, consacrandosi all'epoca come il maggior pittore di soggetti sacri a Firenze. Risalgono all'ultimo decennio del Trecento i tre corali della Biblioteca Laurenziana, eseguiti per il proprio convento camaldolese, dove si percepisce gi\u00e0 uno stile personale, caratterizzato dal linearismo teso e da una gamma cromatica fredda.\nDal 1404 il suo stile si orient\u00f2 al gotico internazionale, influenzato dalle prime opere di Ghiberti e dalle opere di Gherardo Starnina, tornato in quegli anni dalla Spagna, dove aveva appreso tutte le novit\u00e0 internazionali. Spicca di quell'anno la \"Piet\u00e0\" della Galleria dell'Accademia, dove incomincia a prevalere una linea nervosa e una certa tensione emotiva. Nelle numerose tavole a fondo oro da lui realizzate si evince uno stile caratterizzato dalle figure estremamente allungate, con le linee sinuose dei panneggi falcati, i contorni taglienti, i colori brillanti e ricchissimi (profusione di oro e blu lapislazzulo), i gesti accennati, lo spazio quasi annullato. Quasi del tutto assenti sono invece le notazioni profane e naturalistiche tipiche del gusto cortese, privilegiando immagini dal forte valore spirituale, distaccate dalla realt\u00e0. Sono di questo periodo, tra gli altri il \"Tabernacolo con la Madonna Bambino e Santi\" della Pinacoteca di Siena; la bellissima \"Orazione nell'Orto\" della Galleria dell'Accademia a Firenze. Del 1407/9 \u00e8 la sontuosa \"Incoronazione della Vergine\" della National Gallery di Londra, tra le sue opere pi\u00f9 celebri. Di poco posteriore \u00e8 il cosiddetto \"Polittico di Monteoliveto\" della Galleria dell'Accademia, pervasa di una spiritualit\u00e0 che prelude addirittura al Beato Angelico; e sempre nel medesimo Museo si conserva il \"Trittico di San Procolo\" dove gi\u00e0 si notano quei ritmi ondulati, come l'arabesco di un codice miniato, che ritroviamo poi, nel 1414, ne l'Incoronazione della Vergine (Uffizi), composta con un tripudio di santi dalle forme sinuose, con colori brillanti che raggiungono la loro acme nel bianco accecante della veste della Vergine e nell'azzurro ultramarino del manto di Cristo, autentica irradiazione della luce divina. \nLe numerosissime commissioni lo portavano a richiedere dispense per poter uscire dal monastero, regolarmente concesse dai suoi superiori, ma Lorenzo non dimentic\u00f2 mai il suo status monacale.\nNella fase della sua ultima produzione egli si trovava ormai a diretto confronto con le novit\u00e0 di Masaccio e Brunelleschi, ma sebbene egli sapesse aggiornare il suo stile ad alcune innovazioni, specialmente riguardo a una rappresentazione pi\u00f9 verosimile dello spazio, rimase sempre fedele al proprio stile personale, senza svolte radicali. Tipica \u00e8 l'Adorazione dei Magi del 1420-22, dove gli scorci sembrano marcatamente incoerenti e surreali proprio in contrapposizione alla prospettiva geometrica allora in voga. La qualit\u00e0 pittorica resta comunque altissima, con un uso originale della linea di contorno, che crea uno degli esiti pi\u00f9 fantasiosi di tutta la pittura fiorentina.\nAncora negli anni venti del XV secolo infatti la sua pittura godeva di un largo seguito, come dimostrano le prestigiose commissioni, come le \"Storie della Vergine\" della cappella Bartolini Salimbeni in Santa Trinita (1420 circa), rara testimonianza ad affresco.\nVasari, che incluse la sua biografia nelle Vite, testimonia come mor\u00ec a cinquantacinque anni, per una \"postema crudele\" (pustola infetta, una gangrena o forse un tumore), che lo aveva costretto a letto molti mesi. Venne sepolto nella sala capitolare del convento, un privilegio di solito riservato solo alle alte cariche religiose e ai personaggi di grande fama, a testimonianza ancora della grande stima di cui godette in vita.\nMolto vasta fu la sua produzione anche in miniatura, dove raggiunse risultati di grande valore sia sul piano creativo sia formale. Compose anche cantorini. Molti codici da lui miniati sono conservati alla Biblioteca Medicea Laurenziana.\nOpere.\nLe sue opere sono sparse nei musei di tutto il mondo, con una particolare concentrazione alla Galleria dell'Accademia di Firenze e alla National Gallery di Londra."}
{"id": "567542", "revid": "484362", "url": "https://it.wikipedia.org/wiki?curid=567542", "title": "Charonosaurus jiayinensis", "text": "Il Charonosauro (Charonosaurus jiayinensis), il cui nome significa \"rettile di Caronte\", era un dinosauro erbivoro vissuto nel Cretacico superiore in Cina.\nUn gigante con un \"tubo\".\nDescritto per la prima volta nel 2000, questo dinosauro era un grande erbivoro appartenente ala famiglia degli adrosauridi, dinosauri ornitischi che proliferarono nei continenti settentrionali nel Cretaceo superiore. Il \"Charonosauro\", in particolare, sembrerebbe essere stato molto simile al famoso \"Parasaurolophus\", una forma americana dotata di un lungo \"tubo\" cavo rivolto all'indietro, posto sul retro del cranio. I resti di Charonosaurus, bench\u00e9 quasi completi, mancano per\u00f2 proprio della parte posteriore del cranio. Nonostante l'incompletezza della struttura, sembra che il \"tubo\" dell'esemplare cinese potesse essere ancora pi\u00f9 lungo di quello del suo cugino americano. Il \"Charonosauro\" fa parte della sottofamiglia dei lambeosaurini, o adrosauri a cresta cava, e rappresenta uno dei pi\u00f9 grandi rappresentanti del gruppo. I resti fossili fanno infatti pensare a un animale lungo 13 metri o pi\u00f9 (una lunghezza paragonabile, se non superiore, a quella dei pi\u00f9 grandi esemplari di tirannosauro); tra gli altri adrosauri di dimensioni simili, si ricordano solo il poco noto \"Magnapaulia\" \"laticauda\" della Baja California e \"Shantungosaurus giganteus\", anch'esso cinese. Il \"Charonosauro\" doveva pesare intorno alle 7 tonnellate. Le zampe anteriori, lunghe e forti, implicano che questo dinosauro era molto potente e abitualmente quadrupede, anche se probabilmente poteva spostarsi sulle sole zampe posteriori in caso di necessit\u00e0.\nFamiglie numerose.\nI resti di \"Charonosaurus\" sono stati ritrovati in veri e propri \"letti d'ossa\", comprendenti individui di taglie diverse fra loro. Evidentemente, questi animali erano abituati a spostarsi in gruppi famigliari, se non in grandi branchi. Dal momento che la cresta sembrerebbe essere stata addirittura pi\u00f9 ampia di quella (gi\u00e0 eccezionale) di \"Parasaurolophus\", questo dinosauro probabilmente riusciva a emettere suoni ancora pi\u00f9 potenti, che forse percorrevano lunghissime distanze per comunicare i diversi gruppi di individui.\nGli ultimi lambeosauri.\nIl \"Charonosauro\" \u00e8 stato il primo lambeosaurino scoperto in terreni del Maastrichtiano superiore, ovvero alla fine dell'era dei dinosauri. \u00c8 interessante notare come, in Asia, sembrerebbe essersi sviluppata facilmente, proprio in questo periodo, una fauna di adrosauri giganti: oltre a \"Charonosaurus\", si ricordano il gi\u00e0 citato \"Shantungosaurus\" (in realt\u00e0 del Maastrichtiano medio) e altri due lambeosaurini rinvenuti in anni recenti in Russia presso il confine con la Cina: il primitivo \"Amurosaurus\" e \"Olorotitan\", che raggiungeva la lunghezza di 12 metri."}
{"id": "567543", "revid": "729019", "url": "https://it.wikipedia.org/wiki?curid=567543", "title": "STS-2", "text": "La STS-2 \u00e8 una missione spaziale del Programma Space Shuttle.\nFu la seconda missione spaziale del programma Space Shuttle e la seconda che vedeva impegnata la navetta \"Columbia\" che diventava di fatto la prima navicella spaziale ad essere riutilizzata per un secondo volo."}
{"id": "567544", "revid": "22356", "url": "https://it.wikipedia.org/wiki?curid=567544", "title": "Charonosaurus", "text": ""}
{"id": "567547", "revid": "287204", "url": "https://it.wikipedia.org/wiki?curid=567547", "title": "Mazinkaiser", "text": " \u00e8 una serie di OAV giapponesi pubblicata nel 2001, basata sulla serie televisiva \"Mazinga Z\" di G\u014d Nagai e sui suoi seguiti. L'opera \u00e8 indipendente dalle vicende di \"UFO Robot Goldrake\" in quanto i personaggi si muovono in una cronologia parallela rispetto alla saga degli anni settanta.\nTrama.\nIl Giappone \u00e8 di nuovo sotto attacco da parte dei mostri meccanici del malvagio dottor Hell guidati dal perfido barone Ashura. Il Grande Mazinga (pilotato da Tetsuya Tsurugi) e Mazinga Z (pilotato da Koji Kabuto), con l'aiuto di Boss Robot e Afrodite A (pilotati rispettivamente da Boss e Sayaka Yumi), combattono per la salvezza dell'umanit\u00e0. Durante il combattimento, i nostri eroi subiscono gravi danni, soprattutto Mazinga Z che viene separato dal suo pilota Koji Kabuto e catturato. Koji e il suo Hover Pilder vengono scaraventati in aria da un mostro meccanico e di loro si perde ogni traccia. Il barone Ashura modifica Mazinga Z e, con esso, parte all'attacco dell'Istituto di ricerca per l'energia fotoatomica trovando a contrastarlo un Grande Mazinga ancora troppo danneggiato.\nTutto sembra perduto quando all'improvviso un enorme robot compare sulla scena distruggendo in un sol colpo tutti i mostri meccanici e costringendo alla ritirata Ashura che abbandona Mazinga Z. Il prof. Yumi, padre di Sayaka e responsabile dell'Istituto di ricerca, riconosce il robot: \u00e8 Mazinkaiser, progettato anni prima da Juzo Kabuto, nonno di Koji e creatore di Mazinga Z. Con sorpresa di tutti, si scopre che a pilotarlo \u00e8 Koji, il quale ne ha perso il controllo perch\u00e9 svenuto a causa dell'immenso sforzo richiesto per azionarlo. Mazinkaiser \u00e8 stato costruito con la \"Super Lega New Z Alpha\", molto pi\u00f9 resistente della \"Super Lega Z\" utilizzata per Mazinga Z, ed \u00e8 stato trovato da Koji in un laboratorio segreto dove l'Hover Pilder, guidato da un programma automatico, ha condotto il ragazzo e dove un ologramma di suo nonno gli ha lasciato in eredit\u00e0 il nuovo robot.\nCon la comparsa di Mazinkaiser, i piani del barone Ashura si fanno pi\u00f9 sofisticati, ma nemmeno con l'invio di tre affascinanti androidi (chiamate Gamia Q) per uccidere Koji riesce nei suoi intenti.\nNel frattempo, all'Istituto di ricerca i professori Sewashi, Morimori e Nossori, assistenti del prof. Yumi, costruiscono un nuovo e pi\u00f9 potente robot per Sayaka, Venus Alpha, dotandolo anche di nuove armi. In seguito, all'Istituto arrivano due nuove assistenti del prof. Yumi, Lolly e Laure, la cui avvenenza e malizia (in un episodio le ragazze seminude in spiaggia si fanno spalmare di olio solare e palpeggiare da Koji) mette nei guai il protagonista nei confronti di Sayaka (che dal canto suo, nell'episodio citato precedentemente, si mostra con un pi\u00f9 casto costume; nello stesso episodio, Sayaka rimane a seno scoperto in un combattimento contro le maschere di ferro).\nIl dottor Hell, durante degli scavi tra le rovine dell'isola di Bardos (sua base), rinviene dei mostri meccanici molto pi\u00f9 potenti dei suoi precedenti, i \"mostri guerrieri\", con i quali sferra un nuovo attacco contro l'Istituto di ricerca, danneggiandolo seriamente. In aiuto dei nostri, torna Tetsuya (precedentemente ritiratosi dalle battaglie al termine del secondo episodio per riprendersi dalle ferite subite) a bordo del \"vero\" Grande Mazinga, costruito dal professor Juzo Kabuto e rinvenuto da Tetsuya e Jun Hono (amica d'infanzia di Tetsuya e collaboratrice all'Istituto di ricerca) nello stesso laboratorio segreto dove era nascosto Mazinkaiser e molto pi\u00f9 potente rispetto alla sua versione comparsa all'inizio della serie (costruita all'Istituto di ricerca sulla base dei progetti del professor Juzo Kabuto). Il barone Ashura arriver\u00e0 a farsi fondere ad un imponente mostro guerriero pur di sconfiggere Mazinkaiser, che affronter\u00e0 proprio sull'isola di Bardos, ma neanche questo porta alla vittoria il dott. Hell; infatti, con una nuova arma, Mazinkaiser sconfigge definitivamente Ashura che morir\u00e0 in un'enorme esplosione, la quale innescher\u00e0 una reazione a catena che distrugger\u00e0 l'isola del dott. Hell. Quest'ultimo, mentre sta per morire avvolto dalle fiamme, urla contro Koji che prima o poi sarebbe tornato dall'Inferno per vendicarsi.\nDopo questi avvenimenti, sembra che ormai la pace regni nel mondo, almeno finch\u00e9 non risorge all'improvviso l'antico popolo dei Mikenes che mette a ferro e fuoco l'intero pianeta. Koji, Sayaka e il prof. Morimori, che in quel momento erano a Parigi in vacanza, cercano di rientrare in Giappone con un aereo (Koji non riesce a farsi inviare Manzikaiser in quanto le comunicazioni sul pianeta sono state bloccate dai nuovi conquistatori), ma vengono attaccati dai mostri guerrieri nemici e solo grazie al sacrificio di Lolly e Laure a bordo del loro robot Million Alpha riescono a salvarsi, precipitando in seguito in Europa.\nL'esercito dell'Unione europea d\u00e0 loro una mano per raggiungere il Giappone, ma in questo frangente il prof. Morimori si sacrifica anch'egli per fermare un attacco improvviso da parte dei mostri guerrieri. Il Grande Mazinga viene danneggiato negli Stati Uniti, Venus Alpha (il modello pilotato da Jun Hono, differente rispetto a quello pilotato da Sayaka) viene abbattuto in Australia e i robot alleati Vayon Beta e Dyon Gamma vengono distrutti rispettivamente in Egitto e in Cina.\nArrivato finalmente in Giappone, Koji prende i comandi di Mazinkaiser che era stato nascosto in una nuova base segreta in orbita sulla Terra e qui potenziato. Il robot sconfigge con facilit\u00e0 i mostri guerrieri rimasti e affronta il capo assoluto delle forze di Mikene, il malvagio Generale Nero, riuscendo, dopo una dura battaglia, a trionfare. Questa volta la vittoria \u00e8 certa e ai nostri eroi non rimane che piangere i loro amici morti per la salvezza del pianeta e vivere serenamente in pace.\nIl mecha.\nMazinkaiser\nManga.\nIl 30 marzo 2007 la d/visual ha pubblicato un breve manga di \"Mazinkaiser\", realizzato per testi e disegni da G\u014d Nagai. La storia altri non \u00e8 che un prologo all'intera serie e narra di come Koji si sia impossessato di Mazinkaiser, ma lo svolgimento \u00e8 totalmente differente da quello visto nell'anime, fornendo anche alcuni interessanti colpi di scena. Allegato al manga era presente un modellino Revoltech della ditta giapponese Kaiyodo.\nEsiste tuttavia un altro manga, pi\u00f9 lungo del precedente e inedito in Italia, di \"Mazinkaiser\", disegnato da Naoto Tsushima, e maggiormente in linea con la storia narrata nei sette OAV."}
{"id": "567548", "revid": "729019", "url": "https://it.wikipedia.org/wiki?curid=567548", "title": "STS-3", "text": "La STS-3 \u00e8 una missione spaziale del Programma Space Shuttle.\nQuesta fu la prima e unica missione ad atterrare alla base di White Sands.\nL'obbiettivo principale fu quello di testare il braccio robotico Canadarm e la protezione termica della navetta."}
{"id": "567552", "revid": "1355461", "url": "https://it.wikipedia.org/wiki?curid=567552", "title": "Indipendentismo padano", "text": "Lindipendentismo padano o, in certi casi, nazionalismo padano, \u00e8 un'idea politica nata negli anni novanta del XX secolo, promossa principalmente dal partito politico Lega Nord, il quale ha nel proprio statuto il raggiungimento dell'indipendenza, attraverso metodi democratici, della Padania.\nL'idea \u00e8 stata sostenuta o \u00e8 sostenuta anche e da persone pi\u00f9 o meno afferenti nella loro storia politica alla Lega Nord, come l'architetto Gilberto Oneto, il politologo Gianfranco Miglio, il politico Giancarlo Pagliarini, nonch\u00e9 da alcuni partiti minori, come la Lega Padana. Il termine \"Padania\", in origine prettamente geografico, inizi\u00f2 ad acquistare un significato politico quando venne utilizzato per la prima volta negli anni settanta dal bolognese Guido Fanti, presidente dell'Emilia-Romagna.\nEtimologia e collocazione geografica.\nIl toponimo \u00e8 sinonimo di pianura padana, la valle del fiume Po, in latino \"Padus\". Per alcuni geografi economici di inizio Novecento la Padania corrispondeva al territorio italiano sito a nord degli Appennini.\nFino agli anni ottanta il termine \"Padania\" era principalmente usato con significato geografico per la pianura Padana, ma anche con accezione poetica e letteraria, come dimostra l'opera dello scrittore Gianni Brera e nell'ambito di studi linguistici ed etnolinguistici nonch\u00e9 socio-economici.\nGli indipendentisti padani di fine Novecento affermarono che un territorio comprensivo di gran parte dell'Italia settentrionale e di piccole porzioni dell'Italia centrale, di estensione territoriale differentemente definita potesse chiamarsi Padania. Essa coincise con quella parte dell'Italia abitato da popoli distinti per lingua, usi, costumi e storia, rispetto alla parte peninsulare, riconducibili, nelle loro differenze, a matrici etniche celtiche e germaniche.\nStoria.\nOrigini.\nIl termine acquis\u00ec, a cavallo tra gli anni ottanta e novanta, un significato politico, ovverosia comincia a essere utilizzato per indicare la Padania come, a seconda delle posizioni, reale o pretesa entit\u00e0 politica, grazie al suo utilizzo costante da parte degli esponenti e dei simpatizzanti del partito della Lega Nord. Il movimento nacque il 22 novembre 1989 dall'unione di vari partiti autonomisti dell'Italia settentrionale originatesi nel decennio precedente, coagulati attorno alla Lega Lombarda, fondata il 10 marzo 1982 da Umberto Bossi. Bossi diverr\u00e0 la guida del nuovo movimento politico e, grazie ai successi elettorali e ai mezzi di comunicazione di massa, l'accezione politica di Padania entr\u00f2 a far parte della lingua corrente e del dibattito politico.\nIl termine veniva ripreso nell'ideologia leghista da una pubblicazione della Fondazione Agnelli del 1992.\nLa Lega propose inizialmente, su suggerimento di Gianfranco Miglio, un'unione federativa della macro-regione Padania, dotata di autonomia, con le restanti parti della Repubblica Italiana, come forma di riconoscimento e tutela delle peculiarit\u00e0 etnico-linguistiche delle nazioni della Padania.\nTra i principali ideatori di un utilizzo politico del termine, il maggiormente noto \u00e8 appunto Gianfranco Miglio che, gi\u00e0 nel 1975, riportava in scritti e interviste la sua visione della \"questione settentrione\" collegata a un'ipotetica Padania. Per il Partito Federalista, la suddivisione politica e amministrativa dell'Italia sarebbe avvenuta per frazionamento in tre territori governati da un direttorio: i cantoni Padania, Etruria e Mediterranea, con una Padania non troppo estesa al centro. Le idee poggiavano sulle tesi di Miglio, che dal 1990 al 1994 aveva contribuito alla formazione della teoria federalista della Lega Nord, uscendone per dissensi proprio sulla questione federale all'atto della formazione della coalizione a sostegno del primo governo Berlusconi.\nSecondo Paolo Bracalini \u00abdella Padania, intesa come entit\u00e0 storico-geografica dotata di un suo preciso DNA, non [se ne parlava] solo nei comizi del primo Bossi, negli studi di Gianfranco Miglio o negli slogan di Pontida\u00bb.\nIl periodo secessionista della Lega Nord.\nIl primo personaggio politico ad utilizzare il termine \"Padania\" fu Guido Fanti, primo presidente della regione Emilia Romagna, che, pur non essendo favorevole alla secessione, si impegn\u00f3 per promuovere un progetto (da lui stesso denominato \"progetto Padania\") di decentramento amministrativo e fiscale. \nTuttavia il termine Padania entra ufficialmente nel vocabolario della allora Lega Nord Italia Federale nel 1995 a seguito della crisi del governo Berlusconi I e del passaggio del movimento ad una politica dichiaratamente secessionista; dal 1997 il movimento mut\u00f2 nome in Lega Nord per l'Indipendenza della Padania.\nFallito il progetto federale e raggiunto un successo elettorale considerevole promosse il concetto di secessione della Padania dall'Italia, proclamata il 15 settembre 1996 a Venezia. Secondo gli indipendentisti, i padani sarebbero stati resi partecipi contro la loro volont\u00e0 alle conseguenze Risorgimento e, conseguentemente, dello Stato italiano; pertanto propugnarono la secessione della Padania dalla Repubblica Italiana e la creazione di una nuova repubblica federale rispettosa delle peculiarit\u00e0 locali.\nDi tale svolta identitaria parla anche Gilberto Oneto, ideologo leghista e promotore originario del simbolo del sole delle Alpi, pur nella versione rossa, pi\u00f9 aderente alla tradizione alpina, nel libro \"L'invenzione della Padania\" edito nel 1997.\nIl 15 settembre 1996 a Venezia, nel corso di una manifestazione della Lega Nord, Umberto Bossi proclam\u00f2 effettivamente la \"Dichiarazione di indipendenza della Padania\", come inizio di un processo di \"nation-building\" teso alla realizzazione ufficiale della \"Repubblica Federale Padana\".\nIl 25 maggio 1997 il partito organizz\u00f2 il \"Referendum per l'Indipendenza della Padania\", con il quesito: \"Volete Voi che la Padania diventi una Repubblica Federale indipendente e sovrana?\". Votarono 4.833.863 persone e il risultato fu del 97% di consenso. Si \u00e8 votato anche per il Presidente del \"Governo Provvisorio della Repubblica Federale della Padania\" e per sei disegni di legge di iniziativa popolare da presentare al Parlamento italiano. La Lega Nord ha predisposto i seggi elettorali in tutti i comuni della proclamata Padania.\nIl Parlamento della Padania.\nIl 26 ottobre 1997 la Lega Nord organizz\u00f2 le prime elezioni per i 210 seggi di un parlamento ombra. Circa 4 milioni di cittadini residenti nelle regioni settentrionali, 6 secondo il partito, si recarono ai seggi e scelsero tra diversi partiti padani.\nIl Governo della Padania.\nAl Parlamento della Padania fu affiancato un autoproclamato Governo provvisorio della Repubblica Federale della Padania con sede a Mantova, che fu guidato da:\nL'esecutivo presieduto da Pagliarini prevedeva:\nNel governo presieduto da Maroni, il cui vice era Vito Gnutti, fu introdotto un Ministero dell'Immigrazione, presieduto da Farouk Ramadan.\nL'esecutivo guidato da Manuela Dal Lago comprendeva:\nIl territorio della Padania secondo la Lega Nord.\nLe rivendicazioni politiche padane ricomprendono quindi un territorio maggiore di quello riconducibile al significato geografico del termine \"Padania\", che \u00e8 geograficamente riferito alla sola Pianura Padana, sebbene in origine la Lega includesse unicamente le otto regioni settentrionali. La Lega Nord afferm\u00f2 dunque che il progetto della Padania comprendesse sia tutte le otto regioni dell'Italia settentrionale pi\u00f9 le regioni dell'Italia centrale Toscana, Umbria e Marche mentre al 2011 la sua attivit\u00e0 si \u00e8 estesa anche in Abruzzo e Sardegna..\nSecondo l'art. 2 dello Statuto 2012, la Lega Nord considera il Movimento come una Confederazione delle Sezioni delle seguenti Nazioni:Friuli Venezia Giulia, Valle D'Aosta, Piemonte, Liguria, Lombardia, Trentino, Alto Adige, Veneto, Emilia, Romagna,Toscana, Umbria, Marche e Abruzzo.\nDeclino.\nNegli anni successivi, e in particolare dopo il Congresso di Varese, il tentativo di secessione fu parzialmente abbandonato a favore di un progetto di devoluzione, ovverosia del trasferimento di una parte significativa delle competenze legislative e amministrative dallo stato centrale alle regioni, e del federalismo fiscale. Una prima riforma della costituzione verso una maggiore autonomia delle regioni \u00e8 stata approvata nel 2001. Una seconda riforma parzialmente in questo senso del 2005 \u00e8 stata invece bocciata dal referendum costituzionale del 2006.\nCon la segreteria di Matteo Salvini, l'indipendentismo padano \u00e8 stato accantonato; comunque le velleit\u00e0 secessionistiche non sono scomparse, essendo state bens\u00ec indirizzate verso piccoli movimenti politici soprattutto veneti, lombardi e friulani.\nLa bandiera.\nLa bandiera della Padania \u00e8 stato un simbolo ideato dal partito politico italiano della Lega Nord e da essa associato, anche tramite il proprio statuto, ad un ipotetico stato indipendente, la Padania, corrispondente approssimativamente alla parte centrosettentrionale dell'Italia.\nSulla bandiera \u00e8 rappresentato un sole delle Alpi stilizzato di colore verde su campo bianco. Il sole delle Alpi \u00e8 un simbolo presente nell'arte italiana fin dal VII secolo a.C. (urna etrusca di Civitella Paganico).\nLa bandiera nacque intorno agli anni novanta, in concomitanza con la formazione della Lega Nord. Venne presentata il 15 settembre 1996 da Umberto Bossi a Venezia, durante la dichiarazione di indipendenza della Padania, priva comunque di qualsiasi effetto giuridico.\nNella sua precedente versione, vi erano rappresentati in colore rosso la croce di San Giorgio e nel riquadro in alto a sinistra il sole delle Alpi. La croce rappresentava le citt\u00e0 dell'Italia settentrionale nei cui stemmi essa compare, mentre il logo fu adottato come simbolo della Padania. In seguito fu sostituita dalla bandiera con al centro il sole delle Alpi di colore verde su sfondo bianco.\nLa bandiera della Padania \u00e8 entrata nel \"Guinness dei primati\" come bandiera pi\u00f9 grande del mondo il 19 giugno 2005, in occasione del raduno di Pontida. La bandiera, realizzata appositamente dalla Lega Nord con la collaborazione di un militante gallaratese, era di 170 m di lunghezza per 100 m di altezza.\nSituazione giuridica.\nL'indipendenza della Padania non \u00e8 mai stata riconosciuta formalmente da alcuno Stato sovrano, n\u00e9 dalle altre forze politiche italiane. L'unico supporto in tal senso \u00e8 venuto dal partito svizzero della Lega dei Ticinesi.\nIn seguito alla dichiarazione di indipendenza furono avviate delle inchieste giudiziarie a Venezia, Verona, Torino, Mantova e Pordenone per attentato all'unit\u00e0 dello stato, poi archiviate, e si ebbero scontri tra forze dell'ordine e militanti leghisti in Via Bellerio a Milano, sede della Lega Nord; sulla vertenza apertasi per la perquisizione di via Bellerio la parola fine venne \"messa dalla Corte costituzionale che ribad\u00ec che l'autorit\u00e0 giudiziaria non aveva l'autorit\u00e0 di farla eseguire, in quanto \u00abluogo di fatto adibito a ufficio\u00bb, se non dopo autorizzazione a procedere della Camera dei deputati\".\nNella cultura politica, popolare e sportiva.\nPer quanto la dichiarazione di secessione non abbia comportato la reale separazione della Padania dall'Italia, la Lega Nord ha da allora promosso e continua a promuovere attivamente la concezione della Padania come entit\u00e0 politica attraverso la creazione e il mantenimento di strutture e organi rappresentativi delle \"Nazioni della Padania\" nonch\u00e9 attraverso la promozione di iniziative sportive e sociali di carattere indipendentista o quantomeno autonomista: ha costituito un \"Governo padano\" con un proprio parlamento, ha designato Mantova come capitale della Padania, il \"Va, pensiero\" di Giuseppe Verdi suo inno ufficiale, il Sole delle Alpi verde in campo bianco sua bandiera ufficiale, il verde come colore nazionale, ha creato le \"lire padane\" e dei francobolli, una propria \"Guardia Nazionale Padana\", un proprio ente sportivo riconosciuto nel \"CONI sport Padania\" e, come organi di comunicazione ufficiali: il quotidiano \"La Padania\", il settimanale \"Il Sole delle Alpi\", l'emittente radiofonica \"Radio Padania Libera\" e l'emittente televisiva \"TelePadania\".\nVi fu anche la formazione spontanea, tra i militanti leghisti, delle cosiddette \"Camicie Verdi\", il che diede luogo a inchieste giudiziarie, principalmente per la presunta violazione dell'art. 18 della Costituzione.\nLa Lega Nord cre\u00f2 anche una Nazionale di calcio della Padania, non riconosciuta a livello internazionale se non dalla VIVA World Cup; la selezione vinse per tre volte consecutive il mondiale per le nazioni non riconosciute, battendo il Somaliland (2008), il Kurdistan (2009) e la Lapponia (2010).\nInoltre il partito sponsorizz\u00f2 il concorso di bellezza Miss Padania, aperto a tutte le giovani donne residenti in una regione della Padania da almeno 10 anni consecutivi e di et\u00e0 compresa tra i 17 e i 28 anni. Tra i requisiti necessari per partecipare al concorso vi fu anche l'obbligo di non rilasciare dichiarazioni non in linea con gli ideali dei movimenti che promuovono la Padania.\nIl 2011 ha visto la prima edizione dell'evento ciclistico Giro di Padania.\nNella cultura di massa.\nIl manga giapponese Gunslinger Girl \u00e8 ambientato nell'Italia contemporanea. L'autore, Yu Aida, immagina che le spinte indipendentiste del Nord si siano trasformate in una campagna terroristica perpetrata da un fronte detto \"Movimento delle Cinque Repubbliche\". Non esiste, nell'opera, alcun riferimento a movimenti o partiti realmente esistenti, tuttavia il termine Padania viene esplicitamente citato come una delle \"cinque repubbliche\".\nNelle canzone del 2006 \"Inno Verdano\" Caparezza ha dato ironicamente la voce a un secessionista fervente e autarchico dalla bandiera verde, che potrebbe essere letto come una parodia dell'indipendentismo padano.\nNel 2009 Umberto Bossi, promosse la realizzazione del film storico \"Barbarossa\", coprodotto dalla Rai, incentrato sulle vicende della Lega Lombarda nel XII secolo, non ebbe buon riscontro n\u00e9 di critica n\u00e9 di pubblico."}
{"id": "567554", "revid": "729019", "url": "https://it.wikipedia.org/wiki?curid=567554", "title": "STS-4", "text": "La STS-4 \u00e8 una missione spaziale del Programma Space Shuttle.\nFu il quarto volo dello Space Shuttle e fu l'ultimo dedicato allo sviluppo e al test di questa navetta.\nDopo aver completato tutti gli obiettivi durante i 7 giorni della missione, lo Shuttle fece ritorno sulla terra atterrando sulla pista 22 presso la base aerea di Edwards AFB il 4 luglio alle ore 9.10 locali. Fu il primo atterraggio avvenuto su una pista di asfalto. La missione fu giudicata un successo, a parte la mancata apertura dei paracadute dei solid rocket booster che ha causato la loro distruzione."}
{"id": "567556", "revid": "1873140", "url": "https://it.wikipedia.org/wiki?curid=567556", "title": "Cavernicolo", "text": "Un cavernicolo o uomo delle caverne (detto anche impropriamente troglodita) \u00e8 nella cultura popolare un termine che si riferisce ad uno stereotipo stilizzato dell'aspetto e del comportamento degli uomini dell'Et\u00e0 della pietra; in alcuni casi, sono usate informalmente per riferirsi anche all'uomo di Neanderthal o all'Uomo di Cro-Magnon.\nCaratteristiche del termine.\nDa un punto di vista scientifico, il termine viene considerato sviante, e ancora pi\u00f9 infondati sono i luoghi comuni associati comunemente al termine. Il cavernicolo viene generalmente rappresentato come un uomo tarchiato, peloso, vestito di pelli animali e armato di clava, lancia od osso, che vive in una caverna. Nella narrativa, nei film, nei cartoni animati e nei videogiochi \u00e8 ricorrente l'errore storico di rappresentare i cavernicoli come contemporanei dei dinosauri.\nCavernicoli nell'arte.\nFra i pi\u00f9 celebri cavernicoli dell'immaginario moderno si possono citare i protagonisti della striscia a fumetti \"B.C.\" e i personaggi de \"Gli antenati\", serie animata degli anni sessanta."}
{"id": "567560", "revid": "14691", "url": "https://it.wikipedia.org/wiki?curid=567560", "title": "Uomo delle caverne", "text": ""}
{"id": "567564", "revid": "253269", "url": "https://it.wikipedia.org/wiki?curid=567564", "title": "Megan Mullally", "text": "\u00c8 nota principalmente per il ruolo di Karen Walker nella sitcom \"Will &amp; Grace\", per la quale ha vinto quattro Screen Actors Guild Awards, due Emmy Awards e ha ricevuto quattro candidature ai Golden Globe.\nBiografia.\nCresciuta a Oklahoma City, Oklahoma, l'attrice \u00e8 figlia di Carter Mullally Jr., attore presso la Paramount Pictures durante gli anni cinquanta e di una modella. Ha studiato balletto dall'et\u00e0 di sei anni e lo ha esercitato in una compagnia durante gli anni del liceo.\nDopo essersi diplomata alla \"Casady High School\", frequenta la \"Northwestern University\", dove frequenta i corsi di letteratura inglese e storia dell'arte. Intanto comincia a partecipare alle attivit\u00e0 di un teatro locale. La passione per il teatro si fa cos\u00ec forte, che abbandona il college e si trasferisce a Chicago, dove lavorer\u00e0 in teatro per ben sei anni.\nNel 1981 si trasferisce a Los Angeles e inizia a comparire in brevi parti in film, programmi televisivi e telefilm come La signora in giallo con Angela Lansbury; debutta in \"The Ellen Burstyn Show\" e recita come guest star in sitcom popolari come \"Seinfeld\", \"Frasier\", \"Wings\", \"Ned and Stacey\" (con l'altra futura attrice di \"Will &amp; Grace\", Debra Messing) - e \"Mad About You\".\nL'attrice debutta a Broadway nel 1994 in un revival del musical \"Grease\", nel ruolo di Marty, con Rosie O'Donnell e successivamente recita in \"How to Succeed in Business Without Really Trying\" con Matthew Broderick. Il suo one-woman show, \"Sweetheart,\" debutta con successo a Los Angeles nel 1999.\nNel 1998 inizia a recitare nel ruolo di Karen Walker, eccentrica e ricca assistente dalla voce stridula di Grace Adler, nella sitcom della NBC \"Will &amp; Grace\". La sua performance \u00e8 straordinariamente divertente, tanto che per questo ruolo l'attrice si aggiudicher\u00e0 ben due premi Emmy nel 2000 e nel 2006 come migliore attrice non protagonista, e tre Screen Actors Guild Award. Per il ruolo nella popolare sitcom Megan ha sviluppato una voce di un tono molto alto (reso in italiano dalla doppiatrice Laura Latini), sebbene nei primi episodi della serie abbia usato il vero tono della sua voce. \"Will &amp; Grace\" \u00e8 finito nel maggio 2006 e Megan Mullally ha iniziato la conduzione di un suo talk show nell'autunno dello stesso anno, intitolato \"The Megan Mullally Show\", interrotto dopo circa 70 puntate a causa degli ascolti bassi.\nIl debutto cinematografico \u00e8 stato nel film \"Risky Business\" (1983), per poi recitare in \"Stealing Harvard\" e nella commedia di Martin Lawrence \"Un allenatore in palla\" (2005). L'attrice ha anche doppiato alcuni cartoni animati, come la versione degli anni novanta de \"I Flintstones\", \"Batman\", \"King of the Hill\" ed il film della Disney \"Teacher's Pet\". Inoltre la Mullally ha anche doppiato il cartone animato Bee Movie della DreamWorks Animation. L'attrice \u00e8 comparsa in diversi spot pubblicitari, tra cui quelli dei cioccolatini M&amp;M's.\nMegan \u00e8 anche cantante nel suo gruppo chiamato The Supreme Music Program, che ha prodotto tre album: \"The Sweetheart Break-In\", \"Big as a Berry\" e \"Free Again!\" (originariamente intitolato \"The Many Moods.. Vol, 1\"). L'attrice ha anche registrato un duetto con Carly Simon del brano \"The Right Thing To Do\" nella colonna sonora \"\".\nFino al 3 agosto 2008 ha inoltre vestito i panni di Elizabeth in \"Young Frankenstein\", il nuovo musical di Mel Brooks tratto dall'omonimo film. Il ruolo di Elizabeth nella pellicola originale apparteneva alla bravissima Madeline Kahn che lo rese celebre. L'attrice ha deciso di lasciare il cast di Broadway, mentre era ancora in scena lo spettacolo, per dedicarsi alle nuove serie televisiva targata ABC Bad mother's handbook, dove interpreter\u00e0 la madre della protagonista Alicia Silverstone.\nHa rivelato la sua bisessualit\u00e0 in un'intervista in \"The Advocate\" magazine nel 1999 e nel 2003 si \u00e8 sposata con l'attore Nick Offerman (che ha recitato nella quarta stagione di \"Will &amp; Grace\" e fa parte del cast fisso di \"Parks and Recreation\"). Il suo primo matrimonio era stato tuttavia con l'agente Michael Katcher nella met\u00e0 degli anni 1990. Vive nel West Hollywood, in California, con il marito.\nNell'ottobre 2008 girarono sul web diverse indiscrezioni secondo le quali sarebbe tornata ad impersonare Karen Walker in uno spin off della fortunata sit-com \"Will &amp; Grace\" spalleggiata dal collega Sean Hayes, interprete di Jack McFarland. La puntata pilota della serie targata NBC intitolata \"Karen &amp; Jack\", sarebbe dovuta andare in onda nell'autunno 2009.\nNel 2010 l'attrice \u00e8 stata nel cast principale della seconda stagione della serie televisiva \"Party Down\". A partire da ottobre 2011 Megan Mullally interpreta il personaggio di Dana Hartz (madre di Penny) nella seconda stagione della sitcom targata ABC \"Happy Endings\". L'attrice fa parte del cast dello show \"Breaking In\" dell'emittente americana Fox a partire dalla seconda stagione iniziata il 6 marzo 2012.\nPremi e riconoscimenti.\nMegan Mullally ha vinto il premio Emmy due volte (2000 e 2006) come \"Migliore attrice non protagonista in una serie commedia\" per \"Will &amp; Grace\". Ha ricevuto altre sei nomination agli Emmy per la stessa categoria nelle edizioni 2001, 2002, 2003, 2004, 2005 e 2018.\nHa vinto anche quattro Screen Actors Guild Awards.\nDoppiatrici italiane.\nNelle versioni in italiano delle sue interpretazioni, Megan Mullaly \u00e8 stata doppiata da:\nDa doppiatrice \u00e8 sostituita da:"}
{"id": "567566", "revid": "729019", "url": "https://it.wikipedia.org/wiki?curid=567566", "title": "Otto G\u00fcnsche", "text": "Biografia.\nOtto G\u00fcnsche nacque a Jena, in Turingia, il 24 settembre 1917. Dopo aver lasciato il liceo all'et\u00e0 di 16 anni, si arruol\u00f2 volontario nelle \"Leibstandarte SS Adolf Hitler\" e s'iscrisse al partito nazista il 1\u00ba luglio 1934. Incontr\u00f2 Adolf Hitler per la prima volta nel 1936. Fu l'aiutante delle SS di Hitler dal 1940 al 1941. Dal 1\u00ba gennaio 1941 al 30 aprile 1942, frequent\u00f2 l'accademia ufficiali delle SS. Combatt\u00e9 in prima linea come comandante di una compagnia di \"Panzer Granadier.\" Il 12 gennaio 1943, divenne aiutante personale di Hitler. Dall'agosto 1943 al 5 febbraio 1944, combatt\u00e9 sul fronte orientale e in Francia. Nel marzo 1944 fu nuovamente designato come aiutante personale di Hitler. Come aiutante personale appartenente alle SS di Hitler, fu anche membro del \"F\u00fchrerbegleitkommando\" che forniva protezione personale a Hitler. Durante la guerra, uno o due aiutanti erano presenti con Hitler durante gli esami della situazione bellica. Fu presente il 20 luglio 1944 quando alcuni ufficiali tedeschi attentarono alla vita di Hitler nella Tana del Lupo, a Rastenburg. L'esplosione della bomba gli caus\u00f2 la rottura del timpano e contusioni multiple.\nQuando la fine del Terzo Reich divenne imminente, fu la persona alla quale il F\u00fchrer chiese di assicurarsi che il suo corpo e quello di Eva Braun fossero bruciati dopo la loro morte. Fu di guardia al di fuori della stanza nella quale i due commisero il suicidio. In seguito, dopo essersi assicurato che i corpi sarebbero stati bruciati con della benzina fornita da Erich Kempka, l'autista di Hitler, lasci\u00f2 il F\u00fchrerbunker dopo la mezzanotte del 1\u00ba maggio. Fu catturato dalle truppe dell'Armata Rossa, che avevano ormai circondato la citt\u00e0, il 2 maggio 1945, e fu fatto volare fino a Mosca per essere interrogato dall'NKVD.\nFu imprigionato a Mosca e successivamente a Bautzen, nella Germania dell'Est, e fu liberato il 2 maggio 1956. Durante la sua prigionia fu lungamente interrogato (insieme a Heinz Linge) dall'NKVD e, con le loro testimonianze, venne stilato il \"dossier Hitler\", destinato a Stalin. Tale libro verr\u00e0 pubblicato nel 2005 in Germania, e tradotto anche in Italia nello stesso anno.\nDecise di scappare nella Germania occidentale, dove fu arrestato e interrogato, e trov\u00f2 poi lavoro nella Rowa-Wagner KG, rimanendo in contatto e amicizia con Gerda Christian, anche lei segretaria di Hitler e anche lei torturata dai sovietici.\nMor\u00ec d'infarto nella sua casa di Lohmar, vicino a Bonn, nel 2003. Ebbe tre figli.\nNella cultura di massa.\nNel film del 2004 di Oliver Hirschbiegel, \"La caduta - Gli ultimi giorni di Hitler\", G\u00fcnsche \u00e8 stato interpretato dall'attore G\u00f6tz Otto."}
{"id": "567568", "revid": "729019", "url": "https://it.wikipedia.org/wiki?curid=567568", "title": "STS-5", "text": "La STS-5 \u00e8 una missione spaziale del Programma Space Shuttle.\nQuesta missione ebbe lo scopo di portare in orbita 2 satelliti per telecomunicazione.\nL'equipaggio fu composto da 4 astronauti, prima di allora nessun equipaggio aveva superato i tre elementi.\nIl Columbia atterr\u00f2 sulla pista 22, presso la Edwards AFB, il 16 novembre 1982, alle 6:33 a.m. PST, dopo aver viaggiato per 2 milioni di miglia e completato 81 orbite. Il Columbia torn\u00f2 poi al Kennedy Space Center il 22 novembre 1982.\nSTS-5 fu il primo volo dello Shuttle in cui l'equipaggio non indoss\u00f2 tute spaziali pressurizzate, durante le fasi di lancio, rientro e atterraggio. Dopo la tragedia dello Space Shuttle Challenger si ritorn\u00f2 ad usarle."}
{"id": "567570", "revid": "1833487", "url": "https://it.wikipedia.org/wiki?curid=567570", "title": "Capo Nero", "text": "Capo Nero (in ligure \"Cavu Negru\") \u00e8 una localit\u00e0 della riviera ligure di ponente, tra Ospedaletti e Sanremo.\n\u00c8 conosciuta per la limpidezza del suo mare, la cui pulizia \u00e8 dovuta ad un particolare gioco di correnti.\nIn inverno - stagione che nella zona risulta particolarmente mite - fioriscono diversi fiori di agave che, specie in dicembre, raggiungono la maggiore espansione.\nIl complesso Marina di Capo Nero \u00e8 stato costruito nel 1961 su progetto dell'architetto genovese Luigi Carlo Daneri. \nSeguendo le idee espresse dal grande maestro Le Corbusier nell'Unit\u00e9 d'Habitation di Marsiglia, il progettista pens\u00f2 ad un \"edificio - citt\u00e0\": un luogo all'interno del quale fossero disponibili tutti i servizi necessari per il vivere \"moderno\". \nLa grande piazza sul mare attrezzata a spiaggia con piscine e aree prendisole venne configurata come spazio relazionale dedicato al tempo libero, mentre all'interno dell'edificio una passeggiata, aperta sul mare e raggiungibile anche con l'automobile fu destinata ad accogliere locali commerciali di vario genere, dall'alimentari alla boutique. Ad oggi Capo Nero \u00e8 uno dei pi\u00f9 importanti esempi di architettura moderna in Liguria, oggetto di studio all'interno delle universit\u00e0 e al centro di diverse pubblicazioni. Lo Stabilimento balneare e il suo ristorante sono da pi\u00f9 di cinquanta anni tra i locali pi\u00f9 esclusivi della Riviera di Ponente.\nInfrastrutture e trasporti.\nA mezza costa del capo passa la strada statale 1 Via Aurelia, servita dalle corse autofiloviarie della linea Sanremo-Ventimiglia. Fino al 1942 tale servizio era svolto dalla tranvia Ospedaletti-Sanremo-Taggia."}
{"id": "567572", "revid": "3732", "url": "https://it.wikipedia.org/wiki?curid=567572", "title": "Total Quality Management", "text": ""}
{"id": "567574", "revid": "729019", "url": "https://it.wikipedia.org/wiki?curid=567574", "title": "STS-6", "text": "La STS-6 \u00e8 una missione spaziale del Programma Space Shuttle.\nFu la sesta missione spaziale dello Space Shuttle e la prima delle dieci effettuate dalla navetta Challenger. La missione part\u00ec dal Kennedy Space Center presso la rampa di lancio 39-A, e atterr\u00f2 all base aerea di Edwards."}
{"id": "567575", "revid": "172", "url": "https://it.wikipedia.org/wiki?curid=567575", "title": "Istituto Matematico Clay", "text": ""}
{"id": "567576", "revid": "172", "url": "https://it.wikipedia.org/wiki?curid=567576", "title": "Istituto Clay", "text": ""}
{"id": "567578", "revid": "172", "url": "https://it.wikipedia.org/wiki?curid=567578", "title": "Clay Institute", "text": ""}
{"id": "567581", "revid": "484362", "url": "https://it.wikipedia.org/wiki?curid=567581", "title": "Finanziamenti alla Chiesa cattolica in Italia", "text": "I finanziamenti alla Chiesa cattolica italiana da parte dello Stato italiano comprendono finanziamenti diretti ed altri tipi di oneri economici e finanziari, tra cui:\nTali finanziamenti e oneri sono disposti sia da accordi bilaterali intrattenuti da Repubblica Italiana e Stato del Vaticano, quali i Patti Lateranensi e relative revisioni e convenzioni doganali, che da leggi nazionali e locali italiane.\nEducazione e ricerca.\nScuole pubbliche \"non statali\" cattoliche.\nLe scuole \"non statali\", di cui circa il 63% delle quali \u00e8 gestita dalla Chiesa cattolica, ricevono ad oggi denaro pubblico sotto forma di:\nI finanziamenti sono delegati dallo Stato alle Regioni con il Decreto Legislativo n.112 del 31/03/2021, art. 138, in cui viene delegato l'ambito dei \"contributi alle scuole non statali.\"\nL'articolo 33 della Costituzione italiana.\nL'articolo 33 della Costituzione della Repubblica Italiana sancisce che \"Enti e privati hanno il diritto di istituire scuole ed istituti di educazione, senza oneri per lo Stato.\".\nQuesto articolo ha diverse interpretazioni politiche, tra cui principalmente:\nTuttavia sin dal 1992 diverse leggi nazionali e regionali, decreti e circolari ministeriali (tra cui DM 261/98, DM 279/99, legge 62/2000, DM 27/2005) sanciscono finanziamenti diretti e indiretti alle scuole non statali.\n\u00c8 stato inoltre evidenziato che il costo medio della formazione di uno studente di una suola paritaria, comparato con quello di una scuola pubblica, \u00e8 minore. Questa differenza di spesa media, a condizione di supporre nulli i costi fissi, comporterebbe un risparmio di 6 miliardi di euro annui allo stato italiano.\nSussidi diretti.\nIl DM 261/98 ed il DM 279/99 (Ministro della Pubblica istruzione Luigi Berlinguer, Democratici di Sinistra), consolidati nel testo unico \u00abConcessione di contributi alle scuole secondarie legalmente riconosciute e pareggiate\u00bb, sono le basi normative che consentono la regolare concessione di finanziamenti alle scuole non statali.\nIl governo D'Alema bis con la legge 62/2000 ha sancito l'entrata a pieno titolo nel sistema di istruzione nazionale delle scuole non statali, che pertanto devono essere trattate \"alla pari\" anche sul piano economico. La legge prevede anche:\nConseguentemente all'approvazione della legge 62/2000, il governo Berlusconi IV, per tramite del Ministro Letizia Moratti, ha modificato i DM 261/98 ed il DM 279/99 con il DM 27/2005, apportando le seguenti modifiche:\nIl 27 novembre 2013 venne proposta l'abolizione dei ontributi pubblici alle scuole non statale, con l'intenzione di rimuovere anche i finanziamenti per i progetti formativi pi\u00f9 che raddoppiati, da circa 6 milioni di euro ad oltre 13 milioni.\nNel 2005 l'ammontare dei contributi alle scuole non statali \u00e8 stato di circa 527 milioni di euro (si veda la circolare ministeriale 38/2005).\nNel 2006 a fronte dei 980 milioni di euro di tagli apportati dalla legge finanziaria, i finanziamenti diretti alla scuola non statale sono stati incrementati del 2%. Infatti, dalla comparazione delle somme stanziate dalla precedente c.m. 38/2005 con quelle della c.m. 31/2006 si evidenzia il passaggio dalla somma complessiva revisionale di circa 527,5 milioni a quella di circa 532,3 milioni di euro con un aumento di circa 4,8 milioni di euro, assegnati ai capitoli delle unit\u00e0 previsionali di base \u201cscuole non statali\u201d degli Uffici scolastici regionali, mentre sono rimaste invariate le somme relative ai capitoli 1291 e 1474 delle unit\u00e0 previsionali di base \u201cscuole non statali\u201d dell'Amministrazione centrale.\nBuoni scuola.\nI buoni scuola vengono istituiti nel 2000 dal Governo D'Alema II con la legge 62/2000 (art.i 9-12) sulla parit\u00e0 scolastica con un piano straordinario di finanziamento che prevede una spesa di 250 miliardi di lire (circa 130 mila euro) per l'anno 2000 e di 300 miliardi di lire (circa 160 mila euro) annue a decorrere dall'anno 2001, attuato poi dal governo Berlusconi II con la legge 289/2002 (art. 2, com. 7) che prevede un tetto di 30 milioni di euro per il triennio 2003-2005.\nLa Legge finanziaria 2004 del governo Berlusconi II (Ministro Moratti), aumenta il tetto per il 2005 a 50 milioni di euro con accesso indiscriminato ai buoni per tutte le famiglie, senza cio\u00e8 limite di reddito alcuno. La legge sulla parit\u00e0, inoltre, non prevede alcuna incompatibilit\u00e0 dei buoni statali con eventuali buoni regionali (previsti poi da Veneto, Emilia-Romagna, Friuli, Lombardia, Liguria, Toscana, Sicilia, Piemonte), per cui di fatto buoni statali e regionali risultano cumulabili.\nRimborso sostegno disabili.\nLe scuole paritarie ricevono inoltre un sostegno per l'accoglimento dei disabili, non previsto per le scuole statali, nonch\u00e9 il rimborso delle spese relative all'insegnamento di sostegno.\nInsegnanti di religione.\nLa Legge 186/2003, varata dal governo Berlusconi con l'appoggio di La Margherita e Udeur, definisce lo stato giuridico degli insegnanti di religione cattolica di ogni ordine e grado.\nL'idoneit\u00e0 all'insegnamento della religione cattolica \u00e8 data dall'Ordinario Diocesano (art.3, comma 4), un funzionario territoriale della Chiesa Cattolica. In precedenza, considerata la sola normativa che prevede che lo Stato organizzi obbligatoriamente l'ora di religione ma che gli studenti vi possano aderire facoltativamente, lo Stato assumeva gli insegnanti di religione solo con contratti annuali; invece, a seguito della promulgazione della Legge 186, gli insegnanti di religione cattolica vengono assunti dallo Stato a tempo indeterminato (art.3, comma 8), con stato giuridico e trattamento economico equivalenti a tutti gli altri insegnanti. In precedenza il trattamento economico era solo equiparato a quello degli insegnanti di ruolo, ma mancavano tutti gli altri diritti spettanti ai lavoratori dipendenti pubblici.\nInoltre, per tutti i 15.000 insegnanti di religione cattolica diventati dipendenti pubblici a partire dal 2003, l'eventuale revoca dell'abilitazione da parte dell'Ordinario Diocesano comporta per lo Stato l'obbligo di provvedere al loro impiego alternativo, come accade per tutti gli altri dipendenti pubblici non ritenuti idonei allo svolgimento delle loro funzioni.\nUniversit\u00e0 cattoliche.\nLa legge 293/2003 conferisce riconoscimento legislativo all'Istituto di studi politici San Pio V finanziandolo per 1,5 milioni di euro annui. L'istituto, con sede in Roma, \u00e8 promotore della creazione della Libera universit\u00e0 degli studi San Pio V, sempre in Roma.\nDiverse leggi finanziare hanno stanziato cifre significative per le universit\u00e0 di propriet\u00e0 e indirizzo cattolico:\nNel 2004 il governo, tramite il Comitato nazionale per la valutazione del sistema universitario, istituisce diverse ulteriori universit\u00e0 non statali, legalmente riconosciute, tra cui l'Universit\u00e0 Europea di Roma, fondata dall'istituto religioso dei Legionari di Cristo.\nNel 2017 le assegnazioni totali da parte del Miur previste dalla legge n. 243/1991 sono ammontate a 68.605.000 euro, di cui 41.827.905 agli otto atenei cattolici.\nAssistenza religiosa negli ospedali pubblici.\nL\u2019accordo di Villa Madama, stabilisce all'art. 11 che la \u201c\"\u2026 Repubblica italiana assicura che \u2026 la degenza in ospedali, case di cura o di assistenza pubbliche\u2026 non possono dar luogo ad alcun impedimento nell'esercizio della libert\u00e0 religiosa o nell'adempimento delle pratiche di culto dei cattolici\u201d\" e che la \"\u201c\u2026 assistenza spirituale ai medesimi \u00e8 assicurata da ecclesiastici nominati dalle autorit\u00e0 italiane competenti su designazione dell\u2019autorit\u00e0 ecclesiastica e secondo lo stato giuridico, l\u2019organico e le modalit\u00e0 stabiliti d\u2019intesa fra tali autorit\u00e0\"\u201d.\nL'assistenza religiosa \u00e8 prevista anche a livello sanitario nazionale dall'art. 38 della legge n. 833/1978, riguardante l\"'Istituzione del servizio sanitario nazionale\", secondo cui \"\"... \u00e8 assicurata l'assistenza religiosa nel rispetto della volont\u00e0 e della libert\u00e0 di coscienza del cittadino. A tale fine l'unit\u00e0 sanitaria locale provvede per l'ordinamento del servizio di assistenza religiosa\" ...\".\nDal 2000 al 2005 numerose regioni italiane, governate da vari schieramenti politici, firmano con i presidenti delle Conferenze Episcopali regionali schemi di intesa per l'assistenza religiosa negli ospedali pubblici. In particolare, quello tra la Regione Lombardia, firmato da Roberto Formigoni, Presidente della Regione, e il Cardinal Dionigi Tettamanzi, del 21 marzo 2005 prevede che in tutte le strutture sanitarie pubbliche e non statali sia previsto almeno un \"assistente religioso\", due in strutture con pi\u00f9 di 300 posti letto, uno ogni 350 in strutture con pi\u00f9 di 700 posti letto (art.6). Gli assistenti religiosi devono essere assunti dalla struttura ospedaliera ospitante a cui carico \u00e8 anche la messa a disposizione di: spazi per le funzioni di culto e per l'attivit\u00e0 religiosa (chiesa o cappella e sagrestia), un alloggio arredato e in loco per gli assistenti religiosi, uffici, arredi, suppellettili, attrezzature, nonch\u00e9 tutte le spese necessarie al loro mantenimento, illuminazione e riscaldamento (artt. 1, 2, 4, 10). Gli assistenti sanitari sono assunti a tempo indeterminato con inquadramento previsto dal Contratto Collettivo Nazionale di Lavoro del comparto sanit\u00e0 in fascia D, tipica degli infermieri, ovvero con stipendio netto di circa 1900 \u20ac lordi mensili.\nRadio e televisione.\nCon la Legge finanziaria del 2005 viene stanziato 1 milione di euro per il potenziamento e l'aggiornamento tecnologico nel settore della radiofonia. I soggetti che possono usufruire del contributo sono quelli indicati al comma 190 della Finanziaria del 2004, cio\u00e8: le \"emittenti radiofoniche nazionali a carattere comunitario\". Le uniche due emittenti che rispondono al requisito sono Radio Padania Libera, la radio della Lega Nord, e Radio Maria, radio cattolica.\nOtto per mille.\nLa regolamentazione fiscale italiana prevede la possibilit\u00e0 per i cittadini di finanziare, con lo 0,8% dell'imposta sui redditi delle persone fisiche totale raccolta dallo Stato, le confessioni religiose riconosciute dallo Stato, che con questo hanno stipulato un'intesa (forme di finanziamento minori sono riservate ai soggetti non religiosi, come il cinque per mille e il due per mille). In alternativa, la preferenza di assegnazione dell'otto per mille pu\u00f2 essere diretta allo Stato stesso o non espressa. La ripartizione della quota dell'otto per mille \"non direttamente assegnata\" (per mancata indicazione di preferenza da parte dei contribuenti) avviene proporzionalmente all'ammontare di quanto assegnato invece con esplicita espressione della preferenza.\nInoltre, a partire dal 2005 con il governo Berlusconi (DPC pubblicato sulla Gazzetta Ufficiale del 26/1/2005), sono stati stanziati una parte cospicua dei fondi che i cittadini hanno assegnato \"allo Stato\" a favore del finanziamento di opere di restauro di beni ed edifici religiosi di valore storico ed artistico, spesso di propriet\u00e0 della Chiesa Cattolica (nel 2005 per un totale di circa 10 milioni di euro, il 10% dei 100 milioni complessivi di quota assegnata \"allo Stato\").\nAlcune voci di spesa del 2005: \nSimili voci di spesa sono state confermate anche negli anni successivi.\nAgevolazioni fiscali.\nLa normativa ICI del 1992.\nIl decreto legislativo 30 dicembre 1992, n. 504, varato ai tempi del Governo Amato I, \u00e8 stato la normativa di riferimento per l'ICI (Imposta Comunale sugli Immobili), successivamente sostituita dall'IMU (Imposta Municipale Unica) nel 2012. Esso prevede la tassazione della propriet\u00e0 degli immobili, da cui sono esenti le organizzazioni non a scopo di lucro e le confessioni religiose con cui lo Stato ha stretto un'intesa, quando l'immobile ha una destinazione d'uso di utilit\u00e0 sociale o quando essa \u00e8 legata alla religione.\nIl decreto, all'art. 7, elenca le esenzioni dall'imposta. In particolare, la lettera \"i)\" stabilisce che: \nIl testo quindi rimanda, in parte, ad altri due testi legislativi che danno la definizione dei soggetti all'imposta e delle destinazioni d'uso delle propriet\u00e0 immobiliari:\nQuindi erano esentati dall'ICI gli immobili che appartenevano ad enti no-profit, come ad esempio associazioni, sindacati, fondazioni e confessioni religiose, a patto che gli immobili stessi siano destinati esclusivamente ed effettivamente allo svolgimento di attivit\u00e0 assistenziali, previdenziali, sanitarie, di ricerca scientifica, didattiche, ricettive, culturali, ricreative e sportive e di culto. L'elenco non comprende dunque le attivit\u00e0 a fini di lucro. \nLe sentenze di Cassazione del 2004-2005.\nNel 2004 e 2005 la Cassazione conferm\u00f2, con alcune sentenze (sentenze Cassazione Civile n. 4645 del 08/03/2004, n. 10092 del 13/05/2005, n. 10646 del 20/05/2005), che per quello che riguarda il diritto all'esenzione ICI \u00ab\"tanto gli enti ecclesiastici che quelli con fini di istruzione o di beneficenza sono esentati dall'imposta, limitatamente agli immobili direttamente utilizzati per lo svolgimento delle loro attivit\u00e0 istituzionali [...] non lo sono, invece, per gli immobili destinati ad altro\"\u00bb, specificando che \u00ab\"un ente ecclesiastico pu\u00f2 svolgere liberamente - nel rispetto delle leggi dello Stato - anche un'attivit\u00e0 di carattere commerciale, ma non per questo si modifica la natura dell'attivit\u00e0 stessa, e, soprattutto, le norme applicabili al suo svolgimento rimangono - anche agli effetti tributari - quelle previste per le attivit\u00e0 commerciali\"\u00bb.\nLe modifiche all'ICI del 2005-2006.\nLa norma del 1992, a seguito delle due pronunce della Cassazione, venne poi modificata con il DL 163/2005 del 17 agosto 2005, predisposto dal Governo Berlusconi III, con cui si includeva anche il gruppo b) della art. 16 della legge 222/1985 (attivit\u00e0 \"non religiose\" svolte da enti religiosi) tra le destinazioni d'uso soggette ad esenzione ICI: \u00ab\"L\u2019esenzione prevista dall\u2019articolo 7, comma 1, lettera i), del decreto legislativo 30 dicembre 1992, n. 504 [...] si intende applicabile anche nei casi di immobili utilizzati per le attivit\u00e0 di assistenza e beneficenza, istruzione, educazione e cultura pur svolte in forma commerciale se connesse a finalit\u00e0 di religione o di culto\"\u00bb.\nIl DL 163/2005 non fu convertito in legge e pertanto la sua norma non entr\u00f2 mai in vigore.\nUn successivo decreto-legge del medesimo governo, il n. 203 del 30 settembre 2005 (\"Misure di contrasto all'evasione fiscale e disposizioni urgenti in materia tributaria e finanziaria\"), ha disposto che l'esenzione disposta dalla legge del 1992 \u00absi intende applicabile alle attivit\u00e0 [...] a prescindere dalla natura eventualmente commerciale delle stesse\u00bb (art.7, comma 2-bis, agg.2, successivamente abrogato dal D.L. 24 gennaio 2012, n. 1, convertito con modificazioni dalla legge 24 marzo 2012, N. 27).\nNel 2006, con il Governo Prodi II viene modificata nuovamente la legislazione, riformando il DL 203/2005, come promesso da alcune delle forze politiche che lo sostengono durante la precedente campagna elettorale, le quali chiedevano la rimozione dell'esenzione dagli edifici sede di attivit\u00e0 principalmente commerciali.\nLa legge 4 agosto 2006 n. 248 (di conversione del DL 223/2006) dispone che: \u00abL'esenzione si intende applicabile alle attivit\u00e0 indicate che non abbiano esclusivamente natura commerciale\u00bb. Questa formulazione fu frutto di un emendamento votato da esponenti di entrambi gli schieramenti, permette di mantenere l'esenzione per le sedi di attivit\u00e0 che abbiano fini \"non esclusivamente commerciali\". Con la modifica della legislazione la commissione per la concorrenza dell'Unione europea interrompe le indagini che stava compiendo sull'esenzione, per riaprirle per\u00f2 l'anno seguente .\nLa normativa IMU del 2011.\nNel 2011 la normativa IMU (Imposta Municipale Unica), fondata sul DL14 marzo 2011 n. 23, ha sostituito quella ICI. Il decreto, nell'art.9, comma 8 confermava le esenzioni previste dalla normativa ICI nell'articolo 7, comma 1, lettera i) del DL n. 504 del 1992.\nNel 2012, l\u2019articolo 91-bis del DL 24 gennaio 2012, n.1 ha:\nlimitando nuovamente alle sole destinazioni d'uso \"religiose\" del gruppo a) ed esplicitando la destinazione per attivit\u00e0 \"non commerciali\".\nOratori.\nA partire dal 2003 la cosiddetta \"legge sugli oratori\" (legge 206/2003) concede 2,5 milioni di euro annuali alle attivit\u00e0 di oratorio e similari della Chiesa cattolica e delle altre religioni che hanno stipulato un'intesa con lo Stato (art.2), nonch\u00e9 permette il comodato gratuito di beni e immobili pubblici (art. 3).\nLa legge in questione segue diverse leggi regionali gi\u00e0 presenti in alcune regioni (Lazio, Lombardia, Abruzzo, Piemonte e Calabria) che finanziavano le attivit\u00e0 di oratorio e similari.\nLa legge venne presentata alla Camera dei deputati nel 2001 da Luca Volont\u00e8, Rocco Buttiglione ed altri parlamentari dell'Udc, pass\u00f2 alla Camera il 19 giugno 2003 e, con l'intervento del Presidente del Senato Marcello Pera, che ne consent\u00ec l'esame in Commissione Affari Costituzionali del Senato \"in sede deliberante\", ovvero senza passaggio in aula, venne approvata nell'agosto dello stesso anno.\nLa legge venne definita da uno dei promotori, il senatore Maurizio Eufemi, come \"punto qualificante del programma dell'Udc\", ricevendo un consenso da parte di tutte le forze politiche parlamentari, ad esclusione di Comunisti italiani e Rifondazione Comunista.\nAlcune leggi regionali, come quelle della Regione Piemonte, legge regionale n. 26 dell\u2019 11/10/2002 (destinato inizialmente 1 milione, poi incrementato a 4 milioni di euro nel 2010), oppure Regione Campania, n. 36 del 21 dicembre 2012 (destinati 2 milioni di euro) e n.740 del 20 dicembre 2016 (destinati 6 milioni di euro), oppure ancora della Regione Lombardia (destinati 700 mila euro) definiscono specifici stanziamenti per le attivit\u00e0 oratoriali e simili.\nFinanziamenti alle infrastrutture dello Stato Vaticano.\nL'art. 6 del Trattato dei Patti lateranensi rende la fornitura idrica al Vaticano completamente gratuita, a spese dello Stato italiano.\nInoltre \u00e8 presente un'agevolazione fiscale sulla fornitura di gas naturale al territorio del Vaticano e agli immobili concordati che li esenta da imposte di consumo (tra cui accise e addizionali regionali) in quanto nella convenzione doganale italo-vaticana del 30 giugno 1930 tali forniture sono considerate come \"cessioni all\u2019esportazione.\"\nLe spese e i mancati introiti dello Stato italiano di questo capitolo sono stati stimati pari a circa 5 milioni di euro annui.\nAltri fondi.\nNel febbraio del 2004, il Presidente della regione Veneto, Giancarlo Galan (Forza Italia), storna 50 milioni di euro dal fondo speciale per il disinquinamento delle acque di Venezia versandoli nelle casse della curia patriarcale e comunit\u00e0 ebraica (fondi per il Palazzo Patriarcale, per la Basilica della Salute, per il Seminario Patriarcale alla Salute e altri immobili della comunit\u00e0 ebraica). La proposta era gi\u00e0 stata avanzata dal segretario regionale all'ambiente Galan ed approvata all'unanimit\u00e0 nella riunione a Palazzo Chigi del Comitato per la gestione dei fondi per la salvaguardia di Venezia e della laguna, presieduto dal Presidente del Consiglio Silvio Berlusconi.\nCritiche sulla laicit\u00e0 dei finanziamenti.\nI diversi finanziamenti hanno ripetutamente prodotto polemiche per la possibile incoerenza con i principio di laicit\u00e0 previsto dalla Costituzione della Repubblica Italiana, soprattutto per quanto riguarda i finanziamenti non previsti dai Patti Lateranensi. Le critiche sono state mosse da diversi partiti politici, da associazioni, giornali e giornalisti come Curzio Maltese, nonch\u00e9 personaggi del mondo della cultura come Piergiorgio Odifreddi.\nTali finanziamenti sono stati anche accusati di discriminazione da parte della Consulta Torinese per la Laicit\u00e0 delle Istituzioni, come i finanziamenti agli oratori, definiti \"un atto grave dal punto di vista dei principi, in quanto assegnano finanziamenti specifici ad enti esclusivamente religiosi, penalizzando in modo ingiustificato analoghi enti di tipo non confessionale\"."}
{"id": "567584", "revid": "1305772", "url": "https://it.wikipedia.org/wiki?curid=567584", "title": "Revigliasco", "text": ""}
{"id": "567585", "revid": "729019", "url": "https://it.wikipedia.org/wiki?curid=567585", "title": "STS-7", "text": "La STS-7 \u00e8 una missione spaziale del Programma Space Shuttle.\nFu la settima missione spaziale dello Space Shuttle e la seconda della navetta Challenger. Fu anche la prima missione spaziale statunitense con una donna nell'equipaggio: Sally K. Ride.\nLo scopo principale fu il rilascio di due satelliti per le telecomunicazioni. Un altro obiettivo furono alcuni test medici sull'adattamento dell'uomo nello spazio."}
{"id": "567589", "revid": "2184720", "url": "https://it.wikipedia.org/wiki?curid=567589", "title": "Donald Trump", "text": "Nato e cresciuto nel Queens, \"borough\" di New York, figlio del facoltoso imprenditore Fred Trump, Trump ha frequentato la Fordham University e, in seguito, la Wharton School of the University of Pennsylvania, dove si \u00e8 laureato come baccelliere in economia nel 1968. Nel 1971 \u00e8 diventato presidente dell'azienda paterna, la Elizabeth Trump &amp; Son, ribattezzandola Trump Organization; ha esteso gli ambiti di attivit\u00e0 dell'azienda, costruendo grattacieli (tra cui la Trump Tower), numerosi alberghi (tra cui il Trump International Hotel and Tower), casin\u00f2, campi da golf e svariati altri edifici. Trump ha fondato diverse altre aziende ed agenzie, tutte affiliate alla Trump Organization, come la Trump Model Management e la Trump Mortgage. Trump \u00e8 stato coinvolto in oltre quattromila cause legali, tra cui sei bancarotte. Le sue strategie di gestione del marchio ed il suo stile di vita opulento hanno contribuito a renderlo un personaggio celebre, la cui fama \u00e8 stata accresciuta da camei in film e serie televisive, apparizioni in diversi concorsi di bellezza come Miss Universo, Miss Teen USA e Miss USA (di cui \u00e8 stato proprietario dal 1996 al 2015), cos\u00ec come dalla popolarit\u00e0 del programma televisivo \"The Apprentice\", da lui stesso prodotto e condotto fra il 2004 e il 2015. Con un patrimonio stimato in 3,1 miliardi di dollari, nel 2018 si \u00e8 classificato in 766\u00aa posizione nella lista delle persone pi\u00f9 ricche del mondo stilata da \"Forbes\", che nel 2016 lo aveva indicato come la seconda persona pi\u00f9 potente al mondo, dietro Vladimir Putin, mentre sempre nel 2016 il settimanale statunitense \"Time\" lo ha prescelto quale persona dell'anno.\nLe posizioni politiche di Trump sono state descritte come populiste, protezionistiche, isolazioniste e nazionaliste. Inizialmente aderente al Partito Riformista (per cui \u00e8 stato candidato alle elezioni presidenziali del 2000) ed al Partito Democratico, si \u00e8 successivamente affiliato al Partito Repubblicano, per il quale ha corso come candidato alle elezioni presidenziali del 2016, battendo a sorpresa la candidata democratica Hillary Clinton. Trump \u00e8 il primo presidente statunitense a non aver ricoperto alcuna carica pubblica o militare prima della sua elezione, nonch\u00e9 il pi\u00f9 anziano al momento dell'assunzione dell'incarico, venendo poi superato dal suo successore Joe Biden. Durante la campagna elettorale e la sua presidenza, Trump ha fatto largo uso dei \"social network\" per diffondere notizie non supportate da fonti e teorie cospirazioniste, attirandosi numerose critiche. Diverse sue dichiarazioni sono state definite da giornalisti, avversari e attivisti come razziste o di natura discriminatoria. Coinvolto nello scandalo Russiagate, \u00e8 stato accusato dal procuratore speciale Robert Mueller di aver beneficiato delle interferenze russe nelle elezioni del 2016, ma senza avere le prove necessarie per essere messo sotto processo.\nDurante la sua presidenza ha imposto il divieto di accesso negli Stati Uniti a cittadini provenienti da diversi Paesi a predominanza musulmana e promosso il rafforzamento del muro al confine tra Messico e Stati Uniti per fronteggiare l'immigrazione. Ha nominato tre giudici della corte suprema: Neil Gorsuch, Brett Kavanaugh e Amy Coney Barrett. Nell'ultimo anno di presidenza ha affrontato la pandemia di COVID-19, sottovalutando i rischi per la salute, ignorando o contestando le raccomandazioni di medici ed esperti e promuovendo false informazioni su trattamenti medici alternativi. Al 21 gennaio 2021, la pandemia aveva causato morti negli Stati Uniti. \nIn politica estera, Trump ha assunto posizioni isolazioniste, rinegoziando l'Accordo nordamericano per il libero scambio e l'Accordo Stati Uniti-Messico-Canada e ritirandosi dal Partenariato Trans-Pacifico, dall'Accordo di Parigi e dall'Accordo sul nucleare iraniano. Ha imposto alti dazi doganali che hanno scatenato una guerra commerciale con la Cina ed ha ordinato l'uccisione del generale iraniano Qasem Soleimani. Ha incontrato per tre volte il leader nordcoreano Kim Jong-un, diventando il primo presidente americano a mettere piede in Corea del Nord, ma le negoziazioni per un accordo di pace hanno portato ad un nulla di fatto. Ha preso attivamente parte alle negoziazioni degli Accordi di Abramo, con cui sono state normalizzate le relazioni diplomatiche tra Israele, Emirati Arabi Uniti e Bahrein.\nNel 2019 \u00e8 stato coinvolto in un nuovo scandalo, denominato Ucrainagate, venendo accusato di aver fatto pressioni indebite all'Ucraina e ad altri Paesi per ottenere documenti compromettenti su Joe Biden, suo avversario alle elezioni presidenziali del 2020. \u00c8 diventato il terzo presidente della storia ad essere messo in stato di accusa dalla Camera dei rappresentanti, dopo Andrew Johnson (1868) e Bill Clinton (1998), ma \u00e8 stato assolto dal Senato. Non ha partecipato all'inaugurazione del suo successore, la prima negli Stati Uniti dal 1869.\nRicandidatosi alle elezioni del 2020, viene sconfitto dal rivale democratico Joe Biden. Si \u00e8 tuttavia rifiutato di riconoscere l\u2019esito delle votazioni e la vittoria dello sfidante, annunciando ricorsi legali per presunti brogli. Tutti i ricorsi, tra cui il caso \"Texas contro Pennsylvania\", sono stati respinti dagli organismi giudicanti di competenza. Il 6 gennaio 2021, durante le votazioni del Congresso che hanno certificato la vittoria di Biden, dei manifestanti fedeli a Trump hanno assaltato ed occupato il Campidoglio, portando alla sospensione della seduta e all'evacuazione della struttura. In seguito ai fatti di Capitol Hill, il 13 gennaio viene nuovamente messo sotto accusa per \"incitamento all'insurrezione\", diventando l'unico presidente nella storia del paese ad essere stato sottoposto a due procedure di impeachment.\nSuccessivamente, ha continuato a esercitare un'influenza predominante all'interno del Partito Repubblicano, la cui maggioranza lo ha favorito per competere nelle elezioni presidenziali del 2024.\nDiverse testate giornalistiche, tra cui CBS News, lo posizionano tra i peggiori presidenti della storia degli Stati Uniti d'America. \nBiografia.\nPrimi anni, studi e New York Military Academy.\nDonald Trump nacque il 14 giugno 1946 a Jamaica Estates nel Queens, sobborgo di New York, quarto di cinque figli: ha due sorelle maggiori, Maryanne (nata nel 1937) ed Elizabeth (nata nel 1942), e due fratelli: il fratello minore, Robert (1948-2020), ed il fratello maggiore, Fred Jr. (1938-1981), che mor\u00ec a causa di problemi legati all'alcolismo, fatto che spinse lo stesso Trump a rifuggire alcool e sigarette.\nTrump proviene da antenati ungheresi per parte di padre e scozzesi per parte di madre; tutti e quattro i suoi nonni nacquero in Europa: il nonno Frederick Trump, di origini tedesche (nato come Drumpf), fu il capostipite della famiglia Trump. Nacque a Kallstadt in Renania nel 1869 e nel 1885 emigr\u00f2 negli Stati Uniti lavorando a New York come barbiere. Quell'anno, coi soldi guadagnati, apr\u00ec hotel e ristoranti sulle spiagge dell'oceano Pacifico e nello Yukon, durante la corsa all'oro del Klondike. Ritornato a New York, si spos\u00f2 con Elizabeth Christ dalla quale ebbe in ordine cronologico: Elizabeth Trump Walters, Fred Trump e John George Trump.\nIl padre Fred (1905\u20131999) nacque nel Queens e divenne uno dei pi\u00f9 noti immobiliaristi di New York. Sua madre, Mary MacLeod (1912\u20132000), nacque nel villaggio di Tong, presso Lewis, in Scozia. Fred e Mary si erano incontrati a New York e si sposarono nel 1936, andando insieme a vivere nel Queens. Suo zio John George Trump, professore al Massachusetts Institute of Technology dal 1936 al 1973, venne coinvolto nelle ricerche radar per gli Alleati nella seconda guerra mondiale, aiutando l'esercito a progettare le prime macchine a raggi-X che consentirono di salvare diverse vite di pazienti affetti da cancro, tanto che nel 1943 il Federal Bureau of Investigation gli chiese di esaminare le carte di Nikola Tesla e l'equipaggiamento ritrovato nella sua stanza, quando quest\u2019ultimo mor\u00ec al New Yorker Hotel. Lo zio \u00e8 stato spesso citato da Trump anche durante la sua campagna elettorale.\nIl cognome originario della famiglia \"Drumpf\", in tedesco \u00e8 molto simile a \"Trumpf\", che significa \"carta vincente\" o \"risorsa preziosa\" (come l\u2019inglese \u201cTrump\u201d).\n\u201cDrumpf\u201d si evolse in Trump durante la guerra dei trent'anni nel XVII secolo. Trump si \u00e8 detto pi\u00f9 volte orgoglioso delle sue origini tedesche; nel 1999 venne nominato gran maresciallo alla German-American Steuben Parade tenutasi a New York. Nel suo libro del 1987, \"\", fu obbligato a scrivere che suo padre Frederick Trump fosse di origini svedesi: entrambi i nonni paterni di Trump nacquero in Germania, ma il padre di Donald negli anni dopo la seconda guerra mondiale disse di avere antenati svedesi per allontanare dalla sua famiglia l'onta di essere legati alla Germania nazista; secondo un parente, John Walter, il padre di Trump \"aveva diversi tenutari di origine ebraica e per l'epoca non era buona cosa dirsi di parentela tedesca\".\nLa famiglia di Trump viveva in una villa di stile Tudor revival a Wareham Place presso Jamaica Estates, dove lo stesso Trump visse frequentando la Kew-Forest School. Nel 1983 Fred Trump dichiar\u00f2 in un'intervista che Donald \"era una piccola peste da bambino\". Su spinta del padre, Trump lasci\u00f2 la Kew-Forest a tredici anni e si iscrisse presso la New York Military Academy (NYMA), dove comp\u00ec tutti gli studi sino al diploma delle superiori; a dispetto del nome, la NYMA era un collegio privato non affiliato direttamente con le forze armate statunitensi, che ricalcava con uniformi, disciplina e regolamenti l'ambiente militare. Entro il sistema di \"gradi\" interno al collegio, Trump raggiunse quello di capitano. Nel 2015 ha dichiarato al suo biografo che l'esperienza alla NYMA gli diede \"ben pi\u00f9 di un semplice allenamento militare, come accade [invece] a tanti ragazzi che si buttano nell'esercito\".\nTrump frequent\u00f2 quindi la Fordham University nel Bronx per due anni, incominciando gli studi nell'agosto del 1964, per poi trasferirsi alla Wharton School of Finance and Commerce dell'Universit\u00e0 della Pennsylvania, dove frequent\u00f2 una delle migliori facolt\u00e0 di economia fra tutte le universit\u00e0 statunitensi. Durante questi anni di studio incominci\u00f2 a lavorare nell'industria di famiglia, la Elizabeth Trump &amp; Son, che prendeva il nome da sua nonna paterna. Trump consegu\u00ec a Wharton, nel maggio del 1968, il baccalaureato in economia.\nTrump non partecip\u00f2 alla guerra del Vietnam e non ha mai fatto parte ad alcun titolo delle forze militari statunitensi. Mentre era al \"college\" dal 1964 al 1968 ottenne il rinvio (\"deferment\") dell'arruolamento coatto dal momento che risultava in corso di studi superiori. Nel 1966 venne ritenuto idoneo al servizio dall'apposita commissione medica, ricevendo un giudizio di codice \"1-A\", \"abile a tutti i servizi\", valutazione che venne inizialmente confermata a una nuova visita nel 1966, ma che nello stesso anno fu successivamente riformata in \"1-Y\", codice che lo rendeva soggetto ad arruolamento solo in caso di emergenza. In un'intervista rilasciata nel 2015 per una sua biografia attribu\u00ec questa revisione medica alla presenza di una \u00abspina calcaneare\u00bb della quale, a suo dire, avrebbe continuato a soffrire anche in seguito. La lotteria della leva del 1969 - un sistema che a ciascun giorno dell'anno associava un numero progressivo da 1 a 366, stabilendo la priorit\u00e0 di chiamata dei nati in ciascun giorno (quelli con i numeri minori per primi) - riserv\u00f2 al 14 giugno, data di nascita di Trump, il numero 356, il che rendeva pressoch\u00e9 impossibile che fosse coscritto.\nCarriera imprenditoriale.\nUn'analisi della carriera imprenditoriale di Trump fatta da \"The Economist\" nel 2016 ha concluso che i suoi risultati dal 1985 al 2016 sono stati mediocri se paragonati a quelli di altri proprietari di New York, ma nemmeno tanto bassi da portarlo alla bancarotta, tuttavia un'analisi completa non pu\u00f2 essere fatta perch\u00e9, come sottolineato dalla stessa rivista, \"le informazioni sugli affari del signor Trump sono appena abbozzate. Egli non \u00e8 solito farne pubblicit\u00e0...\" \u00e8 certo \u00e8 che i primi successi di Trump furono collegati essenzialmente all'attivit\u00e0 gi\u00e0 avviata da suo padre, sebbene il giornale di economia ritenga che \"il miglior periodo per Trump possa essere considerato quello dal 1985 in poi, cio\u00e8 quando Trump incominci\u00f2 ad agire senza la figura di suo padre\". Una successiva analisi condotta dal \"Washington Post\" sugger\u00ec come \"Trump [sia] un misto di millanteria, fallimenti d'affari e successo reale\".\nSin dal 2006 \u00e8 il pi\u00f9 importante \"testimonial\" della multinazionale delle telecomunicazioni e dell'energia ACN, Inc.\nInizio della carriera.\nPrima ancora di diplomarsi al \"college\" incominci\u00f2 la sua carriera lavorativa nell'azienda del padre, la Elizabeth Trump &amp; Son, che era focalizzata sul mondo dell'edilizia borghese a New York e nei sobborghi di Brooklyn, Queens e Staten Island. Uno dei primi progetti di Trump quando era ancora al \"college\" fu il rilancio del complesso Swifton Village a Cincinnati, dove nel 1962 suo padre aveva investito 5,7 milioni di dollari. Fred e Donald Trump vennero coinvolti nel progetto e con cinquecentomila dollari d'investimento, entro due anni riuscirono ad azzerare il tasso di sfitto dei 1.200 appartamenti, che inizialmente era pari al 66%. Nel 1972 la Trump Organization vendette Swifton Village per 6,75 milioni di dollari. All'et\u00e0 di ventitr\u00e9 anni venne coinvolto in un progetto commerciale per sostenere come produttore una commedia di Broadway, \"Paris Is Out!\", con la spesa di settantamila dollari.\nNel 1971 divenne presidente della compagnia e uno dei suoi primi atti fu di rinominarla in The Trump Organization. In quell'anno si trasfer\u00ec inoltre a Manhattan, venne coinvolto in un grande progetto di costruzione in cui utilizz\u00f2 il progetto architettonico per vincere il riconoscimento pubblico. Compr\u00f2 e valorizz\u00f2 l'Old Penn Central per sessanta milioni di dollari senza impegno economico.\nDal 1973 Trump divenne presidente della Trump Organization, che gestiva quattordicimila appartamenti tra Brooklyn, Queens e Staten Island. Nel 1977 spos\u00f2 la modella ceca Ivana Zeln\u00ed\u010dkov\u00e1, che gli diede tre figli e dalla quale divorzi\u00f2 nel 1992.\nIl primo, grande affare di Trump a Manhattan fu la rivitalizzazione del Grand Hyatt Hotel nel 1978 proprio accanto al Grand Central Terminal. L'ormai antiquata facciata in mattoni del Commodore Hotel venne sostituita con una nuova a vetri, creando anche l'atrio spazioso che tuttora lo contraddistingue. Il Commodore venne riaperto nel settembre del 1980 riscuotendo un notevole successo tra il pubblico. Suo fratello Fred fu un \"partner\" silenzioso e poco esposto mediaticamente in quest'iniziativa, fatto che rese Donald il vero rappresentante dell'intera operazione. Secondo il giornalista Wayne Barrett, il ruolo giocato da Fred con la sua pluridecennale amicizia con l'imprenditore Ben Holloway fu uno dei motivi che aiut\u00f2 lo sviluppo fondamentale del progetto. Donald fu comunque in grado di negoziare un abbattimento delle tasse per quarant'anni per l'albergo con la citt\u00e0 di New York, fatto che aiut\u00f2 a ridurre il rischio del progetto e incentiv\u00f2 gli investitori a parteciparvi.\nNel 1981 Trump acquist\u00f2 e rinnov\u00f2 la struttura che sarebbe poi divenuta il Trump Plaza, sulla Third Avenue, a New York. Trump rese possibile tutto ci\u00f2 creando una cooperativa nella quale gli inquilini erano in parte proprietari della struttura dove vivevano.\nTrump Tower.\nNel 1983 Trump complet\u00f2 lo sviluppo della Trump Tower, un grattacielo di cinquantotto piani a Midtown Manhattan: il progetto port\u00f2 a negoziazioni con la Bonwit Teller per la costruzione, per il terreno necessario e per lo spazio aereo sopra la struttura, ma questi negoziati risultarono completati gi\u00e0 dal 1978 e il \"New York Times\" scrisse che \"il signor Trump \u00e8 stato abile nell'ottenere il luogo [...] Questo testimonia la [sua] persistenza e le sue abilit\u00e0 di negoziatore\". La Trump Tower occupa infatti il sito che precedentemente ospitava il grande magazzino di lusso Bonwit Teller, che Trump demol\u00ec nel 1980 dopo aver acquistato l'intero complesso.\nVi fu una controversia in quanto l'edificio di stile \"art d\u00e9co\" presentava in facciata dei bassorilievi che erano stati promessi al Metropolitan Museum of Art da Trump stesso, ma che vennero invece distrutti per ordine della Trump Organization durante il processo di demolizione. Inoltre le operazioni vennero criticate in quanto ai lavori parteciparono duecento lavoratori polacchi irregolari, pagati tra i quattro e cinque dollari all'ora per quattro settimane e dodici ore di lavoro al giorno. Trump testimoni\u00f2 nel 1990 di aver visitato il sito solo in rare occasioni e di non essere mai stato messo al corrente che vi fossero dei lavoratori illegali sul posto; la situazione venne in seguito sanata.\nLa Trump Tower venne costruita su disegno dell'architetto Der Scutt dello studio Swanke Hayden Connell. La Trump Tower incominci\u00f2 anche a ospitare il quartier generale della Trump Organization. La struttura contiene ancora al proprio interno negozi, caff\u00e8, uffici e appartamenti di residenza, mentre il suo atrio, che occupa lo spazio di cinque piani, presenta delle cascate artificiali e ponti sospesi. La Trump Tower fu inoltre il \"set\" del programma televisivo della NBC \"The Apprentice\" in quanto include anche uno studio televisivo completo. Quando la struttura fu completa divenne in breve tempo anche un'attrazione turistica per l'intera citt\u00e0.\nEspansione.\nIl Trump Plaza apr\u00ec ad Atlantic City nel 1984. L'hotel/casin\u00f2 venne costruito da Trump con finanziamenti da parte dell'Holiday Corp. I risultati mediocri ottenuti dal casin\u00f2 locale portarono a diverbi tra Trump e l'Holiday Corp. Quasi contemporaneamente Trump acquis\u00ec e complet\u00f2 parte di una struttura, sempre ad Atlantic City, dalla Hilton Corporation per trecentoventimila dollari che venne completata nel 1985 e divenne un hotel/casin\u00f2 col nome di Trump Castle. La moglie di Trump, Ivana, gest\u00ec direttamente la propriet\u00e0.\nNel 1985 Trump decise di acquistare la residenza di Mar-a-Lago a Palm Beach, in Florida per cinque milioni di dollari pi\u00f9 altri tre milioni per il mobilio interno. Sempre a Palm Beach acquis\u00ec un condominio con Lee Iacocca che divenne poi il Trump Plaza a Palm Beach. I lavori di ristrutturazione del Wollman Rink a Central Park, costruito nel 1955, incominciarono nel 1980 grazie a un acquirente non collegato a Trump con un progetto della durata di un paio d'anni massimo, ma la struttura era ancora incompleta al 1986. Trump prese il progetto, acquisendo l'intero complesso e completando i lavori in tre mesi.\nTrump acquis\u00ec quindi il Plaza Hotel di Manhattan nel 1988 per la cifra di 407,5 milioni di dollari e ancora una volta lo affid\u00f2 a Ivana per ristrutturarlo e poi gestirlo. Sul finire del 1988 Trump acquis\u00ec il Taj Mahal Casino ad Atlantic City, New Jersey, in una transazione con Merv Griffin e la Resorts International. Il casin\u00f2 apr\u00ec i battenti nell'aprile del 1990 e venne ristrutturato con la spesa di un miliardo di dollari.\nLe strabilianti spese per questo progetto portarono l'organizzazione quasi sulla bancarotta e il Taj Mahal riusc\u00ec a emergervi solo il 5 ottobre 1991, quando Trump cedette il 50% della propriet\u00e0 alle banche finanziatrici in cambio di una riduzione dei tassi d'interesse. Egli fu costretto a vendere anche il Trump Shuttle e il suo megayacht di ottantasei metri, la \"Trump Princess\". La propriet\u00e0 venne riacquistata nel 1996 e consolidata nella Trump Hotels &amp; Casino Resorts, la quale si sottopose alla procedura fallimentare. Trump si ritrov\u00f2 questa volta con solamente il 10% della propriet\u00e0 in pugno.\nAttivit\u00e0 in bancarotta.\nAnche se Trump personalmente non \u00e8 mai andato in bancarotta, hotel e casin\u00f2 di sua propriet\u00e0 sono finiti per sei volte in questo stato tra il 1991 e il 2009, in gran parte a causa dell'incapacit\u00e0 di saldare i debiti contratti o di rinegoziare i debiti con le banche, i proprietari e i piccoli creditori. Al settimanale \"Newsweek\" nel 2011 Trump dichiar\u00f2: \"Ho sempre giocato con le leggi sulla bancarotta - vanno molto bene per me\".\nLe sei bancarotte tra Atlantic City e New York furono: Trump Taj Mahal (1991), Trump Plaza Hotel and Casino (1992), Plaza Hotel (1992), Trump Castle Hotel and Casino (1992), Trump Hotels and Casino Resorts (2004) e il Trump Entertainment Resorts (2009). Trump disse a tal proposito: \"Ho utilizzato le leggi di questo paese per pagare i miei debiti... Be', abbiamo una compagnia. Metteremo tutto a bilancio. Negozieremo con le banche. Faremo un grande affare. Sapete, \u00e8 come al \"The Apprentice\". Non \u00e8 un fatto personale. Sono solo affari\".\nUlteriori acquisizioni.\nNel 1996 Trump ha acquisito un grattacielo di settanta piani al numero 40 di Wall Street a Manhattan che, dopo lavori di completo rinnovamento della struttura, fu ribattezzato Trump Building. Dopo la morte di suo padre, avvenuta nel 1999, Trump e i suoi fratelli ricevettero parti eguali dell'eredit\u00e0 del padre stimata in duecentocinquanta-trecento milioni di dollari.\nNel 2001 Trump ha acquisito la Trump World Tower, un grattacielo residenziale di settantadue piani nel quartiere delle Nazioni Unite. Trump incominci\u00f2 inoltre la costruzione del Trump Place nei pressi del fiume Hudson. Continu\u00f2 inoltre lo sviluppo di un proprio spazio commerciale presso la Trump International Hotel and Tower, un edificio di quarantaquattro piani a uso misto (hotel e condominio) presso il Columbus Circle, che acquis\u00ec nel 1996,\nNel 2002 ha acquisito l'Hotel Delmonico di Manhattan, riaperto nel 2004 col nome di Trump Park Avenue e dotato di trentacinque piani adibiti a condominio di lusso. Trump ha registrato il proprio nome e la propria immagine come marchi commerciali per i suoi numerosi progetti e strutture.\nMarchi e concessioni.\nTrump ha investito anche sulla propria immagine, concedendo il proprio nome a un gran numero di progetti architettonici, prodotti commerciali e servizi, ottenendo successo anche da questo. Nel 2011 la rivista \"Forbes\", con i suoi esperti di finanza, ha stimato il valore del marchio Trump in duecento milioni di dollari, anche se lo stesso Trump ha ribadito che questo valore \u00e8 stato di molto ridotto e in realt\u00e0 sarebbe di tre miliardi di dollari.\nMolti produttori pagano comunque Trump per commercializzare i loro prodotti con il suo marchio. \u00c8 per questa ragione, ad esempio, che molte strutture che portano il nome di Trump in realt\u00e0 non appartengono a lui, ma i veri proprietari ne sfruttano unicamente il nome. Secondo \"Forbes\" questa porzione dell'impero di Trump, gestita dai suoi figli, ha un valore di 562 milioni di dollari. Un esempio sono le Trump Towers Istanbul, la cui propriet\u00e0 pagava Trump per l'uso del suo nome; nel dicembre del 2015 gli amministratori turchi si sono dissociati dalle dichiarazioni di Trump, in qualit\u00e0 di candidato presidente, contro i musulmani.\nPatrimonio netto.\nNel 2016 \"Forbes\" ha stimato il patrimonio netto di Trump in 3,7 miliardi di dollari, mentre \"Bloomberg\" lo ha stimato in tre miliardi. Queste stime lo rendono comunque uno dei politici pi\u00f9 ricchi della storia degli Stati Uniti. Trump ha pi\u00f9 volte ribadito di avere un patrimonio di pi\u00f9 di dieci miliardi di dollari, ma questo dato \u00e8 controverso, in parte per l'incertezza sul valore di quanto egli possiede e in parte per le variazioni di valore del suo marchio personale. Al 2016 \"Forbes\" ha indicato Trump come la 156\u00aa persona pi\u00f9 ricca degli Stati Uniti e la 324\u00aa nel mondo. \nIl 16 giugno 2015, poco prima dell'annuncio della sua candidatura alla corsa alla Casa Bianca, Trump ha rilasciato una pagina intera del proprio resoconto finanziario \"per trasparenza\" attribuendosi un patrimonio netto di dollari. \"Forbes\" a tal proposito ha giudicato che i quasi nove miliardi di dollari di patrimonio siano un'esagerazione e che tale patrimonio \u00e8 pi\u00f9 realisticamente quantificato attorno ai 4,1 miliardi di dollari. Nel giugno del 2015 \"Business Insider\" ha pubblicato il resoconto finanziario di Trump al giugno 2014, sottolineando come tre miliardi del suo patrimonio siano indicati come provenienti dall'immagine personale del \"tycoon\" e dalla sua commercializzazione.\nTrump \u00e8 stato incluso nella lista di \"Forbes\" dal 1982, quando la fortuna di suo padre, stimata in duecento milioni di dollari, pass\u00f2 a lui come patrimonio netto. All'inizio della campagna presidenziale Trump ha pi\u00f9 volte ribadito di aver incominciato con un \"solo piccolo milione di dollari\" ricevuti da suo padre, accompagnando tale affermazione con la frase: \"Non \u00e8 stato facile per me\".\n\"Forbes\" ha ridotto la stima sul patrimonio netto di Trump di centoventicinque milioni di dollari, dopo le sue controverse posizioni prese nel 2015 sugli immigrati illegali messicani, che hanno portato all'estinzione di contratti con NBCUniversal, Univision, Macy's, Sert\u00e3, PVH Corporation e Perfumania.\nIl valore del marchio Trump \u00e8 probabilmente calato anche a causa della sua campagna presidenziale. Molti consumatori hanno infatti smesso di comprare i suoi prodotti come protesta contro di lui e le sue idee politiche. Un calo \u00e8 stato subito anche a causa delle sue affermazioni sulle donne, proprio durante la stessa campagna presidenziale del 2016. Il calo totale all'ottobre del 2016 \u00e8 stato valutato come un 13% in meno rispetto allo stesso periodo dell'anno precedente.\nInvestimenti nello sport.\nFootball.\nNel 1983 la squadra New Jersey Generals di Trump si affili\u00f2 alla United States Football League (USFL). Prima dell'inizio della stagione inaugurale del 1983 Trump la vendette al magnate petroliere dell'Oklahoma, J. Walter Duncan, e la ricompr\u00f2 dopo la stagione. Tent\u00f2 quindi d'ingaggiare Don Shula allenatore dei Miami Dolphins, ma l'accordo fall\u00ec per l'opposizione di Trump a cedere alla richiesta di Shula di ottenere un appartamento nella Trump Tower e Trump assunse Walt Michaels l'allenatore dei New York Jets. L'USFL gioc\u00f2 le sue prime tre stagioni tra la primavera e l'estate di quell'anno, ma Trump convinse i sostenitori che era necessario fondersi con la National Football League (NFL), fatto che avrebbe potuto far crescere significativamente i loro investimenti.\nPrima della stagione 1985 Trump sigl\u00f2 un contratto d'oro con Doug Flutie. Dopo la stagione i Generals si unirono agli Houston Gamblers. Trump era proprietario al 50% della nuova squadra, che si spost\u00f2 nel New Jersey.\nTrump tent\u00f2 di acquistare i Buffalo Bills nel 2014, tuttavia senza successo, mentre gi\u00e0 nel 1983 aveva espresso interesse per acquistare i Cleveland Indians per la cifra di tredici milioni di dollari con una lettera inviata da Kenneth Molloy al presidente della squadra, Gabe Paul.\nCiclismo.\nNel 1989 e nel 1990 Trump diede il suo nome al Tour de Trump, una corsa ciclistica a tappe organizzata negli Stati Uniti e denominata per assonanza alle celebri competizioni europee come il \"Tour de France\" o il Giro d'Italia. Il nome gli venne suggerito dal suo socio in affari, il commentatore di pallacanestro Billy Packer, che inizialmente aveva pensato di chiamarlo \"Tour de New Jersey\". La prima tappa della gara termin\u00f2 al \"college\" di New Paltz, New York. La seconda tappa incominci\u00f2 a New York City, il sindaco Ed Koch, che aveva denunciato Trump come \"uno dei pi\u00f9 grandi imbonitori\", boicott\u00f2 l'evento.\nPugilato.\nNel febbraio del 1992 Mike Tyson venne processato dallo stato dell'Indiana per aver stuprato una diciottenne partecipante a un concorso di bellezza. Prima della sentenza Trump dichiar\u00f2 che il processo era una \"parodia\" avendo egli visto personalmente molte donne spasimare per Tyson, aggiungendo che Tyson dovesse essere rilasciato e che sarebbe potuto tornare sul \"ring\", proponendosi personalmente di ripagare i danni richiesti a Tyson (somma prevista tra i quindici e i trenta milioni di dollari). Il pugile venne condannato e in seguito Trump non lo sostenne finanziariamente, come invece aveva promesso. Durante la campagna elettorale nel 2016, nello stato dell'Indiana Trump ebbe a dichiarare: \"Mike Tyson mi approva. Gli voglio bene. Mi ha mandato anche un tweet. Mike. Iron Mike. Lo sapete, tutti i ragazzi forti mi appoggiano. Questo mi piace, ok?\".\nWrestling.\nAppassionato di \"wrestling\" da lungo tempo, Trump \u00e8 amico del proprietario della WWE Vince McMahon, tanto che nel 1988 e 1989 ospit\u00f2 due edizioni di WrestleMania al Trump Plaza e partecip\u00f2 anche a qualche spettacolo in veste di ospite. Nel 1991 apparve tra il pubblico a WrestleMania VII e venne intervistato da Jesse Ventura a bordo \"ring\" durante WrestleMania XX nel marzo 2004. In tempi pi\u00f9 recenti \u00e8 stato impegnato per qualche tempo in una rivalit\u00e0 con lo stesso McMahon che \u00e8 stata ribattezzata \"Battle of Billionaires\" e culminata a WrestleMania 23 il 1\u00ba aprile 2007, quando Bobby Lashley (scelto da Trump come suo rappresentante sul \"ring\") sconfisse Umaga (che rappresentava McMahon) in un \u00ab\"hair vs. hair\"\u00bb \"match\" (arbitrato da Stone Cold Steve Austin), poich\u00e9 il perdente avrebbe dovuto tagliarsi a zero la chioma e infatti McMahon si ritrov\u00f2 senza capelli. Il 25 febbraio 2013 il sito ufficiale della WWE ha ufficializzato l'ingresso di Trump nella WWE Hall of Fame.\nGolf.\nSecondo il settimanale \"Golfweek\" la Trump Organization gestisce diversi campi di golf e \"resort\" negli Stati Uniti e nel mondo per un totale di diciotto. Il bilancio personale di Trump per le sue attivit\u00e0 legate al golf relative all'anno 2015 e presentate nell'ambito della campagna elettorale hanno evidenziato una rendita di 382 milioni di dollari.\nNel 2006 Trump ha comprato la Menie Estate a Balmedie, Aberdeenshire, in Scozia, impiantandovi un campo di golf contro il volere dei residenti locali su un'area designata come Sito di Speciale Interesse Scientifico. Il documentario indipendente del 2011 \"You've Been Trumped\", diretto dal regista britannico Anthony Baxter, raccontava la storia della costruzione del \"resort\" di golf e dei successivi attriti tra la popolazione e l'imprenditore. Malgrado la promessa di Trump di dare seimila posti di lavoro, al 2016, per sua stessa ammissione, i corsi di golf hanno fruttato solo duecento posti.\nNell'aprile del 2014 Trump ha acquistato il Turnberry \"hotel e golf resort\" di Ayrshire, in Scozia, uno degli impianti dell'Open Championship.\nConcorsi di bellezza.\nDal 1996 al 2015 Trump \u00e8 stato socio delle compagnie che organizzavano alcuni concorsi di bellezza negli Stati Uniti, fra i quali Miss Universo, Miss USA e Miss Teen USA.\nTrump si dimostr\u00f2 insoddisfatto di come la compagnia televisiva CBS scegliesse le partecipanti e pertanto spost\u00f2 la produzione di Miss Universo e Miss USA alla rivale NBC nel 2002. Nel 2006 la vincitrice di Miss USA Tara Conner venne trovata positiva all'analisi sull'uso di cocaina, ma Trump decise di lasciarle la corona e il titolo, intenzionato a concederle una seconda opportunit\u00e0. La decisione di Trump venne criticata da Rosie O'Donnell, fatto che port\u00f2 a una controrisposta di Trump con un attacco personale alla O'Donnell. Nel 2012 Trump vinse la causa da cinque milioni di dollari contro un contestatore che aveva dichiarato che il concorso era truccato.\nNel 2015 la NBC e la Univision decisero di porre fine alle loro relazioni con l'organizzazione di Miss Universo dopo le controverse dichiarazioni di Trump durante la campagna elettorale presidenziale sugli immigrati clandestini messicani. Trump successivamente ha intentato una causa da cinquecento milioni di dollari alla Univision per diffamazione. La causa contro la Univision si \u00e8 conclusa nel febbraio del 2016, ma senza che siano stati resi pubblici termini della stessa.\nL'11 settembre 2015 Trump ha annunciato di essere rimasto il solo proprietario del concorso di Miss Universo avendo acquisito le quote della NBC. Poco dopo ha venduto i diritti sul concorso di sua propriet\u00e0 alle compagnie WME/IMG.\nTrump University.\nLa Trump University LLC \u00e8 stata una compagnia statunitense per l'educazione che \u00e8 esistita dal 2005 al 2010 e che risulta chiusa dopo diverse controversie legali: fu fondata da Trump e dai suoi consociati Michael Sexton e Jonathan Spitalny. La compagnia offriva corsi di gestione delle risorse, imprenditoria e gestione del patrimonio dietro pagamento di un canone d'iscrizione da a dollari per corso. Nel 2005 l'attivit\u00e0 venne denunciata alle autorit\u00e0 dello Stato di New York per il fatto che utilizzava la parola \"universit\u00e0\", che poteva apparire fuorviante, visto che non veniva rilasciato nessun titolo accademico accreditato. Dopo una seconda denuncia di questo genere, nel 2010, il nome dell'attivit\u00e0 venne mutato in Trump Entrepreneurial Institute. Nel 2013 lo Stato di New York incominci\u00f2 una causa civile da quaranta milioni di dollari, ritenendo che la Trump University avesse defraudato i consumatori; la causa \u00e8 tuttora in fase di discussione.\nTrump si \u00e8 ripetutamente scagliato contro il giudice di questa causa, Gonzalo P. Curiel, definendolo, nel corso della campagna presidenziale 2016, un \"odiatore di Donald Trump\", ritenendo le sue decisioni completamente fantasiose, aggiungendo che Curiel \"mi pare che sia, almeno credo, messicano, il che \u00e8 una gran notizia. E va bene allora...\", e sostenendo una possibile opposizione del giudice alle sue azioni, motivata, secondo Trump, con la proposta di quest'ultimo di costruire un muro lungo il confine tra gli Stati Uniti e il Messico. Molti esperti legali sono stati critici nei confronti dell'attacco di Trump a Curiel, vedendovi un solo sfondo razziale e infondato, oltre a un attacco all'indipendenza del sistema giudiziario statunitense. Il 7 giugno 2016 Trump ha precisato che le critiche al giudice sono state \"fraintese\" e che egli ha messo in discussione l'imparzialit\u00e0 di Curiel, non solo sulla questione dell'etnicit\u00e0, ma anche sul modo di condurre il giudizio sul caso.\nDonald J. Trump Foundation.\nLa Donald J. Trump Foundation \u00e8 una fondazione privata con sede negli Stati Uniti, fondata nel 1988 col proposito iniziale di gestire i proventi del libro \"\" scritto da Trump stesso con la collaborazione di Tony Schwartz, per scopi caritatevoli e umanitari. I fondi della fondazione pervengono in gran parte da altri donatori oltre a Trump, che personalmente non ha fatto donazioni caritatevoli a proprio nome dal 2008. Tra i principali donatori dal 2004 al 2014 vi sono stati anche Vince e Linda McMahon della WWE, che hanno donato cinque milioni di dollari per la fondazione dopo l'apparizione di Trump a WrestleMania nel 2007.\nNel 2009 la fondazione ha raccolto dollari, distribuiti poi fra quaranta centri, tra cui l'Arnold Palmer Medical Center Foundation ( dollari), il New York Presbyterian Hospital ( dollari), la Police Athletic League ( dollari) e la Clinton Foundation ( dollari).\nNel 2016 il \"Washington Post\" ha incominciato a scrivere che il denaro della fondazione sarebbe potuto provenire da potenziali violazioni della legge dell'etica, come l'autofinanziamento e l'evasione fiscale. Il New York State Attorney General si \u00e8 occupato subito di indagare sulla provenienza dei fondi \"per assicurarsi che essi si attengano alle leggi che gestiscono la carit\u00e0 a New York\". Un portavoce di Trump ha definito il caso \"un'operazione faziosa\". Alla fine delle indagini il 3 ottobre 2016 il New York Attorney General ha concluso che la Trump Foundation ha violato alcune leggi sulla beneficenza a New York e ha ordinato alla fondazione di cessare immediatamente la raccolta di fondi nello Stato.\nAttivit\u00e0 politica.\nTrump \u00e8 stato descritto politicamente in modi diversi nel tempo. Il settimanale \"Politico\" lo ha definito \"eclettico, improvvisato e spesso contraddittorio\". Egli negli anni ha infatti avuto numerose e differenti affiliazioni partitiche ed \u00e8 stato preso in considerazione come candidato anche dal Partito Riformista. Nel tempo ha cambiato la propria posizione su un gran numero di argomenti come la tassazione, l'aborto e il coinvolgimento del governo nell'assistenzialismo alla salute.\nAnche se l'affiliazione politica di Trump prima del 1987 rimane tuttora poco chiara, \u00e8 certo che Trump fu tra i primi sostenitori del repubblicano Ronald Reagan nella sua corsa alla presidenza della Casa Bianca sul finire degli anni settanta. Dal 1987 si schier\u00f2 coi repubblicani. Nel 1999 Trump pass\u00f2 al Partito Riformista per tre anni, ma lo lasci\u00f2 nel 2001 per scontri con David Duke, Pat Buchanan, Lenora Fulani e col partito stesso. Nel 2000 i mezzi di comunicazione di massa statunitensi ipotizzarono una possibile candidatura di Trump alla presidenza degli Stati Uniti per il Partito della Riforma (che nella tornata elettorale precedente aveva candidato il miliardario texano Ross Perot, gi\u00e0 candidato indipendente nel 1992) alle presidenziali del 2000: invece la candidatura del partito and\u00f2 a Pat Buchanan (in corsa con Ezola B. Foster come suo vice).\nDal 2001 al 2008 si dimostr\u00f2 favorevole ai democratici; tuttavia nel 2008 appoggi\u00f2 il repubblicano John McCain alla carica di presidente, tesserandosi tra i repubblicani nel 2009. Nel dicembre 2011 Trump divenne indipendente per cinque mesi, per poi tornare nelle file del Partito Repubblicano dove si trova tuttora.\nTrump ha comunque sempre contribuito alle campagne presidenziali repubblicane o democratiche a seconda dei periodi e delle affiliazioni del momento, appoggiando sei presidenti democratici e quattro repubblicani. Dopo il 2011 i suoi contributi si sono in gran parte orientati verso i repubblicani. Nel febbraio 2012 Trump sostenne il repubblicano Mitt Romney nella corsa alla Casa Bianca. Quando, nel 2015, gli venne chiesto quali dei presidenti recenti fosse il suo favorito, Trump spiazz\u00f2 tutti manifestando simpatia per il democratico Bill Clinton.\nNella puntata del 17 settembre 2008 del \"Larry King Live\" Trump ha ufficialmente dato il suo appoggio al senatore repubblicano John McCain in occasione delle presidenziali del 2008.\nIl 4 ottobre 2010 Trump dichiar\u00f2 ad \"American Morning\" (trasmissione televisiva mattutina di successo della CNN) che egli stava seriamente considerando la possibilit\u00e0 di candidarsi per la Casa Bianca nel 2012 per i repubblicani.\nIl 10 febbraio 2011 Trump ha tenuto un discorso presso la Conservative Political Action Conference in cui ha espresso le proprie posizioni politiche e si \u00e8 principalmente dichiarato come:\nIl 16 maggio 2011 Trump ha annunciato che non si sarebbe offerto per la candidatura repubblicana nelle elezioni americane del 2012, \"non essendo pronto a lasciare il settore privato\", mentre pare che la decisione sia stata presa a seguito di un clamoroso flop nei sondaggi: il 71% dei cittadini statunitensi ritennero Trump \"inadeguato come presidente\". Agli inizi di febbraio 2012 Trump ha dichiarato il proprio sostegno al candidato ultraconservatore Newt Gingrich contro Mitt Romney nelle primarie repubblicane.\nCampagna presidenziale 2016.\nElezioni primarie.\nTrump \u00e8 entrato in una vasta campagna per la \"nomination\" alla presidenza contro altri 16 candidati repubblicani: la pi\u00f9 grande campagna presidenziale nella storia americana. Trump ha partecipato a undici dei dodici dibattiti sulla nomina per il presidente del partito repubblicano, saltando solamente il settimo dibattito del 28 gennaio 2016 (che era l'ultimo dibattito prima del voto di selezione dei candidati presidenziali in elezioni primarie e che ha avuto inizio il 1\u00ba febbraio 2016). Il procedimento \u00e8 stato seguito da un folto pubblico televisivo, che ha aumentato notevolmente la visibilit\u00e0 della campagna di Trump.\nNel Super-marted\u00ec elettorale, Trump ha ottenuto il maggior numero di voti ed \u00e8 rimasto il concorrente presidenziale principale durante le primarie. Un sondaggio di opinione pubblica condotta nel marzo 2016 dalla Quinnipiac University ha dimostrato che per Donald Trump avrebbe votato il 43% dei repubblicani, contro il 29% per Ted Cruz e il 16% per John Kasich. Questa previsione si \u00e8 avverata: con quasi 14 milioni di voti, Trump ha superato il record assoluto del numero di voti nelle elezioni primarie nella storia del Partito Repubblicano.\nCampagna elettorale per la presidenza.\nDopo essere diventato il presumibile candidato del partito repubblicano, Trump si dedic\u00f2 alle elezioni generali, invitando gli elettori che avevano votato alle primarie di \"salvare il loro voto nelle elezioni generali\". Trump si \u00e8 concentrato su Hillary Clinton, che nel frattempo era diventata il candidato del Partito Democratico il 6 giugno 2016, e ha esteso la campagna in tutto il paese. Un mese prima della \"Convention\" Nazionale Repubblicana, fu sventato un tentativo di assassinio di Trump, durante uno degli incontri a Las Vegas, dove un cittadino britannico di 20 anni, certo Michael Steven Sandford, che viveva illegalmente negli Stati Uniti, tent\u00f2 di sottrarre la rivoltella a un agente della Polizia Metropolitana di Las Vegas per utilizzarla contro Trump. \nHillary Clinton aveva avuto un significativo vantaggio nei sondaggi nazionali e nella maggior parte dell'anno 2016. Ai primi di luglio, l'avanzata di Hillary Clinton scese nei sondaggi nazionali a causa dell'annunciata riapertura delle indagini da parte dell'FBI sulla controversia riguardante l'uso della posta elettronica come Segretario di Stato durante la prima Presidenza di Barack Obama. Il Direttore dell'FBI James Comey, ha concluso che Hillary Clinton aveva avuto una \"grave colpa\" nella gestione dei documenti, classificati come governativi.\nDopo che Trump ha vinto la \"nomination\" presidenziale del Partito Repubblicano, gli storici Fredrik Logevall e Kenneth Osgood hanno osservato che \"non passa giorno senza che alcuni giornalisti confrontino Donald J. Trump con Huey Long, il sacerdote Charles Coughlin o George Wallace\". Il 15 luglio 2016 Trump ha annunciato, dopo aver valutato per lo stesso ruolo il gi\u00e0 Speaker della Camera Newt Gingrich e il Governatore del New Jersey, che il governatore dell'Indiana, Mike Pence sarebbe stato il candidato alla vice-presidenza degli Stati Uniti: Trump e Pence sono stati ufficialmente nominati dal partito repubblicano il 19 luglio 2016 nella \"Convention\" Nazionale Repubblicana. L'elenco dei relatori e partecipanti al convegno comprendeva l'ex candidato presidenziale Bob Dole, ma altri candidati nominati in precedenza non hanno partecipato al convegno, anche se John McCain aveva sostenuto Trump prima della \"Convention\".\nDue giorni dopo, Trump ha accettato ufficialmente la candidatura in un discorso di 76 minuti ispirato al discorso di Richard Nixon del 1968, nel quale Nixon accettava la candidatura presidenziale. Al discorso di, lunghezza senza precedenti da parte Trump, hanno assistito quasi 35 milioni di persone ed \u00e8 stato valutato con diverse reazioni, prevalentemente negative da parte degli spettatori, secondo i sondaggi della televisione CNN e dell'Istituto di sondaggi Gallup.\nAlla fine di luglio, Trump si \u00e8 avvicinato alla Clinton nei sondaggi nazionali a causa dell'aumento di 3-4 punti percentuali di sostegno dopo la \"Convention\" Nazionale del Partito Repubblicano, secondo l'aumento medio della popolarit\u00e0 dei candidati dopo le \"convention\" del 2004, anche se questo aumento era piccolo per gli standard storici. L'aumento del 7% nel sostegno popolare a Hillary Clinton, come la Convenzione Nazionale del Partito Democratico, ha aumentato significativamente il distacco fra i candidati nei sondaggi nazionali dei primi di agosto.\nPubblicazione dei dati fiscali e finanziari.\nIn accordo ottemperanza alle regole della FEC per i candidati presidenziali, Trump ha pubblicato nel 2015 un documento di 92 pagine sulla sua posizione finanziaria, patrimoniale, debitoria e sulle sue fonti di reddito e cariche aziendali. Tuttavia, la sua decisione di non rendere pubblici i rimborsi fiscali \u00e8 andata contro la prassi in uso fin dai tempi di Gerald Ford nel 1976. Ci\u00f2 ha portato al sospetto che egli avesse qualcosa da nascondere, nonostante, di fatto, non esista alcuna norma che imponga ai candidati di rendere pubblici i rimborsi fiscali. Trump ha spiegato che i suoi rimborsi fiscali erano stati oggetto di controlli e i suoi avvocati avevano suggerito di non divulgarli.\nDibattito presidenziale.\nIl 26 settembre 2016, Donald Trump e Hillary Clinton si sono scontrati nel primo dibattito presidenziale alla Hofstra University di Hempstead, New York. Il moderatore \u00e8 stato Lester Holt, giornalista televisivo di \"NBC News\". Questo \u00e8 stato il dibattito presidenziale cui ha assistito il maggior numero di telespettatori nella storia degli Stati Uniti.\nIl secondo dibattito presidenziale ha avuto luogo il 9 ottobre alla Universit\u00e0 Washington di Saint Louis a Missouri City. I discorsi iniziali in questo dibattito hanno visto prevalere Trump con il record di commenti indecenti sulle donne (vedi sotto) e contro le accuse mosse sugli scandali sessuali di Bill Clinton. Prima di questo dibattito Trump ha tenuto una conferenza stampa alla quale sono stati invitate quattro donne, che hanno accusato l'ex presidente Bill Clinton di molestie sessuali.\nIl dibattito presidenziale finale si \u00e8 tenuto il 19 ottobre 2016 presso l'Universit\u00e0 del Nevada a Las Vegas. Il rifiuto di Trump di dire se, in caso di sconfitta, avrebbe accettato il risultato delle elezioni presidenziali ha attirato l'attenzione da parte dei media.\nAccuse di molestie sessuali.\nNei giorni immediatamente precedenti il secondo dibattito televisivo fra Trump e Hillary Clinton, il quotidiano \"The Washington Post\" ha ottenuto e pubblicato una registrazione del 2005 in cui Trump, prima di girare una puntata del programma televisivo \"Access Hollywood\", si vantava in termini scurrili con l'allora co-conduttore dello \"show\", Billy Bush, di aver baciato e toccato delle donne senza il loro consenso e di aver sedotto donne sposate. Queste discussioni erano state registrate pochi mesi dopo il suo matrimonio con la sua terza moglie, Melania, in quel momento incinta.\nIl linguaggio di Trump \u00e8 stato descritto dai media come \"volgare\", \"sessista\" e caratterizzante una vera e propria violenza sessuale. L'incidente ha portato prima a chiedere le scuse pubblicamente durante la sua campagna e ha suscitato indignazione in tutto l'ambiente politico. e diversi repubblicani hanno ritirato il loro sostegno alla sua candidatura, alcuni chiedendogli di uscire dalla corsa presidenziale. Pi\u00f9 tardi, almeno 15 donne lo hanno accusato di comportamento sessuale indecente nei loro confronti, di averle baciate e toccate senza il loro consenso; queste accuse, che non hanno condotto a condanne in sede giudiziaria, sono state ampiamente riportate nei media. Trump e lo \"staff\" della sua campagna elettorale hanno respinto queste accuse, liquidandole come calunnie.\nCome replica, Trump ha a sua volta accusato Bill Clinton, ex presidente degli Stati Uniti e marito della sua rivale democratica, di aver commesso violenze sessuali; alcune delle vittime di questi presunti abusi hanno accettato di essere intervistate accanto a Trump, in una conferenza stampa di poche ore precedente il dibattito televisivo. Trump ha esteso ulteriori accuse anche alla stessa Hillary, riferite al suo comportamento come avvocato difensore di un presunto stupratore nel 1975: secondo Trump, la Clinton avrebbe riso in aula di fronte alla vittima dodicenne dell'uomo. Questa scena \u00e8 stata descritta come falsa e mai avvenuta dal sito web di \"fact-checking\" \"Politifact.com\".\nCoinvolgimento russo.\nIl Dipartimento della Sicurezza Interna (DHS) e il Department of National Intelligence (DNI), guidato da James R. Clapper, ha rilasciato una dichiarazione congiunta in data 7 ottobre 2016 sull'influenza russa nelle elezioni presidenziali del 2016 negli Stati Uniti. Il 9 dicembre 2016, alti funzionari dell'amministrazione Obama hanno affermato che la Russia ha fornito al sito WikiLeaks migliaia di messaggi di posta elettronica violati dal Comitato Nazionale Democratico (DNC) sulla campagna di Hillary Clinton, al fine di influenzare il risultato delle elezioni. L'FBI ha poi confermato questa affermazione.\nTrump e la sua squadra di transizione hanno respinto le accuse e detto: \"Queste sono le stesse persone che hanno detto che Saddam Hussein avesse armi di distruzione di massa\" Wikileaks, che ha pubblicato messaggi di posta elettronica violati dalla DNC, le autorit\u00e0 russe hanno negato ogni coinvolgimento. Il 15 dicembre 2016, il portavoce della Casa Bianca Josh Earnest ha detto che Trump sapeva che la Russia era stata coinvolta nelle elezioni per aiutare la campagna presidenziale che era in corso. Il 3 gennaio 2017, la televisione Fox News ha riferito che Trump intendeva ristrutturare la comunit\u00e0 di intelligence (DNI) degli Stati Uniti.\nA seguito del presunto coinvolgimento della Russia nella campagna elettorale che ha portato Donald Trump alla presidenza, \u00e8 stata avviata un'inchiesta giudiziaria, che ha preso il nome di Russiagate.\nElezioni presidenziali del 2016.\nIl 16 giugno 2015 Trump ha annunciato formalmente la propria candidatura alle presidenziali del 2016 con un evento a New York nella sua Trump Tower, venendo presentato dalla figlia Ivanka: ha attaccato il presidente Obama, il pericolo crescente rappresentato dal terrorismo islamico e la forza economica della Cina, affermando che gli Stati Uniti hanno bisogno di un vero \"leader\" per ritornare grande (\"Make America Great Again\" \u00e8 appunto il motto della sua campagna elettorale). Secondo Trump le amministrazioni Obama e Bush hanno permesso il declino economico della classe media statunitense, imputando inoltre ai dirigenti del partito repubblicano di averla tradita conducendo un'opposizione inefficace al Congresso, dove il Partito Repubblicano detiene la maggioranza assoluta. Trump ha criticato spesso gli accordi commerciali stipulati dagli Stati Uniti con altri Stati, ai quali ascrive in particolare il declino del settore manifatturiero e della perdita di posti di lavoro a vantaggio di paesi a basso costo di manodopera. Trump si \u00e8 detto contrario alla ratifica del TTIP.\nNei \"caucus\" in Iowa del 1\u00ba febbraio 2016 Trump si \u00e8 collocato al secondo posto col 24% di voti; il 9 febbraio nel New Hampshire ha ottenuto la prima vittoria col 35,3% di voti; il 20 febbraio ha conseguito il 32,5% di voti vincendo le primarie della Carolina del Sud, a cui \u00e8 seguita il 23 febbraio la netta vittoria ai caucus del Nevada col 45,9%. Nel Supermarted\u00ec del 1\u00ba marzo, dove votano gli Stati, Trump si \u00e8 aggiudicato sette primarie: Alabama, Georgia, Tennessee, Arkansas, Virginia, Vermont e Massachusetts. Nel secondo Supermarted\u00ec dell'8 marzo ha vinto le primarie in Mississippi (47,3%), Michigan (36,5%) e i caucus alle Hawaii (42,4%), mentre \u00e8 arrivato secondo ai \"caucus\" in Idaho (28,1%).\nIl 26 maggio Trump si \u00e8 aggiudicato ufficialmente le primarie repubblicane, conquistando i delegati necessari per la nomination alla Casa Bianca. Trump \u00e8 il candidato pi\u00f9 votato della storia del Partito Repubblicano con tredici milioni e quattrocentoseimila voti, battendo il precedente primato di Bush che nelle primarie del 2000 aveva ottenuto dodici milioni di voti.\nDopo una campagna elettorale segnata da toni molto aspri, smentendo gran parte delle previsioni il 9 novembre 2016 Donald Trump \u00e8 diventato presidente eletto ottenendo il voto della maggioranza, e precisamente di 304, dei 538 grandi elettori che compongono il Collegio elettorale (numero inferiore a quelli ottenuti dal predecessore democratico Barack Obama nelle due precedenti elezioni, ma superiore a quelli del repubblicano George W. Bush nel 2000 e nel 2004). Hillary Clinton \u00e8 stata invece la pi\u00f9 votata a livello popolare, con quasi tre milioni di preferenze in pi\u00f9 dell'avversario. Per la quinta volta nella storia degli Stati Uniti e per la seconda volta dal 2000 il candidato pi\u00f9 votato non ha coinciso con il vincitore delle elezioni.\nQuando i cittadini, concedendogli il loro voto, lo hanno eletto presidente in novembre, Trump ha stabilito cinque primati, concretizzati il 20 gennaio 2017 all'inizio del mandato:\nProteste.\nLa vittoria di Trump ha scatenato le proteste negli Stati Uniti e in tutto il mondo. I democratici in fila con altri avversari di Trump sono scesi in strada per amplificare la loro opposizione alle idee di Trump e condannare le sue dichiarazioni infiammatorie. Essi hanno sostenuto che la vittoria di Hillary Clinton nel voto popolare dimostra che Trump non \u00e8 davvero un presidente democraticamente eletto e deve essere considerato un presidente illegittimo. Trump inizialmente ha detto su Twitter che le proteste sono state causate da \"manifestanti professionali incitati dai media\" e sono stati \"sleali\", ma pi\u00f9 tardi ha detto che ammirava la loro passione per il paese. Al contrario, della rielezione di Obama come presidente nel 2012, Trump ha scritto su Twitter \"Non possiamo lasciare che questo accada. Dobbiamo marciare su Washington e porre fine a questa presa in giro. La nostra nazione \u00e8 completamente divisa!\".\nSabato, il giorno dopo la solenne inaugurazione di Trump, ci furono manifestazioni di massa negli Stati Uniti e in tutto il mondo, dove i manifestanti hanno protestato contro Trump; un totale di circa persone hanno partecipato alla marcia delle donne in tutto il mondo. Il pi\u00f9 notevole delle donne marciano a Washington, in cui pi\u00f9 di persone hanno protestato contro il presidente Donald Trump. A questa marcia hanno partecipato molte celebrit\u00e0: Madonna, Scarlett Johansson, Emma Watson, Katy Perry, Janelle Mon\u00e1e, Julia Roberts, Amy Poehler, Lena Dunham, Felicity Huffman, Jake Gyllenhaal e Maggie Gyllenhaal, Nick Offerman, Charlize Theron, Kristen Stewart, Chris O'Dowd, Chelsea Handler, James Franco, Mandy Moore, Joseph Gordon-Levitt, Gina Rodriguez, Rihanna, Demi Lovato, Andr\u00e9 3000, Ian McKellen, Gillian Anderson, Lin-Manuel Miranda, Melissa Benoist, Lana Parrilla, Alicia Keys, Amy Schumer, Miley Cyrus, John Kerry, Cher, Helen Mirren, John C. Reilly, Laverne Cox, Helen Hunt, Natalie Portman, Kerry Washington, Barbra Streisand, Ashley Judd, Juliette Lewis, Jane Fonda, Jamie Lee Curtis, Lily Tomlin, Vanessa Hudgens, Jessica Biel, Robert de Niro, Marcia Gay Harden, Jason Ritter, Laura Dern, Rosario Dawson, Rose McGowan, Patricia Arquette e Jessica Chastain. Il numero di donne e contestatori che hanno marciato \u00e8 stato tre volte di pi\u00f9 che il numero di persone che hanno partecipato al discorso inaugurale di Trump, secondo un gruppo di scienziati della Manchester Metropolitan University.\nPresidenza (2017\u20132021).\nIl 20 gennaio 2017, con la cerimonia di insediamento presso il Campidoglio, sede del Congresso, Donald Trump \u00e8 diventato il 45\u00ba Presidente degli Stati Uniti d'America. Il suo primo discorso da presidente \u00e8 stato fortemente improntato a tematiche autarchiche, isolazioniste e patriottiche. Il giorno seguente si \u00e8 svolta la Women's March, una marcia contro Trump a cui hanno partecipato pi\u00f9 di mezzo milione di persone.\nPrimi 100 giorni.\nNella sua prima settimana come presidente, Trump ha firmato sei ordini esecutivi. Il suo primo ordine come presidente ha stabilito procedure interinali in attesa di abrogare la legge sulla protezione del paziente e la cura conveniente (\"Obamacare\"). Quella stessa settimana, Trump ha ritirato gli Stati Uniti dal Partenariato Trans-Pacifico, ha riaperto i progetti di costruzione di Keystone XL e Dakota Access Pipeline e ha firmato un ordine esecutivo per incominciare la progettazione e la costruzione lungo il confine con il Messico di un muro e rafforzare la sicurezza delle frontiere. Ha, inoltre, promulgato un decreto di congelamento delle assunzioni nell'amministrazione federale.\nIl 31 gennaio, Trump ha nominato il magistrato Neil Gorsuch giudice degli Stati Uniti per coprire il posto vacante nella Corte Suprema dalla morte di Antonin Scalia. Il Senato ha confermato la nomina il 7 aprile, con un voto di 54-45.\nOrdini di immigrazione.\nIl 27 gennaio, il presidente Trump ha firmato un ordine esecutivo che ha sospeso l'ammissione di rifugiati per 120 giorni e ha negato l'accesso ai cittadini dell'Iraq, Iran, Libia, Somalia, Sudan, Siria e Yemen per 90 giorni, citando preoccupazioni di sicurezza sul terrorismo. L'ordine, che \u00e8 entrato in vigore immediatamente, ha causato caos in molti aeroporti, in quanto i viaggiatori sono stati arrestati all'arrivo negli Stati Uniti o \u00e8 stato impedito loro di imbarcarsi sugli aerei statunitensi. Il giorno seguente, migliaia di manifestanti si sono riuniti negli aeroporti e in altre localit\u00e0 di tutto il mondo per protestare contro la firma dell'ordine e della detenzione di cittadini stranieri. L'amministrazione ha poi chiarito che i visitatori con una carta verde erano esenti dal divieto. Sono state immediatamente depositate molteplici controversie legali e il 5 febbraio un tribunale federale ha impedito l'esecuzione di importanti disposizioni dell'ordine.\nIl 6 marzo 2017, Trump ha emesso un ordine esecutivo rivisto che, tra le altre differenze con l'ordine originale, ha esentato i cittadini iracheni, i titolari di visti e i residenti permanenti dalla sospensione temporanea e non ha differenziato i profughi siriani dai rifugiati provenienti da altri paesi.&lt;ref name=\"Chakraborty3/6/17\"&gt;&lt;/ref&gt; Un tribunale federale ha bloccato l'ordine prima che entrasse in vigore. Il 26 giugno 2017 la Corte Suprema ha consentito l'esecuzione parziale dell'ordine esecutivo e ha previsto un'audizione completa per l'ottobre 2017.\nLicenziamento di James Comey.\nIl 9 maggio 2017, Trump ha licenziato il direttore dell'FBI James Comey. Ha attribuito l'azione alle raccomandazioni del Procuratore Generale Jeff Sessions e del Vice AG Rod Rosenstein, che ha criticato il comportamento di Comey nell'indagine sulle e-mail di Hillary Clinton. L'11 maggio, Trump dichiar\u00f2 di essere preoccupato per la \"cosa in Russia\" in corso. e che avrebbe voluto silurare Comey prima.\nSecondo un comunicato di Comey di una conversazione privata del 14 febbraio 2017, Trump disse che \"sperava\" che Comey limitasse l'inchiesta su Michael Flynn, che era stato costretto a dimettersi come consigliere per la sicurezza nazionale dopo che si scopr\u00ec che aveva ingannato il Vice Presidente per le comunicazioni con l'ambasciatore russo Sergey Kislyak.\nNel marzo e nell'aprile, Trump aveva detto a Comey che i sospetti in corso formavano una \"nube\" che danneggiava la sua presidenza, e gli chiese di informare il pubblico che non era personalmente sotto inchiesta. Ha anche chiesto al DNI Dan Coats e al direttore della NSA Michael Rogers di pubblicare dichiarazioni che affermassero la non esistenza di prove che la sua campagna si sia concordata con la Russia durante le elezioni del 2016. Entrambi hanno rifiutato, considerando questa una richiesta inadeguata, anche se non illegale. Comey, alla fine, ha testimoniato l'8 giugno che mentre era direttore, le indagini dell'FBI non erano su Trump stesso. Il Washington Post successivamente ha riferito che entro alcuni giorni dal licenziamento di Comey, l'FBI ha incominciato a indagare se Trump avesse ostacolato la giustizia. L'avvocato di Trump Jay Sekulow ha dichiarato di non essere stato informato di alcuna inchiesta. ABC News ha successivamente segnalato che il consulente speciale stava raccogliendo informazioni preliminari su un possibile intralcio alla giustizia, ma non ha avviato un'indagine su vasta scala.\nTrump attir\u00f2 l'attenzione per aver implicato di avere \"nastri\" di conversazioni con Comey, prima di dire che non aveva effettivamente tali nastri.\nPolitica interna.\nEnergia.\nLa politica energetica di Trump sostiene il sostegno industriale nazionale per le fonti energetiche fossili e rinnovabili, al fine di frenare la fiducia nel petrolio medio-orientale e forse trasformare gli Stati Uniti in un esportatore di energia netta. I suoi consiglieri nominati favoriscono un mercato energetico meno regolamentato e, poich\u00e9 non considerano il cambiamento climatico una minaccia, non vedono necessit\u00e0 di un'azione immediata.\nCambiamento climatico.\nTrump non accetta il consenso scientifico sul cambiamento climatico. Nel 2012, ha affermato che il riscaldamento globale \u00e8 stato un falso inventato dai cinesi, ma in seguito ha detto che stava scherzando. Ha definito l'Environmental Protection Agency (EPA) una \"disgrazia\" e ha minacciato di ridurre il proprio contributo al bilancio. Trump si \u00e8 impegnato a eliminare il piano di energia pulita e a ritirarsi dall'accordo di Parigi siglato nella XXI Conferenza delle Parti dell'UNFCCC, che chiede riduzioni delle emissioni di carbonio in pi\u00f9 di 170 paesi. Dopo aver ottenuto la presidenza, Trump ha dichiarato di avere \"una mente aperta\" verso l'accordo di Parigi ma il 1\u00ba giugno 2017 ha annunciato che gli Stati Uniti si ritireranno dall'accordo di Parigi, rendendo gli Stati Uniti l'unica nazione a non esserne membro.\nImmigrazione.\nLe politiche sull'immigrazione di Trump sono state discusse intensamente durante la campagna. Trump si \u00e8 impegnato a costruire un muro pi\u00f9 consistente sul confine tra Messico e Stati Uniti per impedire agli immigrati clandestini di oltrepassarlo, un muro il cui costo Trump ha promesso che verr\u00e0 pagato dal Messico. Si \u00e8 impegnato a riportare in patria massicci immigrati clandestini residenti negli Stati Uniti e ha criticato la cittadinanza data dai diritti di nascita, poich\u00e9 crea \"bambini-\u00e0ncora\" (\"Anchor babies\", termine dispregiativo con il quale si indicano i bambini nati sul territorio degli Stati Uniti, e quindi cittadini americani in base al vigente \"jus soli\", da madri che vi si trovano illegalmente, le quali sperano di ottenere la cittadinanza in quanto madri di cittadino americano). Ha affermato che nel mirino della deportazione ci saranno i criminali, coloro che hanno superato il tempo di permanenza previsto dai loro visti e altre \"minacce alla sicurezza\".\nDopo gli attentati di Parigi del novembre 2015, Trump ha presentato una proposta controversa per impedire totalmente ai cittadini musulmani di altri Paesi di entrare negli Stati Uniti fino a quando non potranno essere attuati sistemi di controllo pi\u00f9 forti. Pi\u00f9 tardi, nel 2016, egli afferm\u00f2 che il divieto si applicherebbe solo a persone provenienti da paesi con una \"storia collaudata di terrorismo contro gli Stati Uniti o i suoi alleati\", o paesi \"compromessi con il terrorismo\".\nAlla fine di gennaio 2017 Trump ha emesso un ordine esecutivo che vieta l'ammissione di immigrati provenienti da sette paesi prevalentemente musulmani. L'ordine \u00e8 stato imposto senza preavviso e ha avuto effetto immediato. La confusione e le proteste hanno causato il caos in molti aeroporti. Molte contestazioni legali sono state presentate contro questa disposizione e un tribunale federale ha bloccato la sua attuazione. All'inizio di marzo del 2017 Trump ha emesso un ordine riveduto che ha escluso l'Iraq dai paesi in questione, ha concesso esenzioni specifiche per i residenti permanenti, ha rimosso le priorit\u00e0 per le minoranze religiose (ad esempio i rifugiati cristiani) e ha concesso una settimana per l'attuazione della disposizione di legge. Anche i tribunali federali hanno bloccato la sua attuazione. Il 26 giugno 2017, la Corte Suprema degli Stati Uniti ha smentito i tribunali di rango inferiore e ha permesso a una parte dell'ordine esecutivo di entrare in vigore. La Corte suprema ha dichiarato che il divieto di Trump per i visitatori provenienti dall'Iran, dalla Libia, dalla Somalia, dal Sudan, dalla Siria e dallo Yemen pu\u00f2 essere applicato se questi visitatori non dispongono della \"credibile affermazione di una buona relazione con una persona o un ente residente negli Stati Uniti\". Il tribunale ha fissato una data a ottobre per discutere l'altra parte del divieto di ingresso, nella quale un individuo potrebbe rivendicare un rapporto buono con una persona o un ente negli Stati Uniti. Il divieto dovrebbe durare solo 120 giorni, il che potrebbe rendere l'intera applicazione vana, per cui alla data del mese di ottobre la sentenza potrebbe non avere pi\u00f9 luogo.\nQuestioni sociali.\nTrump \u00e8 conservatore, si descrive come un pro-vita e si oppone in genere all'aborto; sono previste eccezioni in caso di stupro, incesto e circostanze che compromettano la salute della madre. Ha affermato di essere impegnato nella nomina di giudici che tentano di rovesciare la sentenza di Roe vs. Wade. \nSostiene personalmente \"il matrimonio tradizionale\", ma considera la legalizzazione nazionale del matrimonio fra persone dello stesso sesso una questione \"risolta\". Nel 2019, durante il mese dell'orgoglio gay (\"LGBT Pride Month\"), si \u00e8 espresso a favore della decriminalizzazione dell'omosessualit\u00e0 a livello mondiale, sostenendo il totale appoggio della sua amministrazione a tale scopo.\nTrump sostiene un'estensiva interpretazione del secondo emendamento e afferma di essere contrario al controllo delle armi in generale, sebbene le sue vedute in merito siano mutate nel corso del tempo. Trump si oppone alla legalizzazione della marijuana per diletto ma sostiene quella per motivi medici. \u00c8 favorevole alla pena capitale, e all'uso del \"waterboarding\". Nel luglio 2020 l'amministrazione Trump, attraverso il suo Procuratore Generale William Pelham Barr e con l'avallo della Corte Suprema, ha dato nuovamente il via dopo diciassette anni di interruzione all'esecuzione delle condanne a morte dei detenuti destinati alla pena capitale da verdetti emessi dai tribunali federali\nAssistenza sanitaria.\nNel 1999, Trump spieg\u00f2 a Larry King Live che \"crede nell'assistenza sanitaria per tutti\".\" Il libro di Trump, \"The America We Deserve\", ha sostenuto fortemente un sistema sanitario, con un unico pagatore, basato sul modello canadese e ha espresso l'ammirazione per il Servizio sanitario nazionale scozzese.\nCome candidato Trump ha ripetutamente promesso di abrogare e sostituire l'Obamacare. A partire dalla sua presidenza ha invitato il Congresso ad abrogarlo e sostituirlo. Nel maggio la Camera dei rappresentanti degli Stati Uniti ha votato per abrogare l'ACA. Tuttavia, in Senato ha provato per diversi mesi, ma non \u00e8 stato in grado di far passare alcuna delle diverse versioni di una legge di abrogazione.\nTrump mira a razionalizzare il Dipartimento degli Affari dei Veterani, velocizzare le liste di attesa e aggiornare le strutture pertinenti.\nIstruzione.\nTrump ha dichiarato il suo sostegno alla scelta scolastica e al controllo locale per le scuole primarie e secondarie. Si oppone all'Iniziativa per le Norme Generali di Stato di Base per le scuole primarie e secondarie e ha definito il \"Common Core\" \"un disastro\" cui si deve porre termine. Ha affermato di voler abolire tutto o parte del Dipartimento dell'Istruzione.\nEconomia e commercio.\nIl piano fiscale della campagna di Trump prevedeva di livellare l'aliquota dell'imposta sul reddito fino al 15%, eliminando varie scappatoie e detrazioni commerciali e di ridurre il numero di scaglioni per l'imposta sul reddito: l'aliquota fiscale massima sarebbe diminuita dal 39,6% al 25%, verrebbe istituito un ampio, primo scaglione, ad \"aliquota zero\" e le alternative imposta minima e imposta sul patrimonio (che viene correntemente applicata a patrimoni superiori a 5.45\u00a0milioni di dollari o 10,9\u00a0milioni per coppia sposata) verrebbero eliminate. I suoi commenti sul salario minimo sono stati incoerenti.\nTrump s'identifica come un \"libero commerciante\", ma dice che il commercio dev'essere \"ragionevolmente giusto\". \u00c8 stato spesso chiamato \"protezionista\", per la sua critica al NAFTA, il partenariato Trans-Pacifico (TPP), e la sua proposta di aumentare le tariffe sulle esportazioni cinesi e messicane negli Stati Uniti in modo significativo. Ha anche criticato l'Organizzazione mondiale del commercio (OMC), minacciando di lasciarla, a meno che le tariffe proposte da lui non vengano accettate. Ha sostenuto l'uscita del Regno Unito dall'Unione europea e promesso al premier Boris Johnson di concludere un accordo commerciale bilaterale, dallo stesso definito vantaggioso e \"buono per entrambe le parti\".\nLa risposta alla crisi economica legata al COVID-19.\nIn occasione dell'arrivo della pandemia di COVID-19 del 2020 negli Stati Uniti d'America l'amministrazione Trump si \u00e8 mossa per evitare che l'estensione del contagio e le necessarie misure di distanziamento sociale finalizzate al contenimento del coronavirus provocassero un crollo dell'economia statunitense. Dopo un aspro confronto tra repubblicani e democratici e dopo l'intervento emergenziale della Federal Reserve, il Congresso ha dato via libera a uno \"stimulus package\" dal valore di oltre 2 trilioni di dollari. Il programma economico emergenziale, dettato dall'aumento del tasso di disoccupazione e dalla portata globale della crisi, definito di stampo keynesiano, \u00e8 stato costruito da amministrazione e Congresso in modo tale da contenere un piano di aumento dei fondi per la sicurezza e la sanit\u00e0 pubblica, dal rafforzamento degli ospedali al potenziamento dei programmi di \"food stamps\", fondi per la garanzia alla liquidit\u00e0 delle imprese e per il sostentamento dei settori in crisi e misure di elicottero monetario per il sostegno dei redditi delle famiglie a rischio povert\u00e0 ed esclusione sociale. Imputando alla Cina la responsabilit\u00e0 per la diffusione della pandemia, inoltre, in pi\u00f9 occasioni Trump ha ventilato l'ipotesi di una causa in sede internazionale contro Pechino, rivale strategico per eccellenza della sua amministrazione accusata di voler capitalizzare politicamente nel periodo della diffusione del COVID-19 oltre Pacifico, per ottenere un risarcimento volto a compensare i danni economici della crisi.\nDimensione del governo e deregolamentazione.\nLe prime politiche di Trump hanno favorito la deregolamentazione e l'intervento del governo federale ridotto. \u00c8 diventato il primo presidente in sedici anni a firmare una delibera di disapprovazione della Revisione del Congresso; la legge era stata utilizzata in precedenza solo una volta. Durante le prime sei settimane di carica, ha abolito novanta regolamenti federali.\nIl 23 gennaio 2017, Trump ha ordinato un congelamento temporaneo di assunzioni di personale a livello governativo, che consente eccezioni, soprattutto per i posti di lavoro ritenuti vitali per motivi di sicurezza nazionale o di sicurezza pubblica. Il \"Comptroller General\" dell'Ufficio per la Contabilit\u00e0 del governo ha informato un comitato della Camera che il \"congelamento\" delle nuove assunzioni non si \u00e8 dimostrato efficace nel ridurre i costi. A differenza di alcuni \"congelamenti\" passati, l'attuale provvedimento impedisce alle agenzie governative di sostituire i dipendenti che lasciano il lavoro con altre persone con contratti di consulenza.\nUna settimana dopo Trump firm\u00f2 l\"Ordine esecutivo 13771\", imponendo alle agenzie amministrative di abrogare due regolamenti esistenti per ogni nuovo regolamento che emettono. Il professore di legge dell'Harvard Law School Jody Freeman ha affermato che l'ordine non far\u00e0 altro che rallentare il processo di regolamentazione, perch\u00e9 pu\u00f2 non bloccare le regole previste legalmente dallo statuto.\nIl 24 febbraio 2017, Trump ha ordinato alle agenzie governative di creare forze di lavoro per determinare quali norme siano considerate gravose per l'economia Usa.&lt;ref name=\"Reuters2/24/17\"&gt;&lt;/ref&gt; I difensori dell'agenzia hanno espresso opposizione alle critiche di Trump, dicendo che la burocrazia esiste per proteggere la gente contro gruppi di interesse ben organizzati e ben finanziati.\nPolitica estera.\nTrump \u00e8 stato descritto come non interventista e nazionalista. Ha ripetutamente affermato di sostenere la politica estera \"America First\", cio\u00e8 \"Prima l'America\".\nRapporti con la NATO.\nDonald Trump sostiene una spesa crescente della difesa militare degli Stati Uniti, ma favorisce la diminuzione della spesa statunitense per la NATO e per la regione del Pacifico. Dice che l'America dovrebbe guardarsi verso l'interno, smettere di \"costruire la nazione\" e ri-orientare le sue risorse verso le esigenze nazionali. Come candidato ha messo in dubbio se egli, come presidente, avrebbe automaticamente esteso le garanzie di sicurezza ai membri della NATO e sugger\u00ec di lasciare la NATO a meno che non venissero apportate modifiche all'alleanza, ma come presidente ha ribadito l'impegno degli Stati Uniti nella NATO.\nIsraele, Iran e Medio Oriente.\nPer affrontare gli stati islamici dell'Iraq e della Siria (ISIS), Trump, nel 2015, ha chiesto di sequestrare il petrolio nelle aree occupate dall'ISIS, utilizzando le forze aeree statunitensi e le truppe terrestri. Nel 2016, Trump avrebbe sostenuto di inviare nella regione da 20\u00a0000 a 30\u00a0000 soldati americani. Per quanto riguarda il conflitto israelo-palestinese, Trump ha dichiarato l'importanza di essere un partito neutrale durante i potenziali negoziati, pur avendo dichiarato di essere \"un grande fan di Israele\". Durante la campagna ha detto che avrebbe trasferito l'ambasciata statunitense in Israele dalla sua posizione attuale, in Tel Aviv, a Gerusalemme. Il 22 maggio 2017 Trump \u00e8 stato il primo presidente Usa a visitare il Muro occidentale a Gerusalemme, durante il suo primo viaggio estero, visitando Israele, Italia, il Vaticano e il Belgio.\nNel dicembre 2017 Trump ha annunciato che non avrebbe rinnovato la sospensione semestrale dello spostamento dell'ambasciata statunitense da Tel Aviv a Gerusalemme, sospensione che i precedenti presidenti americani hanno sempre rinnovato dopo che nel 1995 il Congresso americano decise lo spostamento dell'ambasciata. Sono seguite proteste anche violente da parte dei palestinesi.\nSu richiesta di Israele, a maggio 2018 Donald Trump stracci\u00f2 l'accordo sul nucleare iraniano (siglato pochi anni prima dall'amministrazione Obama), impose durissime sanzioni economiche contro l'Iran e inser\u00ec i pasdaran nella lista delle organizzazioni terroristiche. Inoltre a gennaio 2020 ordin\u00f2 l'uccisione del generale iraniano Qasem Soleimani, portando i due paesi ad un passo dalla guerra.\nNel corso del suo mandato, ha fortemente sostenuto la coalizione guidata dall'Arabia Saudita nella guerra civile nello Yemen. La Camera ed il Senato nel 2019 avevano approvato, in virt\u00f9 del \"War Powers Act\" del 1973, una risoluzione che imponeva l'interruzione delle operazioni militari statunitensi in favore dell'Arabia Saudita, ma nell'aprile del 2019 ha posto il diritto di veto sulla risoluzione, rivendicando la legittimit\u00e0 dell'intervento armato.\nNell'estate 2020 ha svolto la funzione di mediatore dei cosiddetti \"Accordi di Abramo\", che hanno portato all'accordo di pace e alla normalizzazione delle relazioni tra Israele da una parte ed Emirati Arabi Uniti e Bahrein dall'altra, sancite da due trattati siglati alla Casa Bianca il 15 settembre 2020.\nRussia.\nSia come candidato sia come presidente, Trump ripetutamente ha dichiarato di volere un buon rapporto con la Russia. Trump si \u00e8 impegnato a tenere un incontro di vertice con Vladimir Putin. Ha aggiunto che la Russia potrebbe aiutare gli Stati Uniti a combattere i militanti ISIS. Il 7 aprile 2017, Trump ordin\u00f2 un attacco missilistico contro un campo d'aviazione siriano come rappresaglia per l'attacco chimico di Khan Shaykhun.\nCorea del Nord.\nLa Corea del Nord \u00e8 diventata una questione importante alla met\u00e0 del 2017. Durante la campagna e nei primi mesi della sua presidenza, Trump aveva sperato che la Cina avrebbe aiutato a frenare le ambizioni nucleari e i \"test\" missilistici della Corea del Nord, tuttavia, la Corea del Nord ha accelerato il suo test missilistico, portando a un aumento delle tensioni nell'aprile 2017. Nel mese di luglio la Corea del Nord ha testato due missili a lungo raggio, identificati dagli osservatori occidentali come missili balistici intercontinentali, potenzialmente in grado di raggiungere l'Alaska, le Hawaii e la terraferma americana. Nel mese di agosto, Trump ha drammaticamente aumentato la sua retorica contro la Corea del Nord, avvertendo che un'ulteriore provocazione contro gli Stati Uniti sar\u00e0 ricambiata con \"fuoco e furia come il mondo non ha mai visto\". Il \"leader\" nordcoreano Kim Jong-un ha poi minacciato di dirigere il prossimo \"test\" di missili verso Guam. Trump ha risposto che se la Corea del Nord intraprendesse misure per attaccare Guam, \"accadranno loro cose che non avrebbero creduto mai che sarebbero state possibili\".\nPrimo \"impeachment\" (2019-2020).\nIl 12 luglio 2017, il rappresentante della California Brad Sherman ha presentato formalmente una richiesta di \"impeachment\", secondo l'H. Res. 438, accusando il presidente di ostacolare la giustizia per quanto riguarda l'indagine dell'interferenza russa nelle elezioni presidenziali del 2016.\nNell'agosto 2019, un \"whistleblower\" ha sporto denuncia all\"Inspector General of the Intelligence Community\" relativamente ad una telefonata tra Trump e il presidente ucraino Volodymyr Zelens'kyj, in cui il presidente americano avrebbe fatto pressioni all'omologo ucraino per avviare delle indagini su Hunter Biden, membro del consiglio di amministrazione della Burisma Holdings e figlio del candidato democratico Joe Biden. Nella sua testimonianza, l'informatore ha sostenuto che la telefonata facesse parte di un'ampia campagna di diffamazione nei confronti di Biden, portata avanti dall'avvocato personale di Trump, Rudolph Giuliani, che includeva anche la minaccia di congelare gli aiuti finanziari al paese europeo se non si fosse mosso nelle investigazioni contro il figlio di Biden.\nLa \"speaker\" della Camera, Nancy Pelosi, ha avviato formalmente un'indagine di \"impeachment\" il 24 settembre. Diversi funzionari dell'amministrazione hanno dichiarato che le pressioni sul presidente ucraino erano parte di un ampio piano di promozione degli interessi personali di Trump a discapito degli altri candidati alle elezioni presidenziali. William Taylor Jr., \"charg\u00e9 d'affaires\" degli Stati Uniti in Ucraina, ha dichiarato in una testimonianza di aver scoperto, nel giugno 2019, che il presidente ucraino era soggetto a continue richieste da parte di Giuliani di aprire indagini sulla Burisma, dietro minaccia di interrompere gli aiuti finanziari e la vendita di armi.\nNel dicembre 2019 la Commissione permanente della Camera sull'Intelligence ha pubblicato il rapporto sui risultati dell'inchiesta, in cui si rilevava che Trump \"agendo personalmente e tramite mediatori [...] ha sollecitato l'intervento di un governo straniero, quello dell'Ucraina, a beneficio della sua rielezione\". Dal rapporto traspare inoltre il tentativo di Trump di sfidare eventuali procedimenti giudiziari, ordinando ai funzionari dell'amministrazione di rifiutarsi di comparire in giudizio.\nIl 13 dicembre 2019, la Commissione giudiziaria della Camera ha votato per approvare due articoli di impeachment: uno per abuso di potere e uno per ostruzione al Congresso. Dopo il dibattito, il 18 dicembre la Camera dei rappresentanti ha messo Trump in stato di accusa, approvando entrambi gli articoli. Trump \u00e8 cos\u00ec diventato il terzo presidente della storia ad essere sottoposto ad una procedura di \"impeachment\", dopo Andrew Johnson (nel 1868) e Bill Clinton (nel 1998).\nGli articoli di messa in stato di accusa sono stati tuttavia respinti dal Senato, controllato dai Repubblicani, il 31 gennaio 2020. L'unico repubblicano dissenziente \u00e8 stato il senatore Mitt Romney, che ha votato in favore della messa in stato di accusa per abuso di potere.\nIn seguito alla sua assoluzione, Trump ha licenziato diversi funzionari dell'amministrazione che, secondo lui, non gli erano stati sufficientemente fedeli nel corso delle investigazioni e della procedura di \"impeachment\".\nElezioni presidenziali del 2020.\nAnnuncio della candidatura.\nDopo la sua elezione, Trump ha immediatamente espresso l'intenzione di correre per un secondo mandato, depositando la propria candidatura presso la FEC poche ore prima dell'assunzione della presidenza. Ci\u00f2 ha trasformato la sua commissione elettorale del 2016 in una per la rielezione del 2020. Lo slogan usato per la campagna \u00e8 \"Keep America great\" sulla falsariga dello slogan usato nel 2016, \"Make America Great Again\". Il responsabile della campagna \u00e8 Brad Parscale, che aveva gi\u00e0 lavorato per lui nel 2016. Conferma inoltre che Mike Pence correr\u00e0 insieme a lui per un secondo mandato come vicepresidente..\nInvestitura repubblicana.\nTrump ha inaugurato, seppur non ufficialmente, la campagna elettorale parlando a Melbourne, in Florida, il 18 febbraio 2017, meno di un mese dopo il giuramento presidenziale. Entro il 1\u00ba febbraio 2017 la campagna aveva gi\u00e0 raccolto oltre 7 milioni di dollari.\nL'inizio ufficiale della campagna elettorale ha avuto luogo il 18 giugno 2019 ad Orlando, in Florida, in un comizio a cui hanno preso parte anche Mike Pence e Melania Trump \nAlle prime primarie presidenziali del Partito Repubblicano, tenutesi il 3 febbraio 2020 in Iowa, Trump ha vinto contro i suoi avversari con pi\u00f9 del 97% dei consensi, battendo senza difficolt\u00e0 i concorrenti Bill Weld e Joe Walsh e ottenendo il 17 marzo 2020 un numero largamente sufficiente di delegati per essere investito nuovamente come candidato del Partito Repubblicano. Viene ufficialmente indicato come candidato del Partito Repubblicano alla convention del 24 agosto 2020..\nPandemia di COVID-19.\nLa campagna elettorale ha subito una brusca interruzione nell'ottobre del 2020, nel pieno della pandemia di COVID-19, che negli Stati Uniti ha causato oltre 550.000 vittime. Lo stesso presidente americano \u00e8 stato contagiato dal virus, che lo ha costretto al ricovero in ospedale il 2 ottobre. La campagna elettorale \u00e8 stata pertanto sospesa per qualche settimana, fino alla completa guarigione del candidato repubblicano.\nDibattiti e sconfitta elettorale.\nGi\u00e0 durante il primo dibattito televisivo, tenutosi a Cleveland il 29 settembre 2020, Trump ha dimostrato grande aggressivit\u00e0 nei confronti dell'avversario democratico Joe Biden, al punto che alcuni commentatori americani hanno definito l'incontro come il \"peggior dibattito della storia\". Incalzato sui suoi rapporti con organizzazioni dell'alt-right americana, in particolare i Proud Boys, Trump non si \u00e8 esplicitamente dissociato, invitando i gruppi estremisti a \"tenersi pronti\" e affermando che \u00e8 necessario che \"qualcuno faccia qualcosa contro gli antifascisti e la sinistra. Il problema non \u00e8 solo la destra, ma anche la sinistra\". Le dichiarazioni del presidente hanno infiammato il dibattito in vista delle elezioni. \nTrump ha ripetutamente minacciato di contestare davanti alla Corte Suprema una eventuale sconfitta, contestando la sicurezza della modalit\u00e0 di voto per posta, preferita dalla maggior parte degli elettori per via dei rischi del voto in presenza legati alla pandemia di COVID-19. Nel corso del 2020, la campagna elettorale del \"tycoon\" ha avuto come tema centrale la possibilit\u00e0, non supportata da prove, che le elezioni sarebbero state truccate in favore dei democratici, soprattutto grazie al voto per posta.\nLe elezioni sono state vinte da Biden, che ha ottenuto 81,3\u00a0milioni di voti (51,3%) contro i 74,2\u00a0milioni (46.8%) di Trump e 306 delegati contro 232. Trump ha perso in tre \"swing states\" (Michigan, Pennsylvania e Wisconsin) e in due Stati in cui la vittoria repubblicana sembrava scontata (Arizona e Georgia). Nonostante l'ufficio elettorale abbia affermato che le elezioni siano state le \"pi\u00f9 sicure\" nella storia degli Stati Uniti, Trump si \u00e8 rifiutato di ammettere la sconfitta, dando mandato al proprio avvocato Rudy Giuliani di intentare cause in tutti gli Stati in cui il voto postale \u00e8 stato determinante, e ordinando al proprio team di non cooperare nel periodo di transizione. Tutti i tentativi di ribaltare il risultato sono stati respinti dalle Corti statali e dalla Corte Suprema e il 23 novembre ha avuto inizio il periodo di transizione. Il 14 dicembre il Collegio elettorale ha formalizzato l'elezione di Biden, anche se Trump ha continuato a rifiutarsi di concedere la vittoria allo sfidante, invitando giudici, governatori e politici repubblicani a fare il possibile per capovolgere il risultato in suo favore. Uno di questi tentativi, in cui il presidente uscente ha ordinato al segretario di Stato della Georgia, il repubblicano Brad Raffensperger, di trovare i voti necessari per vincere lo Stato, \u00e8 stato denunciato dal \"Washington Post\", che il 3 gennaio 2021 ha reso pubblica la registrazione della conversazione telefonica.\nProteste al Campidoglio.\nIl 6 gennaio 2021, mentre i membri del Congresso erano riuniti per certificare la vittoria di Biden, Trump ha tenuto un comizio nei pressi della Casa Bianca, in cui ha nuovamente rivendicato la vittoria delle elezioni e attaccato i politici repubblicani che si erano rifiutati di fare altrettanto, invitando i suoi sostenitori a marciare verso il Campidoglio. I manifestanti hanno quindi assaltato l'edificio, provocando la sospensione della seduta e l'evacuazione della struttura. I disordini, in cui hanno perso la vita quattro supporter di Trump e un poliziotto, hanno suscitato indignazione bipartisan e sono stati sedati solo dopo diverse ore dalla polizia. L'atteggiamento ambiguo di Trump, che inizialmente non si \u00e8 dissociato dai facinorosi, anzi definendoli \"molto speciali\" e \"veri patrioti\", \u00e8 stato condannato da membri di entrambi i partiti e dai leader internazionali. Il vicepresidente Mike Pence, che nel corso della giornata aveva annunciato di non poter acconsentire al volere di Trump, che gli aveva chiesto di respingere i voti elettorali espressi per Biden dagli elettori degli Stati contestati, \u00e8 diventato bersaglio della folla per il suo presunto tradimento. Mitch McConnell, leader della maggioranza repubblicana al Senato, ha definito gli scontri un \"fallito tentativo di insurrezione\". Nancy Pelosi, speaker democratica della Camera dei Rappresentanti, ha invocato il 25\u00b0 emendamento, che permette di rimuovere un presidente non pi\u00f9 in grado di adempiere alle proprie funzioni, e ha minacciato un nuovo \"impeachment\". Il presidente ha infine esecrato, in un discorso pubblicato il 7 gennaio su Twitter, quanto avvenuto il giorno prima, ammettendo, seppur non esplicitamente, la fine del proprio mandato e assicurando un pacifico trasferimento dei poteri. In seguito ad altre dichiarazioni controverse espresse dal presidente sui social network sia in merito alle proteste che all'elezione di Biden, Twitter, Facebook, Instagram, YouTube, TikTok, Snapchat, Reddit, Twitch, Google e Apple hanno bloccato o limitato i profili personali di Trump per disinformazione e incitamento esplicito all'odio o alla violenza, che vanno contro le norme della community.\nIn seguito agli eventi del 6 gennaio, diversi membri del gabinetto di Trump hanno presentato le proprie dimissioni, tra cui Elaine Chao, segretario dei Trasporti, e Betsy DeVos, segretario dell'Educazione.\nSecondo \"impeachment\" (2021).\nL'11 gennaio viene presentata alla Camera una seconda procedura di \"impeachment\", supportata da rappresentanti di entrambi i partiti, con l'accusa di aver fomentato un'insurrezione contro il governo, nell'ambito delle proteste del 6 gennaio 2021 al Campidoglio. L'unico articolo della mozione viene approvato dalla Camera con una maggioranza di 232 voti favorevoli, di cui dieci espressi da rappresentanti repubblicani, rendendolo il primo presidente della storia ad essere messo per due volte in stato d'accusa. Il senato ha respinto la mozione di messa in stato d'accusa e assolto l'ex presidente con 57 voti favorevoli e 43 contrari (67 voti necessari per la condanna). In dissenso con il loro partito hanno votato a favore 7 senatori repubblicani.\nDopo la presidenza.\nDopo la fine del suo mandato, Trump si \u00e8 trasferito nella sua residenza di Mar-a-Lago, a Palm Beach, in Florida, e, come previsto dal \"Former Presidents Act\", ha stabilito un suo ufficio per seguire le attivit\u00e0 post-presidenziali.\nDa quando ha lasciato la presidenza, Trump e le sue societ\u00e0 sono state indagate per reati fiscali a New York. Nel febbraio 2021, il procuratore generale distrettuale della contea di Fulton, Georgia, ha annunciato un'altra causa contro Trump tramite la telefonata fatta a Brad Raffensperger (segretario di Stato della Georgia) dove gli ha chiesto di \"trovare\" voti per lui, di cui molti interpretati come coercizione.\nIl 28 febbraio 2021 ha annunciato, durante un incontro della American Conservative Union, di non voler creare nessun nuovo partito ed ha attaccato il neo-presidente Biden. Ha anche aperto alla possibilit\u00e0 di una sua possibile ricandidatura alle elezioni presidenziali del 2024.\nTrump come personaggio mediatico.\nTelevisione.\nDal 2004 Trump si \u00e8 reso noto al grande pubblico televisivo americano e internazionale, anche per il successo del suo \"reality show\" televisivo \"The Apprentice\", andato in onda dal 2004 al 2014 e che lo vedeva nella doppia veste di conduttore e produttore esecutivo. Lo spettacolo ruotava attorno a un gruppo di candidati che competevano per un unico posto di \"manager\" di alto profilo nell'impero economico di Trump, il quale li metteva alla prova con vari compiti e nel corso delle puntate escludeva i partecipanti perdenti con la \"catchphrase\" dell'imprenditore \u00ab\"You're fired!\"\u00bb (\"Sei licenziato!\"); lo slogan \u00e8 stato poi ripreso anche nella campagna elettorale per la presidenza e indirizzato al presidente in carica, Obama, durante un discorso, il 4 dicembre 2015 a Raleigh (Carolina del Nord). Nel 2007 ha preso parte a WrestleMania 23, sfidando Vince McMahon in un \"hair vs hair match\", al termine del quale il vincitore avrebbe rasato a zero l'avversario. Entrambi i partecipanti scelsero un wrestler che lo rappresentasse sul ring: Trump opt\u00f2 per Bobby Lashley mentre McMahon si affid\u00f2 a Umaga. L'incontro venne vinto da Lashley e McMahon sub\u00ec la \"punizione\" del taglio dei capelli.\nOltre ad avere \"spin-off\" come \"The Celebrity Apprentice\", il \"format\" di \"The Apprentice\" \u00e8 stato replicato in diversi altri paesi, fra i quali l'Italia, dove, oltre alla versione statunitense, trasmessa dai canali Sky, nel 2012 \u00e8 stata prodotta una versione locale mandata in onda da Cielo e Sky Uno, in cui il ruolo di Trump, apparso comunque nella pubblicit\u00e0 e dal vivo nell'ultima puntata, era affidato a Flavio Briatore. Dopo alcune affermazioni polemiche di Trump sugli immigrati, la NBC ha annunciato nel 2015 che il programma sarebbe continuato senza di lui, annuncio che ha avuto seguito nella realizzazione di una stagione di \"The New Celebrity Apprentice\", con l'ex-attore ed ex-governatore della California Arnold Schwarzenegger alla conduzione.\nCinema.\nTrump ha avuto dei camei nei seguenti film e serie televisive:\nOpere letterarie.\nTrump, come molti altri imprenditori di successo e uomini di spettacolo, ha scritto delle opere letterarie, per lo pi\u00f9 autobiografiche, relative ai suoi affari o pi\u00f9 in generale nel campo dell'economia, spesso avvalendosi della collaborazione di scrittori professionisti:\n\"Birthers\".\nTrump fa parte dei cosiddetti \"birthers\", coloro che sostengono che Barack Obama sarebbe nato in Kenya, malgrado egli sia nato a Honolulu, quindi in territorio statunitense. Essi affermano che Obama non abbia mai presentato pubblicamente il proprio certificato di nascita originale, nonostante l'obbligo previsto dalla legge, di conseguenza la sua elezione alla Casa Bianca sia frutto di una cospirazione anti-americana.\nLa vicenda, iniziatasi nell'autunno 2007, dopo aver diviso l'opinione pubblica statunitense in due fazioni contrapposte, ovvero i sostenitori dei \"birthers\" (tra cui Trump e molti politici del Partito Repubblicano con relativi sostenitori) e i loro oppositori, ha avuto conclusione il 27 aprile 2011 con la pubblicazione sul sito della Casa Bianca di un comunicato ufficiale che allegava la scansione del certificato di nascita originale di Obama, che ne ha confermato la nascita in territorio statunitense.\nA proposito della teoria esposta dai cosiddetti \"birthers\" sulla (presunta) ineleggibilit\u00e0 (per violazione della cosiddetta \"clausola costituzionale di nascita\") di Obama alla carica di presidente degli Stati Uniti, il 28 marzo 2011 Trump ha dichiarato durante una puntata del \"David Letterman Show\" a cui era stato invitato come ospite: \nNella cultura di massa.\nNel film \"Ritorno al futuro - Parte II\" il personaggio di Biff Tannen, miliardario del 1985 alternativo, sarebbe ispirato a Trump. La pellicola \"Gremlins 2 - La nuova stirpe\" si svolge invece quasi interamente all'interno della Clamp Enterprises, il cui proprietario, il multimiliardario Daniel Clamp, \u00e8 una trasparente parodia del magnate statunitense, nonch\u00e9 dell'imprenditore Ted Turner.\nJoan Collins ha rivelato di essersi ispirata a Trump nel tratteggiare il personaggio di Alexis Colby in \"Dynasty\".\nTrump \u00e8 apparso nella serie a fumetti \"Martin Myst\u00e8re\", in particolare nella storia pubblicata nell\"Almanacco del Mistero 1990\" intitolata \"Condominium, ovvero come Trump salv\u00f2 la Terra\". Martin Myst\u00e9re, sfrattato di casa, si rivolge a un'agenzia immobiliare che si rivela essere gestita da extraterrestri che vogliono conquistare la Terra, ma l'intervento del miliardario Trump salva la situazione diventando loro socio.\nTrump compare in un cameo nel ruolo del proprietario del Plaza Hotel (di fatto di sua propriet\u00e0 dal 1988 al 1995) nella pellicola \"\" (1992).\nUna parodia di Trump \u00e8 apparsa nel secondo episodio della diciannovesima stagione della serie animata satirica \"South Park\" (andata in onda il 23 settembre 2015), nella quale impersonava il primo ministro canadese. In un'altra parodia di Trump, chiamata Richard Buckner, appare come antagonista principale nel dodicesimo episodio della quinta stagione della serie animata \"Regular Show\".\nIn alcuni episodi del cartone animato \"Robotboy\" compare un miliardario chiamato Ronald Rump.\nCompare in un cameo nell'episodio finale della trasposizione anime del manga Inuyashiki.\nReligione.\nTrump \u00e8 un presbiteriano. Egli ha pi\u00f9 volte dichiarato di aver incominciato a frequentare da piccolo la First Presbyterian Church a Jamaica, nel Queens. Trump frequent\u00f2 la scuola domenicale e venne cresimato in quella chiesa. In un'intervista nell'aprile del 2011 per \"The 700 Club\" ha cos\u00ec commentato le sue personali posizioni religiose: \"Sono un protestante, sono un presbiteriano. E sapete che per anni ho avuto buone relazioni con la Chiesa. Penso che la religione sia una gran cosa. Penso che la mia sia una religione bellissima\". Durante la campagna del 2015 nella Carolina del Sud ha voluto tenere un discorso alla Marble Collegiate Church, dove spos\u00f2 la sua prima moglie Ivana nel 1977. Trump ha dichiarato di assumere la comunione senza aver prima chiesto perdono a Dio, adducendo una propria visione sul fatto: \"Penso che se io faccio qualcosa di sbagliato, ritengo sia giusto impegnarmi a porvi rimedio. Non metto in mezzo Dio\".\nAl giuramento da presidente degli Stati Uniti, ha posto la sua mano destra su due Bibbie, rette dalla moglie Melania: una antica, di propriet\u00e0 della Casa Bianca, e l'altra regalata a Trump dalla madre nel 1955, in occasione del suo nono compleanno, una copia della traduzione in lingua inglese detta \"Revised Standard Version\".\nTrump ha dichiarato che il suo libro \"\" (1987) \"\u00e8 il mio secondo libro preferito di sempre e sapete qual \u00e8 il primo? La Bibbia! Nessuno pu\u00f2 battere la Bibbia\". Tuttavia le sue conoscenze delle Sacre Scritture sono state messe in discussione dopo un discorso tenuto alla Liberty University nel quale fece riferimento alla \"Seconda lettera ai Corinzi\" come \"due Corinzi\" (la sigla del libro nelle edizioni inglesi \u00e8, infatti, \"2 Corinthians\") anzich\u00e9, appunto, \"seconda Corinzi\", suscitando ilarit\u00e0 tra i presenti.\nTrump per motivi di lavoro mantiene comunque strette relazioni anche con persone di convinzioni religiose differenti, tra cui protestanti evangelici e cristiani come Tony Perkins e Ralph Reed Durante la campagna presidenziale del 2016 ha ricevuto una benedizione dal sacerdote greco ortodosso Emmanuel Lemelson. Trump ha legami anche con la comunit\u00e0 ebraica statunitense. Durante la cerimonia di concessione dell'Algemeiner Liberty Award dall\"Algemeiner Journal\" a Trump venne chiesto cosa ne pensasse di avere dei nipoti ebrei (la domanda faceva riferimento al fatto che sua figlia Ivanka si era convertita all'ebraismo dal suo matrimonio con Jared Kushner), a cui Trump ha risposto: \"Non solo ho dei nipoti ebrei, ma ho una figlia ebrea; e sono molto onorato di tutto ci\u00f2... non era stato programmato, ma sono grato a Dio che sia successo\".\nPolemica con papa Francesco.\nNel febbraio del 2016, durante il suo viaggio di ritorno a seguito di una visita in Messico, papa Francesco ha dichiarato quanto segue circa Trump (senza tuttavia citarlo esplicitamente): \nTrump non tard\u00f2 a rispondere, dicendo che era \"vergognoso\" per il papa discutere della sua fede, suggerendo che il governo messicano stesse \"usando il papa come proprio paggio\" per propositi politici, afferm\u00f2 per\u00f2 di essere d'accordo che gli immigrati debbano avere la propria dignit\u00e0 lavorando e non trasferirsi nei paesi occidentali per delinquere, debbano avere rispetto degli occidentali e che i messicani sono considerati come loro, hanno cio\u00e8 una cattiva reputazione, sono uno stereotipo negativo: spacciano droga, fanno violenza, rapiscono le persone, favorendo il traffico di esseri umani e recano violenze sessuali; inoltre Trump aggiunse: \nIl giorno successivo il direttore della sala stampa vaticana, padre Federico Lombardi, prese la parola precisando che il Papa non stava lanciando un attacco personale a Trump n\u00e9 tentava di sviare i votanti, dichiarando che qualcuno che costruisce muri non \u00e8 un cristiano. Dopo il chiarimento di Lombardi, Trump sminu\u00ec la controversia col Papa dicendo: \"Non penso si tratti di una lotta\".\nStato di salute e abitudini alimentari.\nNel 2015 il gastroenterologo Harold Bornstein, medico personale di Trump dal 1980, firm\u00f2 un certificato secondo il quale l'imprenditore sarebbe stato \"la persona pi\u00f9 sana mai eletta per la presidenza\", ma tre anni pi\u00f9 tardi lo stesso Bornstein ha affermato che fu lo stesso Donald Trump a dettare i contenuti del documento, e che nel febbraio 2017 tre dipendenti di Trump ne abbiano manomesso le cartelle cliniche senza autorizzazione. Trump ha dichiarato di non aver mai fumato sigarette n\u00e9 marijuana n\u00e9, tanto meno, di aver fatto uso di droghe. Non beve alcool n\u00e9 caff\u00e8.\nNel settembre 2016, nell'ambito delle discussioni sullo stato di salute dei candidati alle elezioni, Trump port\u00f2 al \"The Dr. Oz Show\" le sue ultime analisi del sangue, esaminandole col pubblico.\nIn seguito alla sua affermazione politica, le sue abitudini alimentari sono state oggetto di attenzione da parte dei media. La sua dieta abituale \u00e8 stata descritta pressoch\u00e9 all'unanimit\u00e0 come altamente squilibrata e poco salutare perch\u00e9 incentrata su cibo spazzatura, come i panini di McDonald's e le patatine fritte. Inoltre, le fonti giornalistiche concordano che Trump non svolga nessuna forma di esercizio fisico \"dai tempi del college\" e pubblicamente, lo stesso Trump si \u00e8 dichiarato scettico sui benefici dell'attivit\u00e0 sportiva. Queste abitudini sono state criticate da esperti e opinionisti come diseducative verso una nazione con rilevanti problemi di salute, pubblica e privata, causati da una diffusa obesit\u00e0 e malattie a essa correlate, e sono state sfavorevolmente paragonate all'attenzione avuta da Barack Obama verso l'alimentazione sana e al \"fitness\".\nI medici ufficiali della Casa Bianca, Ronny Jackson e Sean Conley, hanno ripetutamente descritto la forma fisica di Trump come \"nel complesso sana\", ma rilevandone l'obesit\u00e0. Nel 2018 il suo livello di colesterolo fu discusso da diversi cardiologi, giungendo alla conclusione che non era indicatore di buona salute. Una tomografia del 2019 ha rivelato che Trump soffre di una comune forma di coronaropatia.\nMary L. Trump, psicoterapeuta e nipote dello stesso Trump, ha sostenuto nel 2020 che il \"tycoon\" avrebbe sviluppato negli anni diversi disturbi di personalit\u00e0, fra cui in particolare un disturbo narcisistico di personalit\u00e0.\nControversie legali.\nUn'analisi condotta da \"USA Today\", pubblicata nel giugno del 2016, ha evidenziato come Trump e i suoi affari siano stati coinvolti in circa 3.500 cause civili e penali negli Stati Uniti, un numero senza precedenti per un candidato alle presidenziali statunitensi. Di tutti questi processi in 1.900 Trump \u00e8 stato l'attore, in 1.450 \u00e8 stato chiamato a difendersi; in altri centocinquanta si \u00e8 costituito terza parte. Per quanto le contese legali nel mondo dell'industria statunitense di alto livello siano all'ordine del giorno, questa analisi ha evidenziato che Trump \u00e8 stato coinvolto in dispute legali pi\u00f9 di Edward J. DeBartolo Jr., Donald Bren, Stephen M. Ross, Sam Zell e Larry Silverstein combinati insieme. Cinquecento casi sono stati archiviati, mentre in un altro centinaio di cause le risoluzioni finali non sono state rese pubbliche. Nei casi in cui vi \u00e8 stata una pubblica sentenza Trump ha riportato 451 vittorie e 38 sconfitte.\n1980\u20131990.\nNel 1985 Trump venne accusato di aver costretto propri affittuari di permettergli delle demolizioni di stabili e nuove costruzioni pi\u00f9 remunerative. La questione venne risolta e le demolizioni annullate. Nel 1988 Trump pag\u00f2 settecentocinquantamila dollari per risolvere le sanzioni civili in una causa antitrust derivante da acquisti di azioni.\n1990\u20132000.\nNel 1991 un'analisi di settore predisse l'imminente fallimento del Trump Taj Mahal; l'analista venne citato in giudizio da Trump, il quale riteneva che egli avesse avuto un ruolo determinante nel crollo dei suoi affari in quella struttura, ma la questione venne alla fine risolta fuori dalle aule del tribunale. Dopo che un elicottero si schiant\u00f2 a terra, provocando la morte di tre inservienti del suo hotel-casin\u00f2 nel New Jersey, Trump cit\u00f2 in giudizio l'azienda produttrice del velivolo, ma il caso venne archiviato. Il Trump Plaza venne multato di duecentomila dollari per aver tenuto dei comportamenti razzisti e sessisti nei confronti soprattutto di impiegati afroamericani della struttura, ma Trump prefer\u00ec non indagare la faccenda e ricus\u00f2 sempre il comportamento del proprio personale in servizio. Nel 1991 il padre di Trump, Fred, fece un prestito illegale al Trump's Castle per aiutare la struttura a sostenere un mutuo e il locale casin\u00f2 venne multato di trentamila dollari, ma tale penalit\u00e0 non and\u00f2 a intaccare Trump stesso.\nNel 1993 Trump cit\u00f2 in giudizio il suo socio in affari Jay Pritzker per aver calcolato male delle tasse, ma il tutto venne archiviato. La proprietaria di una pensione, Vera Coking, venne citata in giudizio per danni durante la costruzione di un casin\u00f2 adiacente, ma la causa fu poi lasciata decadere.\nNel 1997 Trump e il rivale proprietario di un casin\u00f2 di Atlantic City, Stephen Wynn, incominciarono una controversia legale, ma anche questo caso venne archiviato.\n2000\u20132010.\nNel 2000 Trump venne accusato di \"lobbying\" per il rifiuto del governo di proporre casin\u00f2 in concorrenza col suo e dovette pagare una multa di duecentocinquantamila dollari. La causa riguardava in particolare il casin\u00f2 situato nei monti Catskill, nello stato di New York, gestito da nativi americani, che avrebbe dovuto competere con tre casin\u00f2 di Trump.\nQuando la Securities and Exchange Commission accus\u00f2 una delle sue compagnie di poca chiarezza nei \"report\" finanziari, l'avvocato di Trump dichiar\u00f2 che il colpevole di tale azione era stato licenziato e che lo stesso Trump non era al corrente del fatto. Dopo un litigio con Leona Helmsley, incominciato negli anni novanta per il controllo dell'Empire State Building, nel 2002 Trump decise di vendere la sua quota dell'edificio al rivale della Helmsley.\nNel 2004 Trump trasse in giudizio il suo ex \"partner\" in affari, Richard Fields, per false dichiarazioni di partenariato con Trump, ma Fields controbatt\u00e9 e la causa venne archiviata.\nLa citt\u00e0 di Palm Beach, in Florida, mult\u00f2 Trump per aver costruito un palo di ventiquattro metri per esporvi la bandiera statunitense nella sua propriet\u00e0 di Mar-a-Lago, senza averne i permessi necessari. Trump venne alla fine multato di centomila dollari e venne obbligato a versare ci\u00f2 come contributo ai veterani, ma fece richiesta e ottenne il permesso di esporre una bandiera pi\u00f9 piccola.\nLa citt\u00e0 californiana di Rancho Palos Verdes cit\u00f2 in giudizio Trump per aver incominciato i lavori per una sua abitazione di lusso in un'area a rischio frane.\nNel 2009 Trump venne citato in giudizio dagli investitori dell'oggi chiuso Trump Ocean Resort Baja Mexico; Trump disse di essere stato un mero portavoce nella faccenda e la sanzione venne stabilita in una cifra simbolica.\nNel 2004 la Trump Organization concesse il marchio Trump a un hotel a Fort Lauderdale la cui apertura era prevista per il 2007, ma i ritardi nella costruzione portarono Trump a ritirare il suo nome dal contratto nel 2009 dopo la definizione del progetto, fatto che spinse gli investitori a citarlo in giudizio, ma Trump venne citato soprattutto in quanto egli aveva compartecipato nella pubblicit\u00e0 col proprio nome.\nTrump concesse personalmente quaranta milioni di dollari per garantire un prestito di seicentoquaranta milioni di dollari per la Trump International Hotel and Tower a Chicago. Quando la Deutsche Bank tent\u00f2 di riscuoterli cit\u00f2 in giudizio la banca per aver attentato al progetto e alla sua reputazione, quindi la banca si accord\u00f2 per estendere i termini del prestito per altri cinque anni.\n2010\u20132020.\nNel 2015 Trump disse che il governo scozzese aveva impropriamente approvato un progetto nei pressi del proprio stabilimento golfistico e pertanto la costruzione di un hotel a esso annesso era stata respinta dalla Corte suprema del Regno Unito, portando cos\u00ec a una battaglia legale.\nNel luglio del 2015 Trump ha citato in giudizio l'ex Miss Pennsylvania Sheena Monnin, dopo che questa aveva pubblicamente sostenuto che il concorso di Miss USA 2012 era stato truccato. Un giudice federale diede ragione a Trump e condann\u00f2 la miss al pagamento di un'indennit\u00e0 di cinque milioni di dollari a Trump.\nTrump trascin\u00f2 in giudizio la contea di Palm Beach, sostenendo che questa aveva permesso alla FAA di dirigere il traffico aereo sopra la sua tenuta di Mar-a-Lago.\nTrump ha citato in giudizio la citt\u00e0 di Ossining sulla tassazione del suo Trump National Golf Club Westchester presso quella citt\u00e0, dopo che egli era stato a sua volta citato per aver modificato un sistema di drenaggio che aveva apportato danni a una biblioteca, a una piscina pubblica e a dei parcheggi.\nConnesso alla campagna elettorale di Trump vi \u00e8 l'episodio nel quale cinque uomini, che si trovavano a protestare presso la Trump Tower di New York, citarono in giudizio lo stesso Trump, in quanto alcune sue guardie private avevano preso a pugni uno di essi.\nNel 2016 il Partito Democratico statunitense ha citato in giudizio Trump accusandolo d'intimidire i votanti. L'Ohio Democratic Party ha scritto in una nota legale: \"Trump ha cercato di portare avanti l'obiettivo della sua campagna elettorale con l'intimidazione degli elettori\".\nFra il 2017 e il 2018 Mary L. Trump, nipote di Donald, collabora con il \"The New York Times\" come whistleblower, trasmettendo in forma anonima al quotidiano una serie di documenti fiscali della famiglia Trump, che provavano le consistenti frodi all'origine dell'impero milionario del presidente. Come risultato di questa inchiesta, nel 2019 i giornalisti del New York Times David Barstow, Susanne Craig e Russ Buettner ricevettero il Premio Pulitzer per il giornalismo investigativo.\nDal 2020.\nDonald Trump ha fatto causa alla nipote Mary L. Trump per bloccare l'uscita del suo libro su di lui \"Too much and never enough: How my family created the World\u2019s most dangerous man\". Sebbene in un primo tempo Trump avesse ottenuto ragione dalla Corte suprema, a luglio 2020 la decisione viene ribaltata sulla base del Primo Emendamento della Costituzione. Nel libro, la nipote descrive suoi ricordi di famiglia in chiave psicoanalitica, asserendo che suo zio avrebbe sviluppato negli anni diversi disturbi di personalit\u00e0.\nMatrimoni e figli.\nTrump ha avuto in tutto cinque figli e si \u00e8 sposato tre volte nella sua vita. \nSpos\u00f2 la sua prima moglie, la modella ceca Ivana Marie Zeln\u00ed\u010dkov\u00e1 (Trump) (nata nel 1949), il 7 aprile 1977 alla Marble Collegiate Church di Manhattan in una cerimonia officiata da uno dei pi\u00f9 famosi sacerdoti statunitensi, il reverendo Norman Vincent Peale. Ivana \u00e8 stata naturalizzata cittadina statunitense solo nel 1988. Gi\u00e0 dall'inizio del 1990 incominciarono per\u00f2 a circolare le prime voci, riportate anche dalla stampa, circa un rapporto d'intesa tra Trump e l'attrice Marla Maples. Ivana ottenne il divorzio l'8 giugno 1992, affermando che il marito l'aveva trattata \"crudelmente e disumanamente\". A sua volta, sempre nel 1992, Trump cit\u00f2 in giudizio Ivana per aver violato una delle clausole del loro divorzio, ossia che ella avesse pubblicato un libro riportando alcuni fatti personali riguardanti la loro vita matrimoniale prima del divorzio. Ciononostante, nel 2015 Ivana ha detto che lei e Donald sono \"migliori amici\" e \"insieme abbiamo cresciuto tre figli che amiamo e di cui siamo particolarmente orgogliosi. Non ho nulla contro Donald e gli auguro il meglio per la sua campagna elettorale. Per inciso, penso che sarebbe un ottimo presidente\". Malgrado questo atteggiamento conciliante, Ivana \u00e8 comunque coinvolta in una battaglia legale con l'ex marito per la possibilit\u00e0 di continuare a sfruttare il cognome Trump per i propri affari. Con Ivana ha avuto tre figli:\nCon Marla Maples (nata nel 1963) si \u00e8 sposato il 19 dicembre 1993, rimanendo con lei sino all'8 giugno 1999, anche se formalmente si erano gi\u00e0 separati dal maggio del 1997, ma il divorzio venne formalizzato solo nel giugno del 1999. Da questa relazione \u00e8 nata una figlia, Tiffany (nata il 13 ottobre 1993), cresciuta dalla madre in California a Calabasas e vissuta con lei sino al diploma presso la Viewpoint School.\nDal 1998 ha incominciato una relazione con la modella slovena Melania Knauss (nata nel 1970), con cui si \u00e8 poi sposato il 22 gennaio del 2005 e che \u00e8 tuttora la sua consorte, da cui ha avuto l'ultimo figlio, Barron William (nato il 20 marzo 2006)."}
{"id": "567595", "revid": "1851848", "url": "https://it.wikipedia.org/wiki?curid=567595", "title": "Sandro Cuomo", "text": "Biografia.\nLe origini e i primi successi.\nCominci\u00f2 a praticare la scherma da bambino, presso il Circolo Nautico Posillipo, prestigiosa societ\u00e0 sportiva partenopea, il suo primo maestro fu Armando Coiro, che lo seguir\u00e0 poi per tutta la sua carriera agonistica affiancato dal fratello Aldo dal 1984.&lt;br&gt;\nL'atleta campano si mette in mostra gi\u00e0 nelle categorie giovanili. Nel 1982 conquista la medaglia di bronzo al Campionato del Mondo Giovani di Buenos Aires.&lt;br&gt;\nIl primo successo agonistico di livello assoluto arriv\u00f2 gi\u00e0 nel 1983, quando vinse il titolo mondiale universitario con la squadra nazionale di Spada. Nello stesso anno arriv\u00f2 anche la prima medaglia iridata: bronzo a squadre, e la medaglia d'bronzo ai Giochi del Mediterraneo. Gi\u00e0 docente presso la Scuola dello Sport del CONI e docente Universitario presso diversi atenei: Scienze Motorie di Napoli, Cassino e Campobasso e presso l'Istituto Universitario Suor Orsola Benincasa di Napoli alla Facolt\u00e0 di Scienze della Formazione.\nLe Olimpiadi e l'affermazione internazionale.\nL'anno successivo partecip\u00f2 alle Olimpiadi di Los Angeles, dove diede un contributo decisivo per la conquista della medaglia di bronzo della squadra.\nNel 1985 arriva la medaglia d'argento mondiale, sempre nella competizione a squadre, dove sempre il mancino napoletano riuscir\u00e0 a dare il meglio di s\u00e9.\nNel 1986 ancora una medaglia mondiale, il secondo bronzo dopo quello conquistato tre anni prima.\nIl 1988 \u00e8 l'anno della sua seconda partecipazione a cinque cerchi, alle Olimpiadi di Seoul, in Corea del Sud. Sar\u00e0 una partecipazione fatta di grandi risultati ma anche di grandi rimpianti per il campione campano. Coglie il suo miglior piazzamento olimpico individuale, giungendo al 4\u00ba posto, posizione che ripete anche nella gara a squadre. Doppia beffa per lui che rimane ai piedi del podio ben due volte. Parziale soddisfazione la conquista della Coppa del Mondo, classifica a punti delle gare del circuito internazionale, riconoscimento comunque di assoluto prestigio.\nIl 1989 \u00e8 l'anno delle rivincite mondiali, nel Campionato del Mondo di Denver vince la medaglia d'argento nella competizione individuale (sconfitto in finale dallo spagnolo Pereira), e giunge il primo alloro iridato in quella a squadre. Finalmente pu\u00f2 fregiarsi del massimo titolo di \"Campione del Mondo\".\nNel 1990, a Lione, bissa il titolo mondiale a squadre, a soli 28 anni \u00e8 uno dei pi\u00f9 titolati spadisti della storia della scherma moderna.\nNel 1992, alla sua terza partecipazione nelle Olimpiadi di Barcellona, arriva una fortissima delusione per il team azzurro. Arrivati come favoritissimi della gara, gli azzurri cedeno presto e dopo una opaca prestazione individuale arriva un anonimo 5\u00ba posto nella gara a squadre.\nMa la squadra nazionale non \u00e8 composta da schermitori qualunque, a partire proprio da Sandro Cuomo. L'anno successivo, al campionato del Mondo di Essen, grande rivincita della squadra che riporta in Italia il titolo mondiale, Cuomo riesce anche piazzarsi al 5\u00ba posto della gara individuale e lo stesso anno conquista anche il bronzo ai Giochi del Mediterraneo.\nNel 1995 decide di puntare decisamente al titolo olimpico che sar\u00e0 in palio la stagione seguente. Si trasferisce a Milano dove si allena con i campioni della squadra nazionale come Angelo Mazzoni, Sandro Resegotti e Alfredo Rota, ed a Vercelli dove si allena con Paolo Milanoli e Maurizio Randazzo. Il campionato del Mondo di quell'anno a L'Aja porta la medaglia di bronzo individuale, Cuomo mette in mostra una forma invidiabile. Lo stesso anno si aggiudica anche i Giochi Mondiali Militari, dove coglie anche l'argento nella gara a squadre.\nIl 1996 \u00e8 l'anno delle Olimpiadi di Atlanta, la quarta in carriera. La forte preparazione non porta i suoi frutti nella competizione individuale. Il cambiamento di formula rispetto alle precedenti edizioni lo obbliga ad entrare in gara solo all'eliminazione diretta. Un match secco che decide una carriera, troppo poco per un campione. e conclude la prova individuale al 5\u00ba posto. La tanto agognata medaglia olimpica individuale sfugge via per sempre. Arriva il giorno nella gara a squadre. L'Italia non parte favorita, il 7\u00ba posto conquistato nei precedenti mondiali non presagisce nulla di buono. I giornali e la critica specializzata accusano il CT azzurro di avere portato una nazionale di \"vecchietti\", oramai sazi di successi e non pi\u00f9 in grado di competere con l'\u00e9lite mondiale della Spada. E invece Maurizio Randazzo, Angelo Mazzoni e lo stesso Cuomo lottano caparbiamente su ogni stoccata di ogni assalto, sino alla meritatissima finale con la Russia. \nIl CT Guido Marzari, in seguito all'infortunio alla gamba occorso allo stesso Cuomo durante il combattutissimo ultimo assalto di semifinale con la Germania, decide di modificare la formazione \"tipo\" per non rischiare Cuomo infortunato nell'ultima frazione, affidando il compito di chiudere Mazzoni, non abituale in quel ruolo. \nCuomo e Randazzo consegnano un vantaggio di 5 stoccate al compagno, e l'assalto termina 45-44 per l'Italia, dopo un rocambolesco recupero del Russo Beketov su Mazzoni di ben 4 stoccate. Sandro Cuomo conclude qui la sua avventura olimpica, con una splendida medaglia d'oro. \nContinua per\u00f2 la sua attivit\u00e0 con la nazionale per altri due anni. Conquista ancora la medaglia di bronzo a squadre ai successivi mondiali del 1997. L'anno successivo, il 1998 conquista la sua seconda Coppa del Mondo, lasciando la nazionale come campione di livello assoluto.\nL'attivit\u00e0 come dirigente.\nGrande atleta anche in ambito nazionale, ha gareggiato per molti anni nella squadra del Gruppo Sportivo Fiamme Oro, con la quale nel 1989 si aggiudica la Coppa Europa a squadre di club. Pi\u00f9 volte vincitore anche del campionato italiano assoluto individuale, massimo titolo nazionale, 1987, 1988, 1990 e 1997 gli anni dei suoi sigilli.\nRitiratosi dall'attivit\u00e0 agonistica, almeno da quella di alto livello, comincia l'avventura di dirigente federale.\nNel 2000 viene eletto consigliere nazionale del C.O.N.I., incarico che ricopre sino al 2004.\nIl primo incarico in seno alla scherma fu quello di CT della nazionale di Spada, a partire dal 2001 fino al 2003 quando diede le dimissioni in polemica con la politica federale dell'allora presidente Antonio Di Blasi. Incarico che gli \u00e8 stato nuovamente affidato il 9 febbraio del 2009 dal presidente federale Giorgio Scarso. Dallo scorso 8 novembre 2005 entra nell'esecutivo della Confederazione Europea di Scherma, organo nel quale assume anche la presidenza della \"Commissione alle Competizioni\".\nTra gli altri incarichi coperti in carriera, Consigliere del CONI Regionale Campania e Consigliere dell'Accademia Nazionale di Scherma.Oggi \u00e8, inoltre insegnante di scherma al Collana, un'importante palestra partenopea.\nL'attivit\u00e0 come CT.\nNella sua carriera da Commissario Tecnico delle squadre Nazionali colleziona sei ori storici, riportando in Italia dopo 46 anni il titolo mondiale individuale con Paolo Milanoli a Nimes nel 2001, l'oro di Paolo Pizzo ai mondiali di Catania 2011 bissato nel 2017 a Lipsia, i due titoli mondiali consecutivi di Rossella Fiamingo nel 2014 e nel 2015, il titolo mondiale di Mara Navarria nel 2018 e, soprattutto, un oro mai conquistato prima dall'Italia nella storia: quello della Squadra Femminile di spada nel 2009.\nTitolo, questo, che gli vale il riconoscimento di \"Tecnico dell'anno 2009\" dall'USSI Campania (Unione Stampa Sportiva Italiana) consegnatogli in occasione della conferenza sportiva di fine anno del CONI Provinciale di Napoli.\nIl 2014 \u00e8 una stagione straordinaria da primato per la spada Italiana con sei medaglie tra Mondiali ed Europei assoluti, mai successo nella storia: ai mondiali di Kazan oro con Rossella Fiamingo e due medaglie di bronzo con la squadra femminile ed Enrico Garozzo, ed agli Europei Oro con Bianca Del Carretto, Argento con Paolo Pizzo e di nuovo il bronzo con la squadra femminile.\nUlteriore primato \u00e8 rappresentato dal secondo titolo mondiale consecutivo conquistato nel 2015 da Rossella Fiamingo, unica atleta, insieme alla francese Laura Flessel, ad aver compiuto tale impresa.\nProprio all'inizio del percorso di qualifica olimpica, a maggio 2015, a causa di un incidente stradale non riesce a seguire le squadre in tutte le prove di qualifica, costretto a casa all'ultima gara valida per l'accesso alle Olimpiadi di Rio de Janeiro, dove la spada femminile non si qualifica per un solo punto, mentre quella maschile si qualifica con largo margine.\nA Rio de Janeiro 2016 conquista due medaglie Olimpiche d'argento: con Rossella Fiamingo e con la squadra maschile di spada (Garozzo, Pizzo, Fichera, Santarelli).\nMolto apprezzata la sua politica sportiva giovanile che, attraverso l'ideazione dei Centri di Allenamento Federali locali, ben strutturati su territorio Nazionale, favorisce un evidente innalzamento del livello giovanile in pochi anni.\nRiporta, infatti, numerosissimi successi in campo giovanile, in particolare nella edizione 2016 di Bourges, dove, con i suoi giovani, ha raggiunto il risultato \"record\" di sette medaglie in sei gare: quattro ori, due argenti ed un bronzo, quasi \"bissato\" ai mondiali giovanili di Plovdiv 2017 con sei medaglie.\nLe sette medaglie al mondiale di Torun 2019, confermano la validit\u00e0 del lavoro svolto con le nazionali giovanili, raddoppiando le medie abituali del recente passato.\nAd oggi, \u00e8 il tecnico pi\u00f9 titolato della spada italiana di tutti i tempi.\nL'attivit\u00e0 Accademica.\nOltre all'insegnamento della disciplina della scherma in stage dedicati alla formazione, in Italia e presso numerosi paesi esteri, \u00e8 Docente alla Scuola dello Sport del Coni Regionale (Campania), ed ha insegnato Scherma nei seguenti Atenei di Scienze motorie: Universit\u00e0 Parthenope di Napoli, Universit\u00e0 degli Studi di Cassino, Universit\u00e0 degli Studi del Molise.\nDocente, inoltre, presso l'Istituto Universitario Suor Orsola Benincasa di Napoli, con la cattedra di Didattica degli Sport di squadra presso la facolt\u00e0 di Scienze della Formazione.\nOnorificenze.\nInserito nella HALL OF FAME della scherma internazionale come uno dei personaggi che hanno fatto la storia di questa disciplina.\nAltri progetti.\nPersonaggio \"Legend\" inserito da Sport e Salute nell'omonimo progetto di promozione sociale e sportiva"}
{"id": "567597", "revid": "1610933", "url": "https://it.wikipedia.org/wiki?curid=567597", "title": "Carpodaco messicano", "text": ""}
{"id": "567600", "revid": "1610933", "url": "https://it.wikipedia.org/wiki?curid=567600", "title": "Ciuffolotto messicano", "text": ""}
{"id": "567602", "revid": "825726", "url": "https://it.wikipedia.org/wiki?curid=567602", "title": "Sanandaj", "text": "Sanandaj (\"Sinne\" o \"Senna\", ; in farsi) \u00e8 il capoluogo della provincia iraniana del Kurdistan, situato nella zona occidentale del paese a maggioranza curda: \u00e8 il capoluogo dello shahrest\u0101n omonimo.\nAveva una popolazione di abitanti nel 2016 e si trova ad una distanza di 512 chilometri da Tehran, a La popolazione di Sanandaj \u00e8 principalmente curda, con una minoranza di armeni e di ebrei. La gente delle zone rurali locali tende ad usare la parola \"Kursan\", una variante locale del Kurdistan."}
{"id": "567603", "revid": "729019", "url": "https://it.wikipedia.org/wiki?curid=567603", "title": "STS-8", "text": "La STS-8 \u00e8 una missione spaziale del Programma Space Shuttle.\nLa missione, svoltasi tra agosto e settembre del 1983, \u00e8 stata la prima missione del programma Shuttle con il lancio e l'atterraggio avvenuti in notturna. In essa vol\u00f2 anche il primo astronauta afro-americano. La missione fu archiviata come un pieno successo. Lo scopo principale \u00e8 stato il lancio del satellite per telecomunicazioni e meteorologico indiano INSAT-1B.\nFu l'ottava missione spaziale dello Space Shuttle e il terzo volo del Challenger."}
{"id": "567612", "revid": "21880", "url": "https://it.wikipedia.org/wiki?curid=567612", "title": "Palma nana mediterranea", "text": ""}
{"id": "567615", "revid": "1318658", "url": "https://it.wikipedia.org/wiki?curid=567615", "title": "Arrondissement di Clermont-Ferrand", "text": "L\"arrondissement\" di Clermont-Ferrand \u00e8 una suddivisione amministrativa francese, situata nel dipartimento del Puy-de-D\u00f4me e nella regione dell'Alvernia-Rodano-Alpi.\nComposizione.\nL\"arrondissement\" di Clermont-Ferrand raggruppa 119 comuni in 25 cantoni:"}
{"id": "567617", "revid": "287204", "url": "https://it.wikipedia.org/wiki?curid=567617", "title": "Casa Forlai", "text": ""}
{"id": "567620", "revid": "131358", "url": "https://it.wikipedia.org/wiki?curid=567620", "title": "Eureka seven", "text": ""}
{"id": "567626", "revid": "6066", "url": "https://it.wikipedia.org/wiki?curid=567626", "title": "Porcini", "text": ""}
{"id": "567637", "revid": "78273", "url": "https://it.wikipedia.org/wiki?curid=567637", "title": "Coppa Dr. Ger\u00f6", "text": ""}
{"id": "567638", "revid": "729019", "url": "https://it.wikipedia.org/wiki?curid=567638", "title": "STS-9", "text": "La STS-9 \u00e8 una missione spaziale del programma Space Shuttle, conosciuta anche come STS-41-A.\nFu la prima missione a trasportare lo Spacelab per effettuare esperimenti in condizioni di microgravit\u00e0.\nIl Columbia atterr\u00f2 sulla pista 17 presso la base aerea di Edwards AFB l'8 dicembre 1983 alle ore 15:47 locali, completando 168 orbite e viaggiando per circa 4,3 milioni di miglia. Prima dell'atterraggio, in due delle tre APU, presero fuoco i serbatoi di idrazina. Nonostante questo inconveniente la navetta atterr\u00f2 senza problemi per l'equipaggio."}
{"id": "567641", "revid": "729019", "url": "https://it.wikipedia.org/wiki?curid=567641", "title": "Julius Schaub", "text": "Biografia.\nFu il capo degli assistenti militari di Adolf Hitler fra il 1940 e il 1945. Il grado raggiunto alla fine della carriera militare nelle SS, a partire dal 1944, fu di generale di corpo d'armata (\"Obergruppenf\u00fchrer\"). Alla fine della guerra, prima di abbandonare il F\u00fchrerbunker il 22 aprile 1945, ricevette da Hitler l'ordine di bruciare tutte le sue propriet\u00e0 nei suoi appartamenti di Monaco e Obersalzberg."}
{"id": "567643", "revid": "626258", "url": "https://it.wikipedia.org/wiki?curid=567643", "title": "Punto battuto a casa", "text": "Il punto battuto a casa (\"run batted in\", in lingua inglese), nel baseball, \u00e8 una statistica accreditata al battitore quando la sua azione alla battuta consente alla squadra di realizzare uno o pi\u00f9 punti. Per ognuno dei punti cos\u00ec segnati viene conteggiato un punto battuto a casa.\nNelle statistiche viene abbreviato in RBI.\nI punti battuti a casa sono una delle tre statistiche considerate per l'assegnazione della tripla corona dei battitori, insieme ai fuoricampo e alla media battuta.\nAttribuzione.\nIl punto battuto a casa viene accreditato al battitore quando la segnatura avviene nel corso di un'azione di gioco iniziata con una sua valida, un suo bunt di sacrificio o una sua volata di sacrificio, senza errori della difesa avversaria. Viene attribuito anche quando il punto viene segnato durante un'azione che porta ad un'eliminazione in campo interno o per scelta difesa.\nSe il battitore realizza un fuoricampo, oltre a portare a casa gli eventuali compagni sulle basi, porta a casa anche s\u00e9 stesso: pertanto, il massimo di punti battuti a casa realizzabili in una singola azione \u00e8 4.\nIn una situazione di basi piene, cio\u00e8 con corridori in prima, seconda e terza base, il battitore pu\u00f2 essere accreditato di un punto battuto a casa anche senza battere. Ci\u00f2 accade quando gli viene assegnata la prima base dopo essere stato colpito da un lancio, dopo aver ricevuto una base su ball, oppure dopo un'interferenza o ostruzione; i compagni gi\u00e0 in base avanzano anch'essi di una base, e il corridore in terza arriva a casa segnando un punto.\nNon viene accreditato nessun punto battuto a casa quando la segnatura avviene in seguito a un lancio pazzo, un balk o un errore difensivo. Tuttavia, qualora il classificatore ufficiale ritenga che l'errore sia ininfluente, cio\u00e8 che il corridore sarebbe arrivato comunque a casa base anche senza errore della difesa, pu\u00f2 decidere di assegnare lo stesso il punto battuto a casa.\nSe il battitore batte in doppio gioco forzato o doppio gioco forzato rovescio, l'eventuale punto segnato non conta come punto battuto a casa.\nRecord.\nMajor League Baseball.\nClassifica dei primi tre giocatori della Major League Baseball (MLB) per punti battuti a casa in carriera, aggiornata al termine della stagione 2017:\nClassifica delle migliori tre prestazioni stagionali, aggiornata al termine della stagione 2017:\nCampionato italiano.\nNel campionato italiano di baseball vengono distinti i record ottenuti con le mazze di alluminio da quelli realizzati con le mazze in legno.\nClassifica dei primi tre giocatori del campionato italiano di baseball per punti battuti a casa in carriera, con le mazze di alluminio:\nClassifica dei primi tre giocatori del campionato italiano di baseball per punti battuti a casa in carriera, con le mazze in legno:\nClassifica delle tre migliori prestazioni stagionali con le mazze di alluminio:\nClassifica delle tre migliori prestazioni stagionali con le mazze in legno:\nCollegamenti esterni.\n Yearly League Leaders &amp; Records for Runs Batted In (MLB)"}
{"id": "567650", "revid": "729019", "url": "https://it.wikipedia.org/wiki?curid=567650", "title": "STS-41-C", "text": "La STS-41-C \u00e8 una missione spaziale del programma Space Shuttle."}
{"id": "567653", "revid": "46931", "url": "https://it.wikipedia.org/wiki?curid=567653", "title": "Raglai", "text": ""}
{"id": "567654", "revid": "729019", "url": "https://it.wikipedia.org/wiki?curid=567654", "title": "STS-41-D", "text": "La STS-41-D fu una missione spaziale del Programma Space Shuttle. Fu la 12\u00aa missione Shuttle, e la prima ad usare come Orbiter lo Space Shuttle Discovery.\nEquipaggio.\nLa specialista di missione, Judith Resnik, mor\u00ec durante il lancio della missione sts 51-L ; il 28 gennaio 1986."}
{"id": "567658", "revid": "119564351", "url": "https://it.wikipedia.org/wiki?curid=567658", "title": "Tito Gobbi", "text": "\"Per la sua eccellente voce e per l'arte scenica fu poi scritturato nei principali teatri d'Europa e d'America in un vastissimo repertorio internazionale\". \"Interprete colto e raffinato, dotato di sensibilit\u00e0 e musicalit\u00e0 rarissime, seppe utilizzare la sua voce, peraltro non ampia, con grande intelligenza, tanto da essere in breve tempo considerato uno dei pi\u00f9 grandi baritoni della sua generazione\"\nBiografia.\nOrigini (1913-1935).\nIl giovane Tito studi\u00f2 giurisprudenza all'Universit\u00e0 degli Studi di Padova. Durante lo studio, il suo talento venne scoperto da un amico di famiglia, il barone Agostino Zanchetta che gli sugger\u00ec di studiare canto lirico, come baritono. E cos\u00ec, nel 1932, Gobbi si trasfer\u00ec a Roma per studiare canto con Giulio Crimi, tenore siciliano che fu il primo interprete del \"Trittico\" di Puccini e di \"Francesca da Rimini\" di Zandonai.\nAd accompagnarlo al pianoforte alla prima audizione fu Tilde De Rensis, figlia del musicologo Raffaello, che nel 1937 divenne sua moglie. Dal matrimonio nacque un'unica figlia, Cecilia, che si occupa dell'\"Associazione Tito Gobbi\", un sito per onorare la memoria del baritono scomparso.\nCarriera (1935-1979).\nLa prima esperienza per Tito Gobbi su un palcoscenico fu nel 1935, a Gubbio, interpretando il Conte Rodolfo in \"La sonnambula\" di Vincenzo Bellini. Successivamente vinse il Concorso Internazionale di Canto a Vienna, cui segu\u00ec \"Condottieri\", il primo dei suoi 26 film, e una borsa di studio al Teatro alla Scala di Milano.\nNel 1937 debutt\u00f2 come Giorgio Germont in \"La traviata\" di Giuseppe Verdi al Teatro Adriano di Roma.\nSotto la guida e direzione di Tullio Serafin, prepar\u00f2 molti ruoli, fra cui alcuni che sarebbero stati fondamentali per la sua carriera, come Scarpia (\"Tosca\"), Rigoletto e Simon Boccanegra.\nPer il Teatro dell'Opera di Roma nel 1938 il 15 gennaio \u00e8 il banditore in Gloria (opera) di Cilea diretto da Oliviero De Fabritiis con Maria Caniglia e Beniamino Gigli, seguito da Esa\u00f9 ne Lo straniero di Pizzetti diretto da Serafin con Stella Roman e Giacomo Vaghi, la prima sentinella nella prima di La donna senz'ombra diretto da Gino Marinuzzi (1882-1945) con Viorica Ursuleac, Giovanni Voyer, Benvenuto Franci, Alessio De Paolis e Giuseppe Taddei, il dancairo in Carmen (opera) diretto da De Fabritiis con Licia Albanese, Gianna Pederzini, Giacomo Lauri-Volpi e Carlo Tagliabue, l'araldo in Lohengrin diretto da Vincenzo Bellezza con Pia Tassinari ed Ebe Stignani alle Terme di Caracalla, Metifio ne L'Arlesiana (opera) di Francesco Cilea diretto da De Fabritiis con la Albanese, la Pederzini, Tito Schipa, Gino Bechi e Giulio Neri e Simon d'Armario nella prima di \"La nave\" di Italo Montemezzi diretto da Serafin con Gina Cigna, Mario Basiola e Taddei.\nAncora a Roma nel 1939 \u00e8 Sharpless in Madama Butterfly diretto da Victor de Sabata, vescovo/1\u00basoldato nella ripresa di \"Fra Gherardo\" di Pizzetti con Taddei diretto da Serafin, Don Ottavio nella prima rappresentazione di \"Il finto Arlecchino\" di Gian Francesco Malipiero diretto da Serafin, Pietro nella ripresa di H\u00e4nsel e Gretel (opera) di Engelbert Humperdinck diretto da Serafin, Melot nella ripresa di \"Tristano e Isotta\" diretto da De Sabata, Silvio nella repliche nelle Terme di Caracalla di Pagliacci (opera), il guardiano nella ripresa di \"I maestri cantori di Norimberga\" diretto da Serafin e Terpul\u00f2v nella premi\u00e8re nel Teatro Reale dell'Opera di \"Monte Ivn\u00f2r\" di Lodovico Rocca, diretto da Serafin con Ines Adami-Corradetti e Bechi, nel 1943 il barone Scarpia in Tosca con la Caniglia e Gigli, Ahmed nella premi\u00e8re scenica di \"Le nozze di Haura\" di Adriano Lualdi e Ismet nella ripresa di \"Emiral\" di Bruno Barilli, nel 1944 Figaro nella replica di Il barbiere di Siviglia (Rossini), nel 1947 Tonio-Taddeo nella ripresa nel Teatro dell'Opera di \"Pagliacci\" e Jokanaan nella ripresa di \"Salom\u00e8\", nel 1953 \"Guglielmo Tell\" nella prima rappresentazione nelle Terme di Caracalla con Antonietta Stella, nel 1954 Nabucodonosor nella prima rappresentazione nelle Terme di Caracalla di \"Nabucco\" con Gabriella Tucci, Miriam Pirazzini e Boris Christov, nel 1955 Macbeth (opera), nel 1957 Amonasro nella ripresa nelle Terme di Caracalla di \"Aida\" e nel 1963 John Falstaff (Verdi) con Renato Capecchi e Fedora Barbieri diretto da Carlo Maria Giulini. Al Teatro dell'Opera di Roma, egli interpret\u00f2 nel corso di una trentina di stagioni 67 ruoli diversi in 400 rappresentazioni.\nAl Gran Teatro La Fenice di Venezia nel 1941 \u00e8 Marcello ne La boh\u00e8me con Mafalda Favero, nel 1942 Sharpless in Madama Butterfly, nel 1948 Renato in Un ballo in maschera con Mario Del Monaco e la Pirazzini, nel 1960 Jago in Otello (Verdi) nel Cortile di Palazzo Ducale (Venezia) con Del Monaco, nel 1961 Sir John Falstaff con Capecchi, Alfredo Kraus e la Barbieri, nel 1962 Guglielmo Tell con Angelo Nosotti e nel 1971 il barone Scarpia e la regia in \"Tosca\".\nAl Teatro comunale di Firenze nel 1941 \u00e8 Idraote nella prima rappresentazione di \"Armide\" di Christoph Willibald Gluck con la Barbieri e Ferruccio Tagliavini, nel 1954 Nabucodonosor nella ripresa di \"Nabucco\" diretto da Serafin, con Anita Cerquetti, la Pirazzini e Christoff, nel 1969 Gianni Schicchi nelle riprese di \"Gianni Schicchi\" con Angelo Nosotti curando anche la regia.\nAl Teatro Verdi (Trieste) nel 1942 \u00e8 Cristo ne La risurrezione di Cristo di Lorenzo Perosi, nel 1943 Orfeo ne L'Orfeo, nel 1951 Figaro ne Il barbiere di Siviglia (Rossini) con Fernando Corena, nel 1954 Marcello ne La boh\u00e8me e il barone Scarpia in Tosca con la Caniglia, nel 1959 Macbeth e nel 1960 Sir John Falstaff con Piero Cappuccilli e la Barbieri.\nIl 26 dicembre 1942, alla Scala, \u00e8 Falstaff con la Barbieri diretto da de Sabata e successivamente fu protagonista della prima italiana del \"Wozzeck\" di Alban Berg (nel ruolo del titolo), uno dei suoi capolavori, che in seguito canter\u00e0 ancora a Napoli e a Vienna con il maestro Karl B\u00f6hm, alla Scala con Dimitri Mitropoulos nella prima rappresentazione del 1952.\nLa sua ultima recita di \"Wozzeck\" sar\u00e0 registrata per la Rai a Roma nel 1954, con la direzione del maestro Nino Sanzogno. Oltre al \"Wozzeck\", cant\u00f2 \"Nebbie\" di Ottorino Respighi (contemporaneo di Berg), accompagnato dal pianista Gerald Moore. Verso la fine degli anni quaranta doppi\u00f2 l'attore Dennis King per la canzone \"Fra Diavolo\" e altre parti musicali nel film omonimo con Stanlio e Ollio, tratto dall'opera di Daniel Auber.\nAndando avanti con gli anni il suo repertorio cominci\u00f2 a diventare molto vasto, fino a comprendere oltre 136 personaggi in pi\u00f9 di 100 opere liriche di epoche diverse, da Claudio Monteverdi ai contemporanei (Pizzetti, Wolf-Ferrari, Berg, Weill, Respighi, ecc.), poi anche i personaggi di Verdi e dei compositori veristi (i suoi cavalli di battaglia), tra cui Ford (\"Falstaff\"), il Sergente Belcore (\"L'elisir d'amore\"), Marcello (\"La boh\u00e8me\"), Giovanni De Siriex (\"Fedora\"), il primo Doge di Genova ossia Simone Boccanegra, il marchese di Posa ossia Rodrigo (\"Don Carlo\"), Rigoletto, Gianni Schicchi e tanti altri, sia in teatri italiani sia in quelli esteri.\nNel 1946 \u00e8 Figaro nella ripresa nel Teatro Regio di Parma di \"Il barbiere di Siviglia\".\nNel 1947 torn\u00f2 alla Scala per cantare \"La damnation de Faust\" di Hector Berlioz in lingua italiana. Sempre nello stesso anno, con \"Rigoletto\" a Stoccolma cominci\u00f2 la carriera internazionale, che lo port\u00f2 in tutto il mondo, in un arco di tempo cos\u00ec vasto da avere come partner molti dei maggiori interpreti del teatro lirico del XX secolo. Con Maria Callas cant\u00f2 molte recite di \"Tosca\", due in studio e molte dal vivo.\nAl San Francisco Opera debutta nell'ottobre 1948 come Figaro ne Il barbiere di Siviglia, poi Marcello ne La boh\u00e8me con la Albanese e Jussi Bj\u00f6rling e Belcore ne L'elisir d'amore con Bidu Say\u00e3o e Ferruccio Tagliavini, nel 1960 Jack Rance ne La fanciulla del West, Simon Boccanegra e il barone Scarpia in Tosca, nel 1962 Jago in Otello con Victoria de los \u00c1ngeles e Rajna Kabaivanska e nel 1964 Gianni Schicchi e Nabucco.\nLa sua voce divenne, verso gli anni cinquanta, pi\u00f9 scura e potente, tale da consentirgli di cimentarsi anche nelle opere di Richard Wagner: interpret\u00f2 l'Araldo del Re nel \"Lohengrin\", Melot nel \"Tristan und Isolde\" e Gunther nella tetralogia di Wagner \"L'anello del Nibelungo\" (per esattezza nell'ultima delle quattro giornate, ossia \"Il crepuscolo degli dei\"). Fu interprete poi di Christoph Willibald Gluck, come il sommo sacerdote d'Apollo nell'\"Alceste\", Idraote nell'\"Armide\" e Orfeo in \"Orfeo ed Euridice\", tutte e tre di Gluck, e perfino Shchelkalov nel \"Boris Godunov\" di Modest Petrovi\u010d Musorgskij, sotto De Fabritiis.\nIl suo repertorio comprendeva anche la musica rinascimentale e la musica barocca, per esempio \"L'Orfeo\" e il testo \"Il combattimento di Tancredi e Clorinda\", entrambe di Claudio Monteverdi, \"Il Pompeo\" di Alessandro Scarlatti, canzoni di Giacomo Carissimi, Alessandro Scarlatti, Giuseppe Giordani, Antonio Vivaldi, Francesco Cavalli e canzoni napoletane. Inoltre si ricorda come grande Figaro in \"Il barbiere di Siviglia\" e come protagonista in \"Guglielmo Tell\", opere entrambe di Rossini, e Lord Enrico in \"Lucia di Lammermoor\" di Donizetti.\nCant\u00f2 poi musica del classicismo, di Carl Maria von Weber e Wolfgang Amadeus Mozart. Si present\u00f2 al Teatro dell'Opera di Roma per cantare \"Il franco cacciatore\" di Weber nel 1940 (nessuna registrazione) e al Festival di Salisburgo nel 1950, come Don Giovanni nell'omonima opera di Mozart diretto da Wilhelm Furtw\u00e4ngler con i Wiener Philharmoniker, affiancato alla Donna Elvira di Elisabeth Schwarzkopf e al Leporello di Erich Kunz (solo disco); nello stesso anno fu Don Giovanni anche a Stoccolma. Da giovane, Tito Gobbi fu anche Figaro in \"Le nozze di Figaro\" di Mozart, poi verso la fine degli anni cinquanta fu anche il Conte d'Almaviva nella stessa opera.\nFra il 1952 e il 1964 fece molte incisioni in studio, soprattutto al Teatro alla Scala, tra cui \"Tosca\" (de Sabata, 1953, e Pr\u00eatre, 1964), \"Don Carlo\" (Santini, 1954), \"Aida\" (Serafin, 1955), \"Falstaff\" (Karajan, 1956), \"Il barbiere di Siviglia\" (Galliera, 1957), \"Otello\" (Serafin, 1960) e tante altre ancora. Poi, oltre che con Galliera, fu Figaro nella prima di Il barbiere di Siviglia nel 1956 con Luigi Alva e Maria Meneghini Callas sotto Carlo Maria Giulini, dal vivo alla Scala, poi Rodrigo nel \"Don Carlo\" di Verdi sempre diretto da Giulini, con la regia di Luchino Visconti, \"Tosca\" con Maria Callas e Renato Cioni al Covent Garden nel 1964 sotto Carlo Felice Cillario, con la regia di Franco Zeffirelli, e alla Lyric Opera di Chicago, subito dopo Londra, nel \"Simon Boccanegra\", dove fece anche il suo debutto nella regia sotto la direzione di Bruno Bartoletti. Inoltre, sempre con la direzione del maestro Herbert von Karajan, esistono due versioni discografiche di \"Falstaff\", in studio nel 1956 e dal vivo, a Salisburgo, nel 1957 con Rolando Panerai, Elisabeth Schwarzkopf, Anna Moffo, Giulietta Simionato e la Barbieri diretto da Karajan. Celebre anche il suo \"Falstaff\" del 1958 dal vivo a Chicago diretto da Serafin. Poi, verso la fine della sua carriera, fu Don Giovanni sotto Colin Davis a Londra nel 1967, sotto Ferdinand Leitner a Chicago nel 1969 e sotto De Fabritiis a Lisbona nel 1971.\nAll'Arena di Verona debutta nel 1954 come Amonasro in Aida con Del Monaco diretto da Fausto Cleva.\nAl Royal Opera House, Covent Garden di Londra nel 1955 \u00e8 il barone Scarpia in Tosca con Tagliavini e Renata Tebaldi, nel 1956 Rigoletto, nel 1958 Rodrigo in Don Carlos con Jon Vickers, Christoff e la Barbieri diretto da Giulini, nel 1960 Macbeth con Amy Shuard, nel 1961 Sir John Falstaff con Mirella Freni, nel 1962 Iago in Otello con Del Monaco e la Kabaivanska diretto da Georg Solti, nel 1963 Don Giovanni con la Freni e il Conte Almaviva ne Le nozze di Figaro con la Freni e Teresa Berganza diretto da Solti e nel 1965 Michele ne Il tabarro, Gianni Schicchi e Simon Boccanegra del quale \u00e8 anche produttore. Fino al 1974 egli prese parte a 48 rappresentazioni londinesi.\nAncora alla Scala nel 1956 \u00e8 Lord Inferno - Paradiso nella prima assoluta de L'ipocrita felice di Giorgio Federico Ghedini con Graziella Sciutti e Jack Rance nella prima di La fanciulla del West con Franco Corelli, nel 1957 Sir John Falstaff nella prima con Panerai, la Schwarzkopf, la Moffo e la Barbieri diretto da Karajan, nel 1959 Marcello ne La boh\u00e8me e Gianni Schicchi con Renata Scotto, Iago nella serata di gala per l'apertura della stagione con Otello con Del Monaco e Scarpia nella prima di Tosca con la Tebaldi e Di Stefano, nel 1961 Rodrigo in Don Carlos con Boris Christov, Nicolaj Ghiaurov e Christa Ludwig e nel 1962 Michele nella prima di Il tabarro con Clara Petrella.\nAll'Opera di Chicago nel 1955 \u00e8 Amonasro in Aida con Doro Antonioli, Astrid Varnay e la Tebaldi diretto da Serafin, Marcello ne La boh\u00e8me con Giuseppe Di Stefano e la Tebaldi diretto da Serafin, Rigoletto con Bj\u00f6rling e Michele ne Il tabarro con Carlo Bergonzi, nel 1956 Jack Rance ne La fanciulla del West con Del Monaco diretto da Mitropoulos, Carlo G\u00e9rard in Andrea Ch\u00e9nier con Del Monaco e il barone Scarpia in Tosca con Bj\u00f6rling e la Tebaldi, nel 1957 Iago in Otello con Del Monaco e la Tebaldi diretto da Serafin, Tonio in Pagliacci con Del Monaco e Cornell MacNeil, il Conte Almaviva ne Le nozze di Figaro con Walter Berry, la Moffo, la Simionato diretto da Solti, Michonnet in Adriana Lecouvreur con la Tebaldi, Di Stefano e la Simionato diretto da Serafin, Rodrigo in Don Carlo con Bj\u00f6rling, Anita Cerquetti e Christoff diretto da Solti, nel 1958 Sir John Falstaff con la Tebaldi, la Simionato e la Moffo diretto da Serafin, Gianni Schicchi diretto da Serafin e Figaro ne Il barbiere di Siviglia, nel 1959 Simon Boccanegra con Richard Tucker e Renato in Un ballo in maschera con Di Stefano e Birgit Nilsson, nel 1960 De Siriex in Fedora (opera), nel 1963 Nabucco, nel 1965 Simon Boccanegra nel quale \u00e8 anche il regista, nel 1966 Iago in Otello del quale cura anche la regia, nel 1968 Falstaff nel quale \u00e8 anche il regista, nel 1969 Don Giovanni nel quale \u00e8 anche regista e cura la regia de Il barbiere di Siviglia, nel 1970 Gianni Schicchi nel quale \u00e8 anche regista, nel 1971 il barone Scarpia e la regia in Tosca, nel 1972 la regia di Un ballo in maschera e nel 1979 la regia in Andrea Ch\u00e9nier.\nAl Metropolitan Opera House di New York debutta nel 1956 come Scarpia in Tosca con Di Stefano e Corena diretto da Mitropoulos e poi \u00e8 Rigoletto diretto da Cleva, nel 1958 Iago in Otello con Del Monaco e la Tebaldi e nel 1966 Sir John Falstaff. Sempre al Met nel 1978 debutta nella regia nella Tosca con Shirley Verrett, Luciano Pavarotti, Cornell MacNeil e Corena diretta da James Conlon.\nAl Wiener Staatsoper debutta nel 1957 come Sir John Falstaff con Panerai, Alva, la Schwarzkopf, la Moffo e la Simionato diretto da Karajan, nel 1958 con la Tebaldi diretto da Karajan il barone Scarpia in Tosca e Jago in Otello e nel 1959 Amonasro in Aida con la Tebaldi, la Simionato diretto da Karajan.\nAncora a Salisburgo nel 1961 \u00e8 Simon Boccanegra con Panerai.\nAl Grand Th\u00e9\u00e2tre di Ginevra nel 1963 \u00e8 Scarpia in Tosca con R\u00e9gine Crespin e Di Stefano e nel 1966 Iago in Otello con Jos\u00e9 van Dam e Gwyneth Jones.\nAl King's Theatre di Edimburgo \u00e8 Gianni Schicchi e il regista nella trasferta del Teatro comunale di Firenze nel 1969 con Anna Di Stasio.\nLa sua notoriet\u00e0 \u00e8 rimasta legata a molti ruoli: oltre quelli gi\u00e0 citati, vanno ricordati almeno Renato in \"Un ballo in maschera\", Cinna in \"La Vestale\" di Gaspare Spontini, Nabucco, il Dottor Malatesta nel \"Don Pasquale\", il Messaggero degli spiriti in \"La donna senz'ombra\" e Jokhanaan in \"Salom\u00e8\" (entrambe di Richard Strauss), Michele ne \"Il tabarro\", Peter nell'\"H\u00e4nsel e Gretel\" di Engelbert Humperdinck, Rigoletto nel \"Rigoletto\" di Verdi (pi\u00f9 di 400 recite; fin da ragazzo era appassionato di quest'opera, debutt\u00f2 come l'Usciere di corte nel 1937, una parte di una sola battuta; ma il vero debutto da protagonista fu a Pisa nel 1945). Nel 1955 fu eseguita un'incisione, diretta da Serafin con Maria Callas e Giuseppe Di Stefano.), ecc. Ma il ruolo da lui pi\u00f9 frequentato \u00e8 stato quello del barone Scarpia (circa novecento recite) nella \"Tosca\" di Giacomo Puccini, a fianco di Renata Tebaldi e Maria Callas.\nAltro ruolo fu Jago nell'\"Otello\" di Verdi (circa cinquecento recite) assieme a Ram\u00f3n Vinay, Jon Vickers e Mario Del Monaco. Con quest'ultimo negli anni cinquanta raggiunse, sotto la direzione di Alberto Erede, un grande successo, registrato da un filmato disponibile in DVD.\nDell'arte di Tito Gobbi restano molti documenti: incisioni in studio di arie e di due opere complete, oltre a moltissime registrazioni \"live\"; restano anche alcuni film, in particolare quelli d'opera degli anni quaranta-cinquanta: Il barbiere di Siviglia (film), Rigoletto (film 1946), \"La forza del destino\", \"Pagliacci - Amore tragico\" (con Gina Lollobrigida), \"L'elisir d'amore\", \"Cavalleria rusticana\", ecc. In quell'epoca questi e altri film musicali contribuivano molto alla popolarit\u00e0 dei cantanti lirici. Rimane anche un recital-intervista, dove egli canta tutti i suoi cavalli di battaglia, diretto da Armando Gatto, e alcuni video di arie d'opera pubblicati dalla BBC. Arriv\u00f2 a cantare fino a 65 anni con il \"Gianni Schicchi\" di Puccini, diretto da Lorin Maazel, nel 1978 e l'anno dopo come \"il narratore\" in \"Le Villi\". Tito Gobbi incise dischi esclusivamente per la Decca Records e per la EMI, con l'aggiunta di \"Le Villi\" e \"Gianni Schicchi\" diretti da Lorin Maazel per la CBS, \"Otello\" diretto da Serafin e \"Cavalleria rusticana\" diretta da Silvio Varviso per l'RCA e \"La boh\u00e8me\" diretta da Antonino Votto per la Deutsche Grammophon.\nIl suo ultimo ruolo in teatro \u00e8 stato il Narratore in \"Le Villi\" nel 1979, con la sua regia e con il direttore Lorin Maazel (incisione che ha vinto il Grammy Award). Il suo ultimo debutto in quanto alla regia \u00e8 stato di \"Ernani\", a Napoli nel 1982.\nL'album Tosca, con Maria Callas, Giuseppe Di Stefano, Tito Gobbi, l'Orchestra e Coro del Teatro alla Scala, dir. Victor De Sabata per la Columbia/EMI del 1953 \u00e8 stato premiato con il Grammy Hall of Fame Award 1987.\nUltimi anni (1979-1984).\nIl suo studio del personaggio aveva una forte connotazione visiva: disegnava le caratteristiche fisiche di ogni personaggio con un po' di caricature, realizzando poi sempre da s\u00e9 i trucchi. La realizzazione del personaggio partiva dal libretto completo, cio\u00e8 il personaggio inserito nel contesto, in relazione con gli altri, dalle eventuali fonti letterarie, dallo studio del periodo storico. Questo tipo di visione del teatro lo port\u00f2 con facilit\u00e0 alla regia e all'insegnamento: la prima regia \u00e8 del 1965 (\"Simon Boccanegra\") e fino al 1979 continu\u00f2 a cantare nelle sue stesse produzioni. In pi\u00f9 di un'occasione disegn\u00f2 anche le scene e i costumi delle sue produzioni. A tutto questo si affianc\u00f2, dal 1973, l'insegnamento: varie masterclass live, in America (Rosary College e Juilliard School) e in vari paesi d'Europa, anche in Italia a Firenze (Villa Schifanoia) e ad Asolo, formando un gran numero di artisti. Egli stesso desiderava che i giovani amassero l'opera, come testimoniano queste frasi:\nDelle sue lezioni esistono registrazioni edite dall'\"Associazione Musicale Tito Gobbi\".\nScrisse anche due libri: \"My life\" (1979) (\"La mia vita\", 1985) e \"Tito Gobbi on His World of Italian Opera\" (1984). Fra i suoi hobby ci furono il disegno e la pittura, con i soggetti e le tecniche pi\u00f9 vari: unendo questa abilit\u00e0 a un fine senso dell'umorismo, faceva anche divertenti caricature; amava la cucina, le automobili e gli animali: fra i suoi \"animaletti da compagnia\" ci fu anche un leone."}
{"id": "567662", "revid": "120307013", "url": "https://it.wikipedia.org/wiki?curid=567662", "title": "Time.h", "text": "time.h \u00e8 l'header file della libreria standard del C che fornisce un accesso standardizzato alle funzioni di acquisizione e manipolazione del tempo."}
{"id": "567664", "revid": "599013", "url": "https://it.wikipedia.org/wiki?curid=567664", "title": "Rinaldo Nocentini", "text": "Scalatore, professionista dal 1999 al 2019, ha conquistato sedici successi da professionista e indossato per otto tappe la maglia gialla al Tour de France 2009\nCarriera.\n1998-2006: gli esordi e i primi anni da professionista.\nDa dilettante ottenne il secondo posto nella categoria Under-23 ai campionati mondiali 1998 di Valkenburg, giungendo dietro a Ivan Basso e davanti a Danilo Di Luca, e completando in tal modo un podio tutto italiano. L'impresa c'era gi\u00e0 stata nel 1995, nella categoria Juniores, quando era arrivato terzo al Campionato del mondo, sempre preceduto da Ivan Basso, secondo, e da Valentino China, a cui and\u00f2 la medaglia d'oro.\nNel 1999 divenne professionista con la Mapei-Quick Step e vinse subito due tappe del Tour de Langkawi in Malaysia. Nel 2002 si trasfer\u00ec alla Fassa Bortolo, mentre nel 2003, in maglia Formaggi Pinzolo Fiav\u00e9, si aggiudic\u00f2 il Giro di Toscana, prima vittoria da \"pro\" in Europa. Il triennio 2004-2006 lo vide gareggiare con l'Acqua &amp; Sapone di Palmiro Masciarelli. Il primo anno si concluse con una vittoria di tappa al Giro di Polonia ed alcuni buoni piazzamenti al Giro d'Italia. Dopo un 2005 interlocutorio con una vittoria in Spagna (alla Subida al Naranco) e la mancata partecipazione al Giro d'Italia, visse la sua miglior stagione l'anno successivo. Nel 2006 ottenne infatti i successi a Giro dell'Appennino, Giro del Veneto e Coppa Placci, che gli permisero di ottenere la convocazione in Nazionale per i campionati del mondo di Salisburgo.\n2007-2015: le stagioni all'AG2R.\nDopo l'ottimo 2006, nel 2007 venne ingaggiato dalla squadra ProTour francese AG2R Pr\u00e9voyance, che gli permise di partecipare alle corse pi\u00f9 importanti del calendario mondiale. Con i nuovi colori vinse una tappa del Giro del Mediterraneo, con arrivo in salita sul Monte Faron, in Francia, e il Gran Premio Miguel Indurain in Spagna. Inizi\u00f2 nel migliore dei modi il 2008, vincendo il Gran Premio di Lugano e salendo sul podio al Tour du Haut-Var e nella classifica finale della Parigi-Nizza, sempre alle spalle di Davide Rebellin (nella Parigi-Nizza ottenne anche un terzo posto nella tappa con arrivo sul Mont Ventoux). A causa di questo inizio di stagione, si present\u00f2 al Giro d'Italia in calo di forma ed ottenne soltanto un terzo posto nella diciottesima tappa con arrivo a Varese, sul circuito del mondiale 2008.\nInizi\u00f2 la stagione 2009 vincendo, in febbraio, una tappa al Tour of California. Il 10 luglio 2009 conquist\u00f2 la maglia gialla al Tour de France, al termine della settima tappa, da Barcellona ad Arcal\u00eds: mantenne il simbolo del primato per otto frazioni, fino al 19 luglio a Verbier, quando dovette cederlo allo spagnolo Alberto Contador. Al termine della corsa francese risulter\u00e0 quattordicesimo in classifica generale. Apr\u00ec il 2010 con il secondo posto nel Tour M\u00e9diterran\u00e9en; in seguito alla squalifica di Valverde da parte del TAS nel maggio 2010 gli venne assegnata la vittoria di tale corsa. Il 27 febbraio dello stesso anno, nel corso del Gran Premio dell'Insubria, cadde in un burrone fratturandosi tibia, perone, malleolo e astragalo. Torn\u00f2 alle corse solo in giugno, al Giro di Svizzera, e corse poi sia Tour de France (sempre lontano dai migliori) che Vuelta a Espa\u00f1a.\nNel 2011 chiude terzo al Tour du Haut-Var e al Gran Premio dell'Insubria, e prese parte al Giro d'Italia. Nel 2012, dopo il quarto posto alla Tirreno-Adriatico e il quinto al Crit\u00e9rium International, \u00e8 secondo nella difficile tappa di Sion al Tour de Romandie; a fine stagione alla Vuelta a Espa\u00f1a, con il diciottesimo posto in classifica generale, \u00e8 il migliore degli italiani. Nel 2013 si piazza terzo al Gran Premio Citt\u00e0 di Camaiore e alla Strade Bianche, quinto al Trofeo Melinda (valido come campionato italiano in linea) e infine secondo nella tappa di Castelldefels alla Vuelta a Espa\u00f1a, anticipato da Warren Barguil; i piazzamenti gli valgono, come gi\u00e0 l'anno prima a Valkenburg, la convocazione in Nazionale per i campionati del mondo in Toscana. Anche nelle due stagioni seguenti non mette a referto vittorie: nel 2014 si piazza secondo alla Milano-Torino, battuto da Giampaolo Caruso, mentre nel 2015 non va oltre alcuni piazzamenti Top 10, tra cui il settimo posto nella tappa di Verbania al Giro d'Italia.\nDal 2016: in Portogallo.\nTerminata la sua esperienza dopo nove stagioni con l'AG2R La Mondiale (gi\u00e0 AG2R Pr\u00e9voyance), il 2 gennaio 2016 viene presentato dal suo nuovo team, la squadra Continental portoghese Sporting/Tavira.\nDopo essere arrivato secondo nella classifica generale del Tour d'Azerba\u00efdjan, in luglio torna alla vittoria dopo sei anni di astinenza aggiudicandosi (primo italiano a farlo) la corsa a tappe del Grande Pr\u00e9mio de Torres Vedras.. Il 25 giugno 2017 si aggiudica la medaglia di bronzo ai Campionati italiani su strada di Ivrea (TO).\nNel 2019 annuncia il proprio ritiro."}
{"id": "567665", "revid": "767487", "url": "https://it.wikipedia.org/wiki?curid=567665", "title": "Cambia la tua vita con un click", "text": "Cambia la tua vita con un click (\"Click\") \u00e8 un film statunitense del 2006.\nTrama.\nMichael Newman \u00e8 un architetto talmente preso dal suo lavoro che finisce per trascurare la moglie Dana e i due figli Ben e Samantha. Un giorno d'estate del 2006, un misterioso individuo di nome Morty gli dona un telecomando universale con il quale pu\u00f2 mandare avanti e indietro gli avvenimenti di tutta la sua vita. Con un solo click, Michael pu\u00f2 tenere sotto controllo la sua carriera e la sua vita. Il suo intento \u00e8 infatti quello di usare l'apparecchio per semplificarsi la vita e arrivare alla tanto sospirata promozione a partner del suo datore di lavoro, John Ammer. Grazie al telecomando, le cose vanno a gonfie vele e riesce a concludere un importante affare con una multinazionale giapponese e ci\u00f2 potrebbe fargli raggiungere la promozione, ma quando scopre che dovr\u00e0 aspettare ancora molto prima di poter essere premiato, decide di utilizzare il telecomando per saltare direttamente al giorno della promozione. Da quel momento, le cose iniziano a complicarsi: il telecomando sfugge al suo controllo, andando avanti automaticamente ad ogni desiderio gi\u00e0 espresso una volta da Michael (per esempio, per aver voluto andare avanti nel tempo fino alla guarigione dal raffreddore, Michael andr\u00e0 avanti nel tempo ogni volta che si ammaler\u00e0). Cos\u00ec, egli non potr\u00e0 assistere alla crescita dei figli, che intanto conducono gi\u00e0 una loro vita; senza neanche saperlo scopre di aver dedicato tutta la sua vita al lavoro, motivo per cui la moglie Dana lo lascia per risposarsi con l'ex allenatore di nuoto di Ben, Bill. Ma ancor pi\u00f9 tragico \u00e8 il fatto che col trascorrere immediato degli anni, Michael non \u00e8 potuto stare in compagnia del padre, che intanto muore di vecchiaia: per poterlo rivedere un'ultima volta, Michael si riporta col telecomando al momento in cui lo vide per l'ultima volta, restando deluso di s\u00e9 stesso per aver ignorato il padre mentre gli chiedeva di passare una serata insieme a lui e al figlio. Tornato nel \"presente\", Morty si rivela come l'angelo della morte, e Michael fugge usando il telecomando per arrivare ad un posto piacevole. Il telecomando fa scorrere ancora gli anni, fino al matrimonio di suo figlio Ben. Qui Michael avverte un malore, e viene ricoverato in ospedale. Michael ha speranza di salvezza, ma quando il figlio gli dice di aver annullato il viaggio di nozze per lavoro egli si sente in dovere di richiamarlo sulla famiglia, spingendosi addirittura ad alzarsi dal lettino d'ospedale, morendo per strada sotto gli addolorati sguardi della ex moglie e dei figli. Fortunatamente, Michael si risveglia nel negozio in cui ha incontrato per la prima volta Morty e la sua felicit\u00e0 \u00e8 al massimo livello notando che \u00e8 ancora giovane, che la sua famiglia \u00e8 ancora quella di prima e che suo padre \u00e8 ancora vivo. La storia si conclude con Michael che, notando che il telecomando esiste veramente e che gli \u00e8 stato portato a casa da Morty (che lascia un biglietto di cordiali saluti), lo getta nella spazzatura, dopodich\u00e9 corre entusiasta dalla sua famiglia.\nProduzione.\nLe riprese del film si sono svolte negli USA. Ecco alcune delle location in cui \u00e8 stato girato il film:\nColonna sonora.\nI seguenti sono i brani scelti da Rupert Gregson-Williams come accompagnamento musicale del film:"}
{"id": "567668", "revid": "15756", "url": "https://it.wikipedia.org/wiki?curid=567668", "title": "Niccol\u00f2 Cerbara", "text": "Figlio d'arte, suo padre era Giovanni Battista Cerbara, uno dei migliori incisori e medaglisti romani del '700. Il fratello maggiore, Giuseppe, era anche lui incisore di medaglie e monete con bottega a Roma in Piazza di Spagna n. 9 mentre Nicola aveva bottega in Via di Sant' Angelo Custode n.26.\nNel periodo della seconda Repubblica Romana (1849) produsse i conii per le monete da 1/2, 1, 3, 4, 8, 16, 40 baiocchi. Dopo la restaurazione viene considerato collaboratore del Governo Repubblicano e discriminato; lasci\u00f2 Roma per la Toscana dove mor\u00ec nel 1869.\nI suoi conii continuarono a venire utilizzati per le monete papali dopo la rimozione della sua sigla o firma.\nSigle.\n\"N. C.\", \"Nic. C.\" o \"Nic. Cerbara\""}
{"id": "567669", "revid": "339392", "url": "https://it.wikipedia.org/wiki?curid=567669", "title": "Nordamericano", "text": ""}
{"id": "567671", "revid": "6923", "url": "https://it.wikipedia.org/wiki?curid=567671", "title": "Fritz Wunderlich", "text": "Biografia.\nFiglio di Paul, direttore d'orchestra, e Anna, violinista.\nWunderlich nel 1956 spos\u00f2 l'arpista Eva Jungnitsch. I figli Constanze, Wolfgang e Barbara sono nati nel 1957, 1959 e 1964. La famiglia prima ha vissuto a Stoccarda, poi a Monaco di Baviera.\nCarriera.\nFritz Wunderlich cominci\u00f2 l'attivit\u00e0 di cantante in ambito leggero per poter far vivere la famiglia. Difatti, col nazismo, suo padre, dopo aver perso il posto si suicid\u00f2 e tutta la famiglia sopravviveva grazie alla musica. Ricevette le prime lezioni di musica a Kaiserslautern. Dal 1950 al 1955 studi\u00f2 prima corno, poi canto al conservatorio musicale di Friburgo in Brisgovia pagando gli studi coi propri soldi guadagnati facendo concerti con un gruppo nel quale suonava la fisarmonica, il piano, gli strumenti a fiato ed il canto. Debutt\u00f2 in teatro a Friburgo nel 1954 nel ruolo di Tamino in \"Il flauto magico\" di Wolfgang Amadeus Mozart. Dal 1955 fece parte della compagnia della W\u00fcrttembergische Staatsoper (opera di stato) di Stoccarda dove assunse a rapida fama sempre nel ruolo di Tamino quando gli tocc\u00f2 di sostituire il tenore Wolfgang Windgassen, malato. In verit\u00e0, si seppe pi\u00f9 tardi, il Windgassen, colpito dal talento di Wunderlich, finse di essere ammalato per dargli l'occasione di incominciare una vera carriera di cantante lirico.\nNel 1957 \u00e8 Bobscinsky in \"Der Revisor\" di Werner Egk al Teatro La Fenice di Venezia e nella prima rappresentazione nell'Opera di Amburgo diretto dal compositore.\nA Salisburgo nel 1959 \u00e8 Henry Morosus in \"Die schweigsame Frau\" di Richard Strauss, con i Wiener Philharmoniker e Hermann Prey diretto da Karl B\u00f6hm, canta nel \"Regina Coeli\" di Mozart, la Messa in do maggiore (\"Missa in tempore belli\") di Joseph Haydn e \"The Book with Seven Seals\" di Franz Schmidt con Walter Berry diretto da Dimitri Mitropoulos, nel 1960 \u00e8 Tamino in \"Die Zauberfl\u00f6te\" con Graziella Sciutti e canta nel \"Requiem\" (Mozart) ed il \"Te Deum\" di Anton Bruckner con Leontyne Price diretto da Herbert von Karajan, nel 1961 Belmonte in \"Die Entf\u00fchrung aus dem Serail\", nel 1965 tiene un recital e canta nella Sinfonia n. 9 (Beethoven) diretto da B\u00f6hm ed \u00e8 Uriel ne La \"Creazione\" di Haydn, con Prey e Gundula Janowitz diretto da Karajan e nel 1966 tiene un recital.\nAl Wiener Staatsoper nel 1959 \u00e8 Tamino in \"Die Zauberfl\u00f6te\" diretto da B\u00f6hm ed Ein Prophet in \"Jephtha\" (Handel), nel 1962 Der Liebhaber (Narciso) in \"Der T\u00fcrke in Italien\" Il Turco in Italia di Rossini, nel 1963 Belmonte in \"Die Entf\u00fchrung aus dem Serail\", Ein S\u00e4nger in \"Der Rosenkavalier\" con Wilma Lipp e Don Ottavio in \"Don Giovanni\" di Mozart, con Leontyne Price, Berry, la Sciutti e Rolando Panerai diretto da Karajan, nel 1964 Ein italienischer Tenor in \"Capriccio\" (Strauss) con Lisa Della Casa, Christa Ludwig e Lucia Popp diretto da Georges Pr\u00eatre, Stimme eines J\u00fcnglings in \"Die Frau ohne Schatten\" con Leonie Rysanek diretto da Karajan e Giovanni Pierluigi Palestrina in \"Palestrina\" di Pfitzner, nel 1965 Leukippos in \"Daphne\" di Strauss, diretto da B\u00f6hm, Steuermann in \"Der fliegende Holl\u00e4nder\" di Wagner, con Wolfgang Windgassen e Narraboth in \"Salom\u00e8\" di Strauss con Astrid Varnay ed Anja Silja e nel 1966 Il Conte Almaviva ne \"Il barbiere di Siviglia\" (Rossini) con Reri Grist diretto da B\u00f6hm.\nNel 1959 \u00e8 Tiresias nella premi\u00e8re al W\u00fcttembergisches Staatstheater di Stoccarda di \"Oedipus der Tyrann\" di Carl Orff.\nNel 1965 al Royal Opera House, Covent Garden di Londra \u00e8 Don Ottavio in \"Don Giovanni\" ed \u00e8 Alfred nella ripresa nel Bayerisches Staatstheater im Marstall di Monaco di \"La traviata\" di Giuseppe Verdi.\nI Lieder.\nFritz Wunderlich \u00e8 ricordato non solo per le sue interpretazioni operistiche straordinarie ma anche per la sua grande capacit\u00e0 di interpretare il genere liederistico, soprattutto grazie alla splendida tecnica capace di colori e dinamiche impressionanti, sia nei punti forti per l'opera che nei punti pi\u00f9 intimisti dei lieder dove il timbro e la brillanza della voce, ricco e chiaro, il respiro e il rispetto dei testi allegati con le sue doti d'attore facevano meraviglia quanto le sue doti di tenore lirico puro che sembrava esercitare senza sforzo e questo, sia per le interpretazioni in italiano che in tedesco.\n\u00c8 sua una delle migliori interpretazioni del capolavoro liederistico di Robert Schumann, \"Dichterliebe\", accompagnato dal fedele pianista Hubert Giesen, attentissimo a seguire le dinamiche e le agogiche del tenore.\nLa sua voce, fresca e giovanile anche in et\u00e0 adulta, l'hanno reso inoltre magnifico interprete del ciclo di Franz Schubert, \"Die Sch\u00f6ne M\u00fcllerin\" dove si contrastano l'ardore giovanile nel girovagare del protagonista e le tendenze malinconiche derivanti da un amore non corrisposto. Al piano il gi\u00e0 citato Hubert Giesen.\nLa tragica morte.\nFritz Wunderlich era appassionato di caccia, un'attivit\u00e0 che egli condivideva spesso e volentieri con l'amico e collega Gottlob Frick.&lt;br&gt;\nIl tenore mor\u00ec, prematuramente, poco prima di compiere il suo 36\u00ba compleanno, per le conseguenze di uno stupido incidente occorso nello chalet del suo amico. Mentre scendeva le scale inciamp\u00f2 nelle stringhe dei suoi scarponi male allacciati e perse l'equilibrio. Il violento impatto col suolo provoc\u00f2 una grave frattura del cranio. Si spense il 17 settembre 1966, il giorno dopo essere stato ricoverato d'urgenza presso l'ospedale di Heidelberg. L'antefatto di questa vicenda ci dice che, prima della caduta, Wunderlich aveva telefonato alla moglie alla quale aveva detto di sentirsi stanco perch\u00e9 aveva trascorso la giornata a nuotare e a giocare a ping pong. Pensava di coricarsi presto perch\u00e9 doveva alzarsi alle 4:00 del mattino per andare a caccia. Dopo la battuta di caccia avrebbe dovuto prendere l'aereo per recarsi a New York dove era stato scelto per l'apertura del nuovo teatro Metropolitan."}
{"id": "567672", "revid": "125803974", "url": "https://it.wikipedia.org/wiki?curid=567672", "title": "Anarchia (storia inglese)", "text": "Nella storia inglese viene chiamata Anarchia (in inglese \"The Anarchy\") la guerra civile sviluppatasi tra il 1135 e il 1154 in Inghilterra fra i sostenitori della figlia di Enrico I, l'imperatrice Matilde e quelli di Stefano, nipote di Guglielmo il Conquistatore.\nEnrico I, rimasto senza eredi maschi in seguito al naufragio della \"Nave Bianca\" (\"White Ship\"), fece giurare ai baroni del regno che avrebbero accettato la successione al trono della figlia Matilde. Tuttavia alla sua morte Stefano si fece incoronare re da William de Corbeil, arcivescovo di Canterbury.\nDurante i primi anni della guerra nessuna delle due parti riusc\u00ec a prevalere sull'altra: Matilde prese possesso del Sud-ovest dell'Inghilterra, compresa una buona parte della valle del Tamigi, mentre Stefano rimase in controllo del Sud-est. Nel 1141 Stefano venne catturato durante la battaglia di Lincoln, causando il collasso della sua autorit\u00e0 in buona parte del Paese, ma durante l'incoronazione di Matilde la folla di Londra si rivel\u00f2 ostile nei suoi confronti, costringendola a lasciare la citt\u00e0. Poco dopo Robert di Gloucester, fratellastro di Matilde, venne a sua volta catturato nella disfatta di Winchester e le due parti scambiarono cos\u00ec i prigionieri.\nGoffredo V d'Angi\u00f2, marito di Matilde, conquist\u00f2 la Normandia e venne riconosciuto come legittimo signore da parte di re Luigi VII di Francia. Nel 1148 l'imperatrice ritorn\u00f2 in Normandia, lasciando cos\u00ec la lotta a suo figlio Enrico. Stefano tent\u00f2 invano di far riconoscere il primogenito Eustachio come legittimo successore da parte della Chiesa.\nQuando Enrico Plantageneto invase l'Inghilterra nel 1153 entrambe le fazioni erano ormai stremate dalla guerra. In seguito a una limitata campagna e all'assedio di Wallingford, Enrico e Stefano giunsero a un accordo e siglarono il trattato di Wallingford, in cui il re riconobbe Enrico come suo legittimo erede. Stefano mor\u00ec l'anno successivo e il giovane figlio di Matilde ascese al trono come Enrico II, diventando cos\u00ec il primo re plantageneto. Di conseguenza inizi\u00f2 un lungo periodo di ricostruzione dopo quasi venti anni di guerra civile.\nOrigini del conflitto.\nLa \"Nave Bianca\".\nLe origini dell'Anarchia risiedono nella crisi di successione al trono d'Inghilterra e al Ducato di Normandia.\nNell'XI e XII secolo il Nord-ovest della Francia era controllato da numerosi duchi e conti frequentemente in conflitto fra di loro. Nel 1066 uno di questi, il duca Guglielmo II di Normandia, invase a scopo di conquista il ricco regno anglo-sassone d'Inghilterra, spingendosi negli anni seguenti fino al Galles, nel Sud, e nell'Inghilterra settentrionale.\nAlla morte di Guglielmo la divisione e il controllo di queste terre divennero problematici e i suoi figli si scontrarono per il predominio. Enrico I d'Inghilterra, figlio di Guglielmo, conquist\u00f2 il potere in seguito alla morte del fratello maggiore Guglielmo II e successivamente invase e conquist\u00f2 il Ducato di Normandia, controllato dall'altro fratello Roberto, sconfiggendo le sue armate nella battaglia di Tinchebray. Suo intendimento era il concedere le proprie terre in successione al suo unico figlio legittimo: il diciassettenne Guglielmo Adelin.\nGli Anjou, frequenti nemici dei duchi di Normandia e dei duchi di Bretagna e talvolta anche del re stesso, avevano pi\u00f9 volte tentato di conquistare il potere nella Francia nord-occidentale. Folco IV d'Anjou ottenne il comando su Turenna, Maine e Nantes, anche se la Turenna fu tra queste l'unica sulla quale il suo governo fu effettivo, come testimonia la costruzione dei castelli di Chinon, Loches e Loudun.\nPer rafforzare il proprio potere, Folco IV fece sposare suo figlio Folco V con Eremburga, erede del Maine, per unificarlo con la regione dell'Anjou. Enrico I, a sua volta, tent\u00f2 di stabilire un'alleanza con l'Anjou contro le Fiandre, facendo sposare il suo unico figlio legittimo, Guglielmo Adelin, con la figlia di Folco V.\nNel 1120 il panorama politico cambi\u00f2 drammaticamente quando la \"Nave Bianca\" (\"White Ship\"), partita da Barfleur in Normandia e su cui viaggiava l'erede Adelin, affond\u00f2 sulla rotta per l'Inghilterra. Circa 300 persone perirono nel naufragio, incluso l'erede al trono. Con la morte di Adelin la successione al trono d'Inghilterra divenne problematica. Le leggi di successione nell'Europa occidentale erano, al tempo, incerte: in alcune parti della Francia, per esempio, la primogenitura maschile era la pratica pi\u00f9 popolare, ma in altre regioni europee come Normandia e Inghilterra la terra veniva invece divisa tra tutti i figli cos\u00ec che al maggiore spettavano, solitamente, le porzioni pi\u00f9 vaste e pi\u00f9 importanti (la cosiddetta \"terra patrimoniale\"), mentre gli altri ereditavano appezzamenti pi\u00f9 discreti, oppure acquisiti pi\u00f9 recentemente. Il problema era ulteriormente acuito dalla instabile sequenza di successioni anglo-normanne dei sessant'anni precedenti; nessuna pacifica e indiscussa successione era mai avvenuta fino ad allora.\nCon la scomparsa di Guglielmo Adelin, Enrico poteva contare solo un'altra figlia legittima, Matilde, ma i diritti di successione femminile non erano chiaramente sanciti in quel periodo. Nel 1121 Enrico spos\u00f2 la regina Adeliza, ma la improbabilit\u00e0 per il re di avere un altro figlio maschio legittimo lo spinsero a considerare Matilde come la sua erede designata.\nMatilde era stata sposata con Enrico V, Imperatore del Sacro Romano Impero, che mor\u00ec nel 1125. Si rispos\u00f2 il 17 giugno 1128, a Le Mans, con Goffredo conte d'Angi\u00f2, le cui terre confinavano col Ducato di Normandia. Goffredo era tuttavia impopolare fra l'\u00e9lite anglo-normanna giacch\u00e9, come governante angioino, era considerato un nemico tradizionale dei Normanni. Allo stesso tempo le tensioni continuavano a crescere come risultato della politica interna di Enrico, in particolare per il gran numero di tassazioni imposte per finanziare le numerose guerre. Il conflitto con i suoi baroni era tuttavia limitato dalla personalit\u00e0 e dalla reputazione del re.\nAnche se in passato era accaduto solo una volta che una donna ascendesse al trono (Urraca di Castiglia), Enrico cerc\u00f2 di costruire una base di consenso politico per Matilde sia in Inghilterra sia in Normandia, richiedendo che la corte prestasse giuramento nel 1127 prima e, ancora, nel 1128 e 1131 affinch\u00e9 fosse riconosciuta come nell'immediato alla sua successione e, di conseguenza, i suoi eredi come i legittimi sovrani dopo di lei.\nStefano di Blois fu il primo fra coloro che prestarono giuramento nel 1127. Nonostante tutto, la relazione fra Enrico, Matilde e Goffredo d'Angi\u00f2 inizi\u00f2 a incrinarsi rapidamente verso la fine della vita del re. Matilde e Goffredo sospettavano, infatti, che mancasse un appoggio forte in Inghilterra alla loro successione; proposero quindi a Enrico nel 1135, finch\u00e9 era ancora in vita, di consegnare i propri castelli in Normandia a Matilde e insistettero che la nobilt\u00e0 normanna le prestasse immediato giuramento di fedelt\u00e0 cos\u00ec da partire da una posizione molto pi\u00f9 stabile alla morte del re. Enrico declin\u00f2 la proposta, probabilmente per la preoccupazione che Goffredo avrebbe tentato di prendere il controllo della Normandia prima di quanto lasciasse intendere.\nAllo scoppi\u00f2 di una ribellione nel Sud della Normandia, Goffredo e Matilde intervennero militarmente in sostegno dei ribelli. Nel mezzo di questo confronto, Enrico I si ammal\u00f2 improvvisamente e mor\u00ec nei primi giorni del dicembre 1135 vicino a Lyons-La-Foret.\nSuccessione.\nIn seguito alla morte del re il trono non fu tuttavia occupato da sua figlia Matilde, bens\u00ec da Stefano di Blois, il che scaten\u00f2 la guerra civile.\nStefano era figlio di Stefano II Enrico di Blois, uno dei potenti conti del Nord della Francia che aveva sposato Adele di Normandia, figlia di Guglielmo il Conquistatore; perci\u00f2 Stefano, come del resto Matilde, era nipote del fondatore della dinastia. I suoi genitori erano loro stessi alleati di Enrico, e Stefano, come figlio pi\u00f9 giovane senza terre proprie, divenne parte della cerchia di Enrico viaggiando con lui e servendo nelle sue campagne.. Quale ricompensa, ricevette terre e, nel 1125, gli fu concessa in sposa Matilde di Boulogne, che era signora dell'importante porto continentale di Boulogne e di vasti terreni nel Nordovest e Nordest dell'Inghilterra. Nel 1135 Stefano divenne figura di spicco nella societ\u00e0 anglo-normanna, mentre il fratello minore, Enrico, acquis\u00ec enorme potere diventando vescovo di Winchester, e l'uomo pi\u00f9 ricco d'Inghilterra subito dopo il re.\nIdea preminente di Enrico di Winchester era l'inversione di quello che percepiva come un'usurpazione, da parte dei re normanni, dei diritti della Chiesa. Quando la notizia della morte di Enrico si sparse, molti potenziali pretendenti al trono non erano ancora preparati: Goffredo e Matilde erano nell'Angi\u00f2, supportando, alquanto stranamente, i ribelli nella loro campagna contro l'armata reale che comprendeva molti dei sostenitori di Matilde quali Robert di Gloucester; molti di questi baroni avevano inoltre giurato che sarebbero rimasti in Normandia finch\u00e9 il re non fosse stato propriamente sepolto, il che non permise loro di ritornare in Inghilterra. Goffredo e Matilde colsero inoltre l'opportunit\u00e0 di marciare verso il Sud della Normandia conquistando castelli chiave, dove per\u00f2 si arrestarono, inabili ad avanzare maggiormente. Il fratello maggiore di Stefano, Tebaldo, che era succeduto a suo padre come Conte, era intanto ancora pi\u00f9 a sud nel Blois.\nStefano, tuttavia, era a Boulogne e, quando la notizia della morte del re lo raggiunse, part\u00ec immediatamente per l'Inghilterra, accompagnato dai suoi militari. Robert di Gloucester, che presidiava il porto di Dover e la citt\u00e0 di Canterbury, rifiut\u00f2 l'approdo a Stefano al suo arrivo; nondimeno Stefano arriv\u00f2 ugualmente nella sua propriet\u00e0 ai confini di Londra l'8 dicembre e nella settimana successiva inizi\u00f2 ad assumere il controllo dell'Inghilterra.\nIl popolo di Londra tradizionalmente rivendicava il diritto di eleggere il re d'Inghilterra e, ritenendo che avrebbe concesso alla citt\u00e0 nuovi diritti e privilegi, proclam\u00f2 Stefano nuovo monarca, rafforzato in tale convincimento da Enrico di Blois che port\u00f2 il supporto della Chiesa al fratello. Ci\u00f2 gli permise di avanzare su Winchester dove Roger, vescovo di Salisbury e Lord Cancelliere, diede istruzioni che il tesoro reale fosse consegnato a Stefano.\nIl 15 dicembre Enrico di Blois, in cambio del supporto dell'arcivescovo di Canterbury e del legato pontificio, concluse un accordo con il quale Stefano avrebbe concesso maggiori libert\u00e0 e diritti alla chiesa. Rimaneva ancora da risolvere il problema legato al giuramento prestato da Stefano a supporto di Matilde, ma Enrico di Blois argoment\u00f2 con convinzione che il defunto re Enrico I d'Inghilterra avesse sbagliato a insistere che la corte prestasse quel giuramento. Enrico di Blois, vescovo di Winchester, argoment\u00f2 che il giuramento voluto da Enrico I nei confronti di Matilde era stato dettato dalla necessit\u00e0 di proteggere la stabilit\u00e0 del regno e dal caos che sarebbe potuto derivare in caso contrario; ne conseguiva che Stefano sarebbe stato giustificato nell'ignorarlo. Stefano, a sua volta, fu in grado di persuadere Ugo Bigod, aiutante del vecchio re, a giurare che Enrico avrebbe modificato il diritto di successione sul letto di morte, nominando Stefano in luogo della stessa Matilde. Tale dichiarazione spost\u00f2 anche il supporto dell'arcivescovo Tebaldo di Beck verso Stefano.\nL'incoronazione di Stefano a re d'Inghilterra avvenne, per mano di William de Corbeil, la settimana seguente, il 26 dicembre 1135, nell'abbazia di Westminster.\nNel frattempo la nobilt\u00e0 normanna, temendo che Stefano stesse accumulando suffragi in Inghilterra, si era riunita a Le Neubourg per discutere se proclamare re Tebaldo II di Champagne. I Normanni argomentarono che il Conte, come nipote maggiore di Guglielmo il Conquistatore, avesse pi\u00f9 titolo per rivendicare il regno e il ducato e, certamente, sarebbe stato comunque preferibile a Matilde. Tebaldo incontr\u00f2 i baroni normanni e Robert di Gloucester a Lisieux il 21 dicembre, ma la discussione si interruppe all'improvvisa notizia dall'Inghilterra che Stefano sarebbe stato incoronato il giorno seguente. Tebaldo, che aveva concordato con la proposta normanna di divenire re, scopr\u00ec cos\u00ec che il supporto era immediatamente scomparso giacch\u00e9 i baroni non erano preparati a opporsi a Stefano per supportare la divisione dell'Inghilterra e della Normandia. Il nuovo re risarc\u00ec finanziariamente Tebaldo, che rimase nel Blois e support\u00f2 la successione del fratello.\nLa strada verso la guerra.\nIl nuovo regime (1135-1138).\nNell'immediatezza dell'incoronazione, Stefano dovette intervenire nel Nord dell'Inghilterra: Davide I di Scozia, fratello della prima moglie di Enrico I e zio di Matilde, alla morte del re aveva infatti invaso il Nord prendendo Carlisle, Newcastle e altri avamposti chiave. Il Nord dell'Inghilterra, al tempo, era zona di disputa: i re scozzesi avevano una tradizionale rivendicazione sul Cumberland, e Davide, inoltre, rivendicava la Northumbria in virt\u00f9 del suo matrimonio con la figlia del precedente conte anglo-sassone di Waltheof.\nL'esercito reale marci\u00f2 rapidamente verso nord e Stefano incontr\u00f2 Davide a Durham. Qui si raggiunse un accordo secondo il quale Davide avrebbe restituito la maggior parte dei territori acquisiti, con l'eccezione di Carlisle; in cambio, Stefano conferm\u00f2 i possedimenti inglesi del principe Enrico, figlio di Davide, inclusa la contea di Huntingdon.\nRitornando verso sud, Stefano tenne la sua prima corte reale nella Pasqua del 1136, un evento stravagante per il periodo dell'anno, per il quale fu spesa una gran quantit\u00e0 di denaro. Un gran numero di nobili si riun\u00ec a Westminster per l'evento, inclusi la maggior parte dei baroni anglo-normanni e quasi tutti i pi\u00f9 alti prelati della Chiesa. In tale occasione Stefano, che si vedeva come il successore naturale delle politiche di Enrico, riconferm\u00f2 le sette contee esistenti nel regno ai rispettivi proprietari; concesse terre e favori ai presenti e sovvenzion\u00f2 numerose fondazioni della chiesa con terre e privilegi; promulg\u00f2 inoltre un nuovo statuto reale, con il quale conferm\u00f2 le promesse fatte alla Chiesa, avendo giurato di invertire le politiche di Enrico I riguardo alle foreste reali, e di riformare ogni abuso del sistema legale reale.\nLa successione al trono di Stefano doveva ancora essere ratificata dal Papa ed Enrico di Blois, vescovo di Winchester e fratello del re, appare come il principale animatore delle testimonianze di supporto inviate alla Santa Sede dal fratello maggiore di Stefano, Tebaldo, e dal re di Francia Luigi VI, per cui Stefano rappresentava un utile argine al potere angioino nel Nord del Paese. Papa Innocenzo II conferm\u00f2 il diritto di Stefano come re pi\u00f9 tardi, quello stesso anno 1136, e i consiglieri reali ne fecero circolare copie in Inghilterra a conferma della legittimazione al trono del nuovo re.\nI problemi tuttavia continuavano per il nuovo regno di Stefano. Nel 1136, in seguito alla vittoria gallese in gennaio nella battaglia di Llwchwr, nella contea di Glamorgan, e la riuscita imboscata di Richard Fitz Gilbert de Clare nell'aprile dello stesso anno, scoppi\u00f2 una ribellione nel Sud del Galles. Iniziata nell'Est, nel Glamorgan, si sparse velocemente per il resto del Galles del Sud durante il 1137; Owain Gwynedd e Gruffydd ap Rhys riuscirono a prendere possesso di considerevoli territori, compreso il castello di Carmarthen. Stefano rispose inviando Lord Robert Fitz Harold of Ewyas nel Galles per pacificare la regione; tuttavia nessuna delle missioni risult\u00f2 particolarmente riuscita e per la fine del 1137 il re sembr\u00f2 aver abbandonato i tentativi di stroncare la ribellione. Secondo alcuni studi Stefano effettivamente rinunci\u00f2 all'impresa in quel periodo per concentrarsi verso altri problemi pi\u00f9 pressanti. Nel frattempo, Stefano aveva sedato due rivolte nel Sudovest suscitate da Baldoino de Redvers e Robert di Bampton: Baldoino, catturato durante i combattimenti, venne poi rilasciato, raggiunse la Normandia e qui divenne sempre pi\u00f9 una voce critica nei riguardi della politica del re.\nGoffredo di Angi\u00f2 aveva intanto attaccato la Normandia nei primi mesi del 1136 e, dopo una tregua temporanea, l'aveva invasa lo stesso anno dandosi tuttavia al saccheggio piuttosto che a cercare di consolidare il proprio potere sul territorio. Gli eventi in Inghilterra non consentivano a Stefano di raggiungere la Normandia di persona, cos\u00ec Waleran de Beaumont, a cui Stefano aveva conferito il titolo di tenente della Normandia, e Tebaldo coordinarono gli sforzi per difendere il ducato. Stefano riusc\u00ec a raggiungere la Normandia solo nel 1137; qui incontr\u00f2 Luigi VI di Francia e Tebaldo per concordare un'informale alleanza regionale, probabilmente promossa dal vescovo Enrico di Blois, per contrastare il potere crescente degli Angi\u00f2 nella regione.\nCome riscontro del patto, Luigi riconobbe il figlio di Stefano, Eustachio, duca di Normandia in cambio del suo giuramento di fedelt\u00e0. Stefano, nel frattempo, aveva avuto scarso successo nel riprendere la provincia dell'Argentan, ai confini tra Normandia e Angi\u00f2, controllata da Goffredo dalla fine del 1135: il re aveva infatti formato un'armata per riprendere il controllo, ma le frizioni fra i mercenari fiamminghi, comandati da William di Ypres e dai locali baroni normanni, portarono a una battaglia tra le due ali dell'esercito. Le forze normanne abbandonarono cos\u00ec il re costringendolo a rinunciare alla sua campagna.\nStefano accett\u00f2 una tregua con Goffredo di Angi\u00f2, promettendo di pagargli marchi all'anno in cambio della pace ai confini normanni; questi sembr\u00f2 aver accettato, almeno parzialmente, a causa della pressione combinata dell'alleanza fra gli anglo-normanni e i francesi contro di lui.\nI primi anni di regno di Stefano possono essere interpretati in differenti maniere: in un'ottica positiva, Stefano era riuscito a stabilizzare i confini del nord con la Scozia; aveva contenuto gli attacchi di Goffredo in Normandia; era in pace con Luigi VI; poteva vantare buoni rapporti con la chiesa, incluso un largo supporto dei baroni. In ottica negativa, tuttavia, il Nord dell'Inghilterra era controllato da Davide di Scozia e dal principe Enrico; Stefano aveva abbandonato il Galles; la guerra in Normandia aveva considerevolmente destabilizzato il ducato e un grande numero di baroni pensavano che Stefano non avesse concesso loro i titoli e terre che meritavano o che gi\u00e0 a loro appartenevano.\nStefano, infine, stava rapidamente dilapidando il considerevole tesoro lasciato da Enrico I per sostenere la propria politica: nel 1138 il tesoro venne quasi completamente svuotato anche a causa dei costi di una corte particolarmente sfarzosa e dalla necessit\u00e0 di mantenere notevoli contingenti di mercenari in Inghilterra e Normandia.\nI primi combattimenti (1138-1139).\nI combattimenti iniziarono su vari fronti durante il 1138. Inizialmente Robert di Gloucester, figlio illegittimo di Enrico I e fratellastro dell'imperatrice Matilde, uno dei baroni anglo-normanni pi\u00f9 potenti giacch\u00e9 controllava vaste propriet\u00e0 in Normandia ed era conte di Gloucester, si ribell\u00f2 al re intraprendendo il percorso che lo avrebbe portato alla guerra civile in Inghilterra.\nNel 1138 Robert, pur rimanendo sempre in Normandia, sciolse il giuramento di fedelt\u00e0 prestato a Stefano e dichiar\u00f2 invece il suo supporto a Matilde, suscitando cos\u00ec una ribellione nel Kent e nel Sud-ovest dell'Inghilterra. Matilde, che non era stata particolarmente attiva nell'affermare il proprio diritto al trono nel 1135, fu spinta da Robert a dichiarare guerra nel 1138. Goffredo d'Angi\u00f2 in Francia, a sua volta, colse la situazione e re-invase la Normandia.\nSul fronte scozzese, Davide di Scozia, imparentato con Matilde per parte di madre, la regina Margaret, invase ancora una volta il Nord dell'Inghilterra, premendo verso sud nello Yorkshire e annunciando che avrebbe appoggiato le pretese al trono di sua nipote Matilde.\nStefano rispose rapidamente alle rivolte e alle invasioni territoriali dedicandosi, tuttavia, principalmente all'Inghilterra piuttosto che alla Normandia. Sua moglie Matilde di Boulogne fu mandata nel Kent, con navi e risorse provenienti da Boulogne, con il compito di riprendere possesso del porto strategico di Dover gi\u00e0 sotto il controllo di Robert di Gloucester. Nello stesso 1138, Dover si arrese alle forze della regina consorte.\nUn piccolo contingente di cavalieri venne invece inviato a nord per aiutare negli scontri contro gli scozzesi; qui nell'agosto dell'anno seguente, nella battaglia dello Stendardo, le forze di Davide furono sconfitte dalle truppe di Thurstan, arcivescovo di York. Nonostante tale sconfitta, Davide riusc\u00ec tuttavia a occupare la maggior parte del Nord.\nSempre nel quadro di manovre tese ad arginare la guerra civile ormai dilagante, Stefano in persona si rec\u00f2 a ovest nel tentativo di riprendere il controllo del Gloucestershire, colpendo dapprima nel Nord delle Marche gallesi, prendendo Hereford e Strewsbury, per poi spostarsi verso Bath. La citt\u00e0 di Bristol tuttavia si dimostr\u00f2 troppo ben difesa per essere conquistata e Stefano si accontent\u00f2 di fare incursioni e saccheggiare l'area circostante. I ribelli si aspettavano un intervento di supporto da parte di Robert che, tuttavia, rimase in Normandia per tutto l'anno cercando di persuadere l'imperatrice Matilde a invadere l'Inghilterra di persona.\nLa campagna militare di Stefano in Inghilterra procedette bene: lo storico David Crouch la descrive come \u00abun successo militare di prima categoria\u00bb. Il re colse l'opportunit\u00e0 del suo vantaggio militare per raggiungere un accordo con la Scozia: Matilde di Boulogne, moglie del re, venne inviata a negoziare un trattato tra il marito, re Stefano, e Davide I di Scozia; con il trattato di Durham, la Northumbria e la Cumbria venivano concesse al re scozzese, e a suo figlio Enrico, in cambio della loro fedelt\u00e0 e della futura pace ai confini.\nTale accordo, tuttavia, non teneva conto delle legittime pretese di Ranulph de Gernon (il quale considerava s\u00e9 stesso come possessore di diritto di Carlisle e Cumberland), un problema che avrebbe avuto vaste ripercussioni nella guerra.\nPreparazione alla guerra (1139).\nPer il 1139, l'invasione dell'Inghilterra da parte di Robert di Gloucester e Matilde appariva imminente.\nGoffredo e Matilde si erano assicurati gran parte della Normandia e, insieme a Robert di Gloucester, spesero l'inizio dell'anno mobilitando le forze per essere pronti a una spedizione oltre la Manica. Matilde, all'inizio dell'anno, si era inoltre appellata al papa, promuovendo la sua legale rivendicazione del trono inglese; senza particolari sorprese, il papa declin\u00f2 di cambiare il suo iniziale supporto per Stefano d'Inghilterra, ma dalla prospettiva di Matilde tale responso stabiliva come la rivendicazione di Stefano fosse quanto meno disputata.\nAllo stesso tempo Stefano, influenzato dal suo principale consigliere Waleran de Beaumont, fratello gemello di Robert di Leicester, si prepar\u00f2 al conflitto creando un numero di contee aggiuntive: solo uno sparuto numero esistevano sotto Enrico I e queste erano largamente di natura simbolica. Stefano ne cre\u00f2 principalmente nelle parti pi\u00f9 vulnerabili della nazione, assegnandole a uomini che considerava leali e capaci comandanti militari, delegando inoltre nuovi territori e maggiore potere esecutivo. Vari erano gli obbiettivi di Stefano, incluso l'assicurarsi la lealt\u00e0 dei suoi sostenitori chiave, concedendo loro tali onori e cos\u00ec migliorando le difese nelle parti meno sicure del regno. I gemelli Beaumont, insieme al loro fratello minore e ai cugini, furono tra i principali assegnatari di queste nuove contee.\nDal 1138 in poi, Stefano concesse le contee di Worcester, Leicester, Hereford, Warwick e Pembroke che, combinate ai nuovi possedimenti del nuovo alleato di Stefano, il principe Enrico di Scozia, nel Cumberland e Northumbria, crearono una grande zona cuscinetto tra il problematico Sudovest, Chester e il resto del regno.\nStefano intervenne inoltre anche in campo ecclesiastico rimuovendo il gruppo di vescovi che considerava come minaccia per il suo governo. L'amministrazione reale sotto Enrico I era stata capeggiata da Roger, vescovo di Salisbury, supportato dai suo nipoti, Alessandro e Nigel, rispettivamente vescovo di Lincoln e di Ely e figli di Roger le Poer, che era stato Lord Cancelliere. Questi vescovi, potenti proprietari terrieri cos\u00ec come importanti governanti ecclesiastici, iniziarono a costruire nuovi castelli e ad aumentare la misura dei propri eserciti, portando Stefano a sospettare che stessero per disertare la sua causa e allearsi con l'imperatrice Matilde. Roger e la sua famiglia erano, inoltre, nemici di Waleran de Beaumont.\nNel giugno 1139 Stefano tenne la sua corte a Oxford, dove nacque un conflitto fra gli uomini di Alano di Penthi\u00e8vre e quelli di Roger, probabilmente deliberatamente creato da Stefano. Il re, fatti arrestare i vescovi con l'eccezione di Nigel vescovo di Ely che si rifugi\u00f2 nel castello di Devizes, impose che Roger e gli altri vescovi consegnassero tutti i loro castelli in Inghilterra. I vescovi si arresero e consegnarono i propri castelli, ma solo dopo che Stefano prese d'assedio il castello di Ely, minacciando di giustiziare Roger. L'incidente rimosse in definitiva ogni minaccia militare da parte dei vescovi, ma probabilmente danneggi\u00f2 le relazioni di Stefano con il clero anziano e, in particolare, con suo fratello Enrico di Blois.\nGuerra durante l'Anarchia.\nTecnologia e tattiche.\nLe ostilit\u00e0 anglo-normanne durante la guerra civile furono caratterizzate da campagne militari di logoramento, durante le quali i comandanti si limitavano a saccheggiare le terre nemiche e conquistare castelli cos\u00ec da consentire di prendere possesso dei territori degli avversari, ottenendo alla fine strategiche, anche se lente, vittorie.\nRaro era il ricorso a battaglie campali tra le armate, considerate altamente rischiose e, di norma, evitate dai prudenti comandanti. Nonostante il sistema feudale, la guerra normanna tradizionalmente risultava particolarmente onerosa per i governanti, i quali raccoglievano e spendevano larghe somme di denaro. Il costo delle ostilit\u00e0 era aumentato considerevolmente nella prima parte del XII secolo, di conseguenza riserve adeguate di denaro contante erano diventate estremamente importanti per ottenere il successo delle campagne successive.\nIl casato di Stefano d'Inghilterra e Matilde si basava su piccoli corpi di cavalieri chiamati \"familia regis\"; questo gruppo ristretto interno formava la base per un quartier generale in ogni campagna militare. Le armate del periodo erano ancora sostanzialmente simili a quelle dei secoli precedenti, comprendendo corpi di cavalieri armati a cavallo supportati dalla fanteria; molti di questi uomini vestivano lunghe cotte ad anelli, indossavano elmi, schinieri e una protezione per le braccia. Le spade erano comuni, insieme alle lance, per la cavalleria come per la fanteria. I balestrieri erano diventati pi\u00f9 numerosi, mentre gli arcieri venivano occasionalmente usati in battaglia. Queste forze erano o \"leve feudali\", arruolate dai nobili locali per un limitato periodo di servizio durante una campagna, o costosi mercenari ai quali si ricorreva sempre pi\u00f9 di frequente e che erano spesso meglio addestrati e pi\u00f9 flessibili in quanto a durata del servizio.\nI Normanni, fin dalla loro occupazione dell'Inghilterra nel 1066, avevano per primi iniziato a utilizzare largamente i castelli nel X e XI secolo. La maggioranza prendeva la forma di castello in motta castrale oppure di \"ringwork\" facilmente costruibili tramite manodopera e risorse locali; l'\u00e9lite anglo-normanna si impose nel posizionare strategicamente questi castelli sulle sponde dei fiumi e nelle valli per controllare popolazioni, commerci e regioni. Nei decenni precedenti la guerra civile, alcune nuove costruzioni di pietra erano state introdotte; rispetto ai castelli tradizionali, generalmente in legno, questi necessitavano di lavoratori esperti e potevano essere costruiti solo lentamente, per l'assestamento dei materiali e delle malte, nell'arco di molte stagioni. Nonostante tale solidit\u00e0, queste costruzioni si sarebbero successivamente mostrate vulnerabili a macchine d'assedio come la balista e la manganella, usate negli anni quaranta del 1100, che erano tuttavia significatamene meno potenti del successivo trabucco. La presa dei castelli comportava, in ogni caso, lunghi assedi che tendevano ad affamare gli assediati. In luogo degli assalti frontali, particolare importanza veniva assegnata dai comandanti pi\u00f9 esperti alla creazione di gallerie che giungevano sotto le mura difensive; all'interno di queste, quando non si giungeva rapidamente al crollo delle murature, venivano talvolta ammassate carcasse di maiali, o anche maiali vivi, cui veniva appiccato il fuoco: l'intenso calore sprigionato dal grasso animale accelerava il crollo delle mura stesse.\nEntrambe le parti risposero costruendo nuovi castelli, alcune volte creando sistemi di fortificazione strategica. I sostenitori di Matilde nel Sudovest costruirono una variet\u00e0 di castelli per proteggere il territorio, normalmente utilizzando la motta castrale come a Winchcombe, Upper Slaughter oppure Bampton. Allo stesso modo, Stefano d'Inghilterra costru\u00ec una catena di castelli a Burwell, Lidgate, Rampton, Caxton e Swavesey, a 10\u201315\u00a0km di distanza uno dall'altro, cos\u00ec da poter proteggere i propri territori intorno a Cambridge. Molti di questi castelli vennero definiti come \"adulterini\", ovvero non autorizzati, perch\u00e9, a causa del caos provocato dalla guerra, nessun decreto reale era mai stato concesso per la loro costruzione ai rispettivi signori. Le cronache contemporanee videro ci\u00f2 come motivo di preoccupazione crescente: Roberto di Torigni rifer\u00ec che durante il conflitto furono costruiti almeno 1\u00a0115 castelli; altre fonti propongono un numero, pi\u00f9 credibile, pari a circa 130.\nAltra struttura caratteristica della guerra fu la creazione di molti \"contro-castelli\" (in inglese: \"counter-castle\") che erano costituiti da castelli elementari posti, durante l'assedio, nell'area prospiciente, o comunque vicina all'obbiettivo principale dell'attacco. Tipicamente questi castelli erano costituiti da una struttura circolare o da una motta castrale posta a 2-300 metri dall'obiettivo, ovvero oltre il raggio di tiro degli arcieri. I contro-castelli potevano essere utilizzati sia come postazioni di tiro per le macchine d'assedio, sia come basi per controllare la regione sotto il loro dominio. La maggioranza dei contro-castelli venivano distrutti al termine dell'assedio che ne aveva giustificato la costruzione, ma in alcuni casi le costruzioni sopravvissero come, ad esempio, i contro-castelli chiamati \"Jew's Mount\" (\"il monte dell'ebreo\") e \"Mount Pelham\" (\"monte Pelham\") costruiti da Stefano nel 1141 nei pressi del castello di Oxford.\nI contendenti.\nStefano.\nRe Stefano era estremamente ricco, anche grazie al tesoro del defunto re Enrico I, e disponeva di molti uomini. Modesto e apprezzato dai nobili del regno, era tuttavia considerato un uomo capace anche di azioni ferme e decise.\nLe sue qualit\u00e0 personali come comandante militare si concentravano principalmente nella sua capacit\u00e0 nel combattimento corpo a corpo, nella guerra d'assedio e nella notevole abilit\u00e0 di manovrare le proprie forze militari velocemente anche su distanze relativamente lunghe. La voce della codardia del padre durante la prima crociata, comunque, continuava a circolare e il desiderio di evitare la stessa reputazione potrebbe aver influenzato alcune delle sue azioni militari pi\u00f9 sconsiderate. Il re si appoggi\u00f2 inoltre pesantemente a sua moglie, la regina Matilde di Boulogne, sia per intavolare negoziazioni sia per mantenere viva la sua causa e il suo esercito durante la sua prigionia nel 1141; Matilde govern\u00f2 la casa reale, durante questo periodo, insieme al leader dei mercenari di Stefano, William di Ypres.\nMatilde.\nLa fazione dell'imperatrice Matilde mancava di un comandante equivalente a Stefano d'Inghilterra. Matilde aveva delle ferme basi nel governo come imperatrice in Germania, dove aveva presieduto la corte e agito come reggente in Italia con l'armata imperiale in campagne militari. Nonostante ci\u00f2 Matilde, come donna, non poteva comandare personalmente le forze in battaglia.\nOltretutto dalle cronache contemporanee emerge come la figlia di Enrico I fosse meno popolare di Stefano, anche perch\u00e9 per certi versi assomigliava a suo padre: abituata a governare fermamente la sua corte, non esitava a minacciare e a porsi, generalmente, in maniera alquanto arrogante. In una cultura prettamente maschile e guerriera tale atteggiamento era considerato come particolarmente inappropriato.\nIl marito di Matilde, Goffredo V d'Angi\u00f2, gioc\u00f2 un ruolo fondamentale nella presa del controllo sulla Normandia durante la guerra, ma non attravers\u00f2 la Manica verso l'Inghilterra. Il matrimonio fra i due, inoltre, non era felice e nel 1130 era quasi collassato.\nPer la maggior parte della guerra, quindi, le armate angioine erano portate in battaglia da una schiera di nobili anziani. Il pi\u00f9 importante di questi era Robert di Gloucester, il fratellastro dell'imperatrice: egli era conosciuto per le sue qualit\u00e0 di statista, la sua esperienza militare e le sue abilit\u00e0 di condottiero. Robert aveva provato a convincere Tebaldo II di Champagne, che non aveva preso parte alla prima corte di Stefano nel 1136, a prendere il trono nel 1135.\nMiles de Gloucester si sarebbe dimostrato anch'egli un capace comandante militare fino alla sua morte nel 1143, ma l'esistenza di incomprensioni e tensioni con Robert non consentirono di giungere a un comando unico delle forze in campo.\nUno dei seguaci pi\u00f9 fedeli di Matilde era Brien FitzCount: come Miles di Gloucester era un \"marcher lord\" del Galles. FitzCount era apparentemente motivato da un forte senso del dovere nel mantenere il suo giuramento a Matilde e si dimostr\u00f2 decisivo nel difendere i corridoi del Tamigi.\nGuerra civile.\nFase iniziale della guerra (1139-1140).\nL'invasione angioina arriv\u00f2 verso la fine dell'estate del 1139.\nNell'agosto 1139 Baldovino di Redvers mosse dalla Normandia verso Wareham nel tentativo iniziale di catturare un porto e costituire una testa di ponte per l'armata d'invasione di Matilde, ma le forze di Stefano lo obbligarono a ritirarsi nel Sudovest.\nIl 30 settembre, in ogni caso, l'imperatrice, invitata dalla regina madre Adeliza di Lovanio ad Arundel, raggiunse l'Inghilterra scortata da Robert di Gloucester e 140 cavalieri. Matilde rimase al castello di Arundel, mentre Robert marciava verso nordovest a Wallingford e Bristol, sperando di raccogliere appoggi per la ribellione e unirsi con Miles de Gloucester, che colse l'occasione per rinunciare alla sua fedelt\u00e0 al re.\nStefano rispose muovendosi prontamente verso sud, ponendo sotto assedio Arundel e intrappolando Matilde dentro il castello. Da tale posizione di preminenza, Stefano concord\u00f2 una tregua proposta da suo fratello, Enrico di Blois; i dettagli completi della tregua non sono conosciuti, ma i risultati furono che Stefano prima lasci\u00f2 libera Matilde dall'assedio e successivamente permise, a lei e alla sua compagnia, di muoversi verso sudovest dove si riunirono con Robert di Gloucester. Le ragioni dietro la decisione di Stefano di liberare i suoi contendenti rimangono non chiare: le cronache contemporanee suggeriscono che Enrico argoment\u00f2 che sarebbe stato nel miglior interesse di Stefano rilasciare l'imperatrice e concentrarsi, invece, nell'attaccare Robert. Durante l'assedio di Arundel, inoltre, Stefano aveva dovuto fronteggiare un dilemma militare: il castello era infatti considerato quasi imprendibile e poteva necessitare l'impiego dell'intera armata lasciando Robert libero di muoversi nell'Ovest. Altri ritengono che Stefano abbia rilasciato Matilde per semplice senso di cavalleria.\nNonostante ci fossero state alcune nuove diserzioni nel campo dell'imperatrice, Matilde ora controllava un compatto blocco di territori: nel Sudovest da Gloucester e Bristol fino a Devon e Cornwall, a ovest nelle Marche gallesi e a est fino a Oxford e Wallingford, minacciando cos\u00ec Londra. Matilde stabil\u00ec la propria corte a Bristol nel Gloucester, vicino alla fortezza di Robert ma tuttavia abbastanza lontana per rimanere indipendente dal suo fratellastro.\nStefano si prepar\u00f2 a riprendere possesso della regione attaccando il castello di Wallingford il quale controllava i corridori del Tamigi; il castello era governato da Brien FitzCount e Stefano lo trov\u00f2 troppo ben difeso, tanto che lasci\u00f2 alcune forze a mantenere l'assedio continuando verso ovest nello Wiltshire per attaccare Trowbridge, prendendo i castelli di South Cerney e Malmesbury durante il viaggio. Di converso, Miles de Gloucester marci\u00f2 verso est, attaccando le forze di retroguardia di Stefano a Wallingford e minacciando un'avanzata verso Londra. Stefano fu cos\u00ec costretto a rinunciare alla sua campagna dell'Ovest, ritornando a est per stabilizzare la situazione e proteggere la sua capitale.\nAll'inizio del 1140 Nigel, vescovo di Ely, i cui castelli erano stati confiscati da Stefano l'anno precedente, si ribell\u00f2 a sua volta al re: sperava di prendere possesso dell'Anglia orientale e stabil\u00ec le sue basi per le operazioni nell'isola di Ely, circondato dal protettivo territorio del Fenland. Stefano rispose velocemente portando un'armata nel Fens e usando ponti di barche per formare una strada rialzata che gli permise di portare un attacco a sorpresa sull'isola. Nigel riusc\u00ec a fuggire da Gloucester ma i suoi uomini e castelli vennero catturati, ripristinando cos\u00ec l'ordine nell'Est. A sua volta, Robert di Gloucester rioccup\u00f2 alcuni dei territori che Stefano aveva conquistato nella sua campagna del 1139.\nIn uno sforzo per negoziare una tregua, Enrico di Blois presenzi\u00f2 a una conferenza di pace a Bath, dove Robert rappresent\u00f2 l'imperatrice Matilde mentre Matilde di Boulogne e l'arcivescovo Teobaldo il re. Le insistenze di Enrico, che prevedeva poter dettare i parametri dell'accordo di pace, fece ben presto arenare la discussione.\nRanulph de Gernon, deluso del regalo del Nord dell'Inghilterra al principe Enrico di Scozia da parte di Stefano, organizz\u00f2 allora un piano per risolvere il problema: l'intendimento era quello di rapire Enrico durante il ritorno del principe in Scozia dalla corte di Stefano dopo Natale. Stefano, appreso tale intendimento, scort\u00f2 personalmente Enrico verso nord, ma questo gesto si rivel\u00f2 come la goccia che fece traboccare il vaso per il IV conte di Chester. Ranulph, di converso, aveva precedentemente rivendicato i suoi diritti sul castello di Lincoln, tenuto da Stefano e, con la scusa di una visita, prese possesso della fortificazione in un attacco a sorpresa; Stefano marci\u00f2 allora verso nord a Lincoln e concord\u00f2 una tregua con Ranulph, al quale permise di mantenere il castello, probabilmente per evitare che defezionasse unendosi alle schiere dell'imperatrice. Ritornato a Londra, Stefano tuttavia apprese che Ranulph, suo fratello e le loro famiglie avevano occupato il castello di Lincoln con forze di difesa minime; tradendo il patto appena concluso, Stefano riassembl\u00f2 la sua armata e mosse velocemente verso nord ponendo sotto assedio il castello, tuttavia non in tempo giacch\u00e9 Ranulph de Gernon era fuggito da Lincoln e aveva dichiarato il proprio appoggio all'imperatrice.\nSeconda fase della guerra (1141-1142).\nLa battaglia di Lincoln.\nMentre Stefano e la sua armata assediavano il castello di Lincoln all'inizio del 1141, Robert di Gloucester e Ranulph de Gernon avanzarono verso le posizioni del re con un'armata pi\u00f9 numerosa. Quando la notizia raggiunse il re, si tenne un consiglio per decidere se dar battaglia o ritirarsi per raggruppare pi\u00f9 soldati; Stefano decise di combattere, giungendo cos\u00ec alla battaglia di Lincoln del 2 febbraio 1141.\nIl re comand\u00f2 il centro della sua armata, con Alano di Penthi\u00e8vre sulla sua destra e William le Gros a sinistra. Le forze nemiche, di Robert e Ranulph, erano superiori in cavalleria e Stefano fece appiedare molti dei suoi cavalieri per formare solidi blocchi di fanteria cui si un\u00ec personalmente combattendo a piedi durante la battaglia. Stefano, non dotato di grandi capacit\u00e0 oratorie, deleg\u00f2 quindi Baldovino di Clare a tenere un discorso di incitamento per le truppe. A un iniziale successo, quando le forze di William distrussero la fanteria gallese degli Angi\u00f2, segu\u00ec un andamento meno favorevole al re: la cavalleria di Robert e Ranulph accerchi\u00f2 infatti il centro di Stefano, e il re in persona si ritrov\u00f2 circondato dall'armata nemica. Molti dei sostenitori di Stefano, inclusi Waleran de Beaumont e William di Ypres, a questo punto fuggirono dal campo ma il re continu\u00f2 a combattere, prima con la sua spada e poi, quando si ruppe, con un'ascia recuperata in battaglia, venendo quindi sopraffatto dagli uomini di Robert e catturato.\nRobert riport\u00f2 Stefano a Gloucester; qui il re si incontr\u00f2 con l'imperatrice Matilde, per poi essere trasferito al castello di Bristol tradizionalmente utilizzato per prigionieri di alto rango. Fu inizialmente confinato in condizioni relativamente buone, ma il timore di un'evasione, sempre pi\u00f9 stringente, fece s\u00ec che venisse posto in catene.\nL'imperatrice inizi\u00f2 allora a muovere i passi necessari per farsi incoronare regina d'Inghilterra al suo posto, cosa che avrebbe richiesto tuttavia l'accordo della chiesa e la sua incoronazione a Westminster. Il fratello di Stefano, Enrico di Blois, avvalendosi delle prerogative del legato papale convoc\u00f2 quindi un consiglio a Westminster prima di Pasqua, per considerare il punto di vista del clero. In realt\u00e0, Enrico aveva concluso un accordo segreto con l'imperatrice in base al quale avrebbe portato il supporto della chiesa in cambio del totale controllo sugli affari ecclesiastici in Inghilterra. Enrico consegn\u00f2 il tesoro reale, piuttosto impoverito, a Matilde e scomunic\u00f2 molti dei sostenitori di Stefano, i quali si rifiutavano di cambiare parte. L'arcivescovo Tebaldo non era per\u00f2 disponibile a incoronare Matilde come regina cos\u00ec rapidamente, e una delegazione di clero e nobilt\u00e0 capeggiata dallo stesso Tebaldo si rec\u00f2 a Bristol per consultarsi con il re prigioniero in ordine al loro dilemma morale, se avrebbero cio\u00e8 dovuto rinunciare al loro giuramento di fedelt\u00e0 al re; Stefano accett\u00f2, vista la situazione, di liberare i suoi soggetti dal loro giuramento di fedelt\u00e0 nei suoi confronti.\nIl clero si riun\u00ec nuovamente a Winchester dopo Pasqua per dichiarare Matilde \"Lady of England and Normandy\" (\"Signora dell'Inghilterra e Normandia\"), come precursore della incoronazione. Mentre i sostenitori dell'imperatrice prendevano parte all'evento, tuttavia, sembra che solo pochi altri nobili maggiori abbiano a loro volta presenziato e la delegazione da Londra tergivers\u00f2. La regina Matilde d'Inghilterra scrisse per lamentarsi dell'imprigionamento di Stefano e per chiederne il rilascio. L'imperatrice avanz\u00f2 quindi verso Londra per organizzare la sua incoronazione in giugno, ma la sua posizione divenne alquanto precaria. Nonostante il supporto di Geoffrey de Mandeville, il quale controllava la Torre di Londra, le forze fedeli a Stefano e alla regina Matilde rimanevano vicine alla citt\u00e0 e i cittadini si mostrarono timorosi nel dare il benvenuto all'imperatrice.\nIl 24 giugno, poco prima della pianificata incoronazione, la citt\u00e0 si sollev\u00f2 contro Matilde e Geoffrey de Mandeville; Matilde e i suoi sostenitori riuscirono a fuggire con una caotica ritirata verso Oxford Nello stesso tempo, Goffredo di Angi\u00f2 invase nuovamente la Normandia e, nell'assenza di Waleran di Beaumont, il quale ancora combatteva in Inghilterra, prese possesso di tutti i ducati a sud della Senna e a est del Risle.\nNessun aiuto arriv\u00f2 anche questa volta dal fratello di Stefano, Tebaldo, il quale sembra fosse preoccupato dei suoi personali problemi con la Francia. Il nuovo re francese, Luigi VII, aveva infatti rigettato l'alleanza regionale del padre, migliorando le relazioni con gli Angi\u00f2 e seguendo una linea pi\u00f9 bellicosa con Tebaldo da cui scaturir\u00e0 una guerra negli anni seguenti. Il successo di Goffredo in Normandia e la debolezza di Stefano in Inghilterra iniziarono a influenzare la lealt\u00e0 di molti baroni anglo-normanni, i quali temevano la perdita delle loro terre in Inghilterra a favore di Robert di Gloucester e Matilde e i loro possedimenti in Normandia a vantaggio di Goffredo. Molti iniziarono a lasciare la fazione di Stefano; l'amico e consigliere Waleran decise di disertare in favore di Matilde a met\u00e0 del 1141, attraversando la Normandia per assicurarsi i suoi possedimenti e portando inoltre il Worchestershire nel campo dell'imperatrice. Il fratello gemello di Waleran, Robert di Leicester, a sua volta si ritir\u00f2 dai combattimenti nello stesso periodo. Altri sostenitori dell'imperatrice furono ripristinati nei loro precedenti possedimenti, come il vescovo Nigel di Ely, mentre altri ricevettero nuove contee nell'Ovest dell'Inghilterra. Il controllo reale sul conio delle monete si interruppe, portando la valuta prodotta di baroni e vescovi locali in circolazione per tutta la nazione.\nDisfatta di Winchester e assedio di Oxford.\nLa moglie di Stefano, Matilde di Boulogne, gioc\u00f2 una parte decisiva nel mantenere la causa del re viva durante la prigionia. La regina raggrupp\u00f2 i tenenti rimanenti e la famiglia reale nel Sudest, avanzando poi su Londra quando la popolazione cacci\u00f2 l'imperatrice. Il comandante William di Ypres rimase con la regina a Londra, mentre William Martel comand\u00f2 le operazioni da Sherborne nel Dorset e Faramus di Boulogne mantenne il controllo della casa reale.\nL'alleanza fra Enrico di Blois e l'imperatrice si rivel\u00f2 alquanto breve; i due, infatti, si scontrarono riguardo al patronato politico e alla politica ecclesiastica. Fu cos\u00ec che il vescovo, incontrata la moglie del fratello a Guildford, cambi\u00f2 nuovamente partito ricominciando a sostenere la causa di re Stefano.\nLa posizione dell'imperatrice cambi\u00f2 radicalmente in seguito alla disfatta di Winchester. In seguito alla loro ritirata da Londra, a luglio Robert di Gloucester e Matilde assediarono Enrico nel suo castello episcopale a Winchester. Matilde stava usando il castello reale di Winchester quale base per le sue operazioni, ma poco dopo la regina Matilde d'Inghilterra e William di Ypres circondarono le forze angioine con la loro armata talch\u00e9 gli assedianti divennero assediati a loro volta. L'imperatrice decise di fuggire dalla citt\u00e0 con le persone a lei vicine come FitzCount e Reginaldo di Cornovaglia, mentre il resto della sua armata ritardava le forze reali. Nella battaglia le forze dell'imperatrice vennero sconfitte e Robert di Gloucester in persona fu catturato durante la ritirata, mentre Matilde riusc\u00ec a raggiungere la sua fortezza a Devizes.\nCon Stefano e Robert tenuti prigionieri nei rispettivi campi avversi, iniziarono le negoziazioni per concordare di una pace duratura, ma la regina Matilde non era disposta a nessun compromesso con l'imperatrice mentre Robert rifiutava ogni offerta per allearsi con Stefano. Nel novembre dello stesso anno, le due parti semplicemente si scambiarono entrambi i leader: Stefano ritorn\u00f2 alla sua regina e Robert di Gloucester all'imperatrice a Oxford. Enrico tenne un altro consiglio ecclesiastico riaffermando il pieno diritto del fratello al trono d'Inghilterra, e nel Natale del 1141 Stefano venne nuovamente incoronato re.\nAll'inizio del 1142, Stefano si ammal\u00f2 e per Pasqua iniziarono a circolare voci che fosse morto. \u00c8 possibile che tale malattia fosse il risultato della prigionia dell'anno precedente, ma ad avvenuta guarigione il re part\u00ec nuovamente verso nord per raggruppare nuove forze e per convincere, con successo, Ranulph de Gernon a cambiare parte ancora una volta rinnovando il giuramento a suo tempo tradito. Stefano spese l'estate nell'attaccare alcuni nuovi castelli angioini costruiti l'anno precedente, inclusi Cirencester, Bampton e Wareham.\nDurante l'estate del 1142 Robert ritorn\u00f2 in Normandia per assistere Goffredo d'Angi\u00f2 con le operazioni contro alcuni dei sostenitori rimanenti a Stefano nel luogo, prima di ritornare in Inghilterra in autunno. Allo stesso tempo, Matilde inizi\u00f2 a essere maggiormente pressata dalle forze di Stefano e venne circondata a Oxford. La citt\u00e0 appariva sicura, protetta come era da mura e dal fiume Isis, ma Stefano comand\u00f2 un attacco improvviso attraverso il fiume, capeggiando la carica e nuotando per parte dell'assalto; una volta arrivati dall'altra parte, il re e i suoi uomini irruppero nella citt\u00e0, intrappolando l'imperatrice nel castello. Il castello di Oxford, tuttavia, era una potente fortezza e, piuttosto che fare irruzione, Stefano dovette iniziare un lungo assedio, sebbene sicuro che Matilde fosse oramai circondata. Poco prima di Natale, l'imperatrice riusc\u00ec a fuggire a piedi dal castello, attravers\u00f2 il fiume ghiacciato e raggiunse Wallingford, lasciando la guarnigione del castello libera di arrendersi il giorno seguente. Matilde, dopo un periodo trascorso con FitzCount, ristabil\u00ec quindi la sua corte a Devizes.\nFase di stallo (1143\u20131146).\nLa guerra civile inglese arriv\u00f2 a una fase di stallo a met\u00e0 degli anni quaranta del 1100, mentre Goffredo d'Angi\u00f2 consolid\u00f2 il proprio potere in Normandia.\nIl 1143 inizi\u00f2 in maniera precaria per Stefano, assediato da Robert di Gloucester nel castello di Wilton, punto di ritrovo per le forze reali nello Herefordshire. Stefano tent\u00f2 di rompere l'assedio e fuggire, il che port\u00f2 alla battaglia di Wilton: la cavalleria angioina si dimostr\u00f2 nuovamente troppo potente e per un momento sembr\u00f2 che Stefano potesse essere catturato per una seconda volta; in questa occasione William Martel, assistente di Stefano, si espose strenuamente nella retroguardia permettendo a Stefano di fuggire dal campo di battaglia mentre lo stesso William veniva tratto prigioniero. Stefano consider\u00f2 la lealt\u00e0 di William cos\u00ec importante da scambiare il castello di Sherborne con il suo rilascio: una rara occasione in cui il re consegn\u00f2 un castello per liberare un proprio uomo.\nNel tardo 1143 Stefano affront\u00f2 un nuovo pericolo a est, quando Geoffrey de Mandeville, I conte di Essex si ribell\u00f2 contro il re nell'Anglia orientale. In realt\u00e0, Stefano, che nutriva da anni risentimento nei confronti del barone, provoc\u00f2 il conflitto convocando Geoffrey a corte e ivi facendolo arrestare. Il re minacci\u00f2 di far giustiziare il conte di Essex a meno che i baroni non avessero consegnato i suoi numerosi castelli, inclusi la Torre di Londra, il castello di Walden e Pleshey e tutte le importanti fortificazioni che si trovavano all'interno o comunque vicino a Londra. Geoffrey si arrese, ma una volta libero si diresse nel Nordest verso l'isola di Ely, nel Fens, da dove inizi\u00f2 una campagna militare contro Cambridge, con l'intenzione di progredire a sud verso Londra. Con tutti questi problemi e Hugh Bigod ancora in aperta ribellione nel Norfolk, a Stefano mancavano le risorse per rintracciare Geoffrey nel Fens e si accontent\u00f2 di costruire una serie di castelli fra Ely e Londra, incluso il castello di Burwell.\nRanulph de Gernon, intanto, si rivolt\u00f2 ancora una volta nell'estate del 1144, dividendo l'\"onore di Lancaster\" di Stefano fra s\u00e9 stesso e il principe Enrico di Scozia. Nell'Ovest Robert di Gloucester e i suoi seguaci, intanto, continuavano a razziare i territori reali confinanti, mentre il castello di Wallingford rimaneva una potente roccaforte angioina, troppo vicina a Londra per non destare preoccupazioni.\nNello stesso tempo, Goffredo d'Angi\u00f2 fin\u00ec di assicurarsi il possesso del Sud della Normandia e nel gennaio 1144 avanz\u00f2 fino a Rouen, capitale del ducato, concludendo la propria campagna. Luigi VII di Francia lo riconobbe duca di Normandia poco dopo e, a questo punto della guerra, Stefano dipendeva sempre maggiormente dai suoi pi\u00f9 prossimi alleati, come William di Ypres e altri, ma mancava del supporto dei baroni maggiori, i quali sarebbero forse stati in grado di consegnargli significativi rinforzi.\nDopo il 1143 la guerra avanz\u00f2 pi\u00f9 rapidamente, con leggeri vantaggi per Stefano. Miles di Gloucester, uno dei comandanti pi\u00f9 talentuosi degli Angi\u00f2, era morto in un incidente di caccia il Natale precedente, abbassando un po' della pressione sulle forze del re nell'Ovest. La ribellione di Goffredo di Mandeville continu\u00f2 fino a settembre 1144, quando mor\u00ec durante un attacco su Burwell. La guerra nell'Ovest ebbe migliori esiti nel 1145, quando il re riconquist\u00f2 il castello di Faringdon nell'Oxfordshire; nel Nord Stefano concluse un nuovo accordo con Ranulph de Gernon, ma nel 1146 il re ripet\u00e9 il comportamento tenuto con Geoffrey di Mandeville nel 1143, prima invitando Ranulf a corte, poi arrestandolo e minacciando di farlo giustiziare a meno che non avesse consegnato un certo numero di castelli, inclusi quelli di Lincoln e Coventry. Come gi\u00e0 avvenuto con Geoffrey, al momento del rilascio Ranulf si ribell\u00f2 nuovamente, ma la situazione rimaneva di stallo. Stefano invi\u00f2 nuove forze al Nord per proseguire una nuova campagna, mentre Ranulf rimaneva senza castelli utili per portare un attacco alle forze reali.\nA questo punto, comunque, la pratica di Stefano di invitare baroni a corte per poi arrestarli gli procur\u00f2 cattiva reputazione e crescente sfiducia.\nFasi finali della guerra (1147-1152).\nLe caratteristiche del conflitto in Inghilterra iniziarono gradualmente a cambiare. Lo storico Frank Barlow suggerisce che, per la fine degli anni quaranta del 1100, \u00abla guerra era finita\u00bb, a eccezione di occasionali e sporadici combattimenti.\nMatilde.\nNel 1147 Robert di Gloucester mor\u00ec di morte naturale e l'anno successivo, ritornando in Normandia, l'imperatrice Matilde disinnesc\u00f2 una discussione con la chiesa riguardo alla propriet\u00e0 del castello di Devizes, contribuendo a ridurre la durata della guerra.\nNel frattempo era stata proclamata la seconda crociata e molti sostenitori angioini, compreso Waleran di Beaumont, vi presero parte, lasciando cos\u00ec la regione per diversi anni.\nMolti dei baroni stavano intanto facendo accordi di pace fra loro per assicurare le proprie terre e le ricompense di guerra. Nel 1147 Goffredo d'Angi\u00f2 e il figlio di Matilde, il futuro re Enrico II, orchestrarono un tentativo di invasione dell'Inghilterra basando le proprie forze su reparti di mercenari, ma la spedizione fall\u00ec anche perch\u00e9 Enrico non era, di fatto, in grado di pagare i propri uomini. Paradossalmente, fu Stefano d'Inghilterra a pagare i loro salari, permettendo cos\u00ec a Enrico di ritornare a casa in sicurezza; non sono chiare le ragioni di tale comportamento: una possibile spiegazione potrebbe essere la sua generale cortesia e cavalleria verso i membri della famiglia, un'altra che stesse in realt\u00e0 iniziando a considerare come concludere la guerra rapidamente e pacificamente, vedendo questa occasione come una via per costruire una positiva relazione con Enrico.\nMolti dei nobili pi\u00f9 preminenti iniziarono a loro volta a negoziare le loro tregue personali e cos\u00ec iniziarono a deporre le armi, firmando trattati solitamente con la reciproca promessa di cessare le ostilit\u00e0, limitare il numero di castelli, oppure ridurre la dimensione delle armate da portare in battaglia; tipicamente tali trattati includevano clausole che riconoscevano ai nobili la possibilit\u00e0, nel caso i loro signori l'avessero richiesto, di riprendere i combattimenti. Nacque cos\u00ec una rete di trattati durante gli anni cinquanta del 1100, che ridussero il numero e il livello dei combattimenti locali in Inghilterra, tuttavia senza eliminarli completamente.\nMatilde rimase in Normandia per il resto della guerra, concentrandosi nello stabilizzare il ducato e nel promuovere i diritti di suo figlio Enrico sul trono d'Inghilterra; quest'ultimo ritorn\u00f2 in Inghilterra nuovamente nel 1149, questa volta pianificando un'alleanza nel Nord con Ranulph de Gernon. Il piano angioino prevedeva l'assenso di Ranulf a rinunciare ai propri diritti su Carlisle, tenuta dagli scozzesi, in cambio dei diritti sull'intero onore di Lancaster; Ranulf avrebbe reso il proprio giuramento a Davide I di Scozia e a Enrico, con Enrico come suo Signore diretto. A seguito di questo trattato di pace, Enrico e Ranulf concordarono di attaccare York, probabilmente con l'aiuto degli scozzesi. Di rimando, Stefano marci\u00f2 rapidamente verso nord a York e l'attacco pianificato si disgreg\u00f2, ma permise comunque a Enrico di tornare in Normandia dove venne dichiarato Duca da suo padre. Anche se ancora giovane, Enrico stava guadagnando rapidamente una reputazione di leader capace ed energico; il suo prestigio e potere aumentarono maggiormente quando, inaspettatamente, spos\u00f2 Eleonora nel 1152, duchessa d'Aquitania e recentemente divorziata moglie di Luigi VII di Francia. Il matrimonio fece di Enrico il futuro governante di un'enorme parte di territorio francese.\nStefano.\nNegli ultimi anni della guerra, anche Stefano inizi\u00f2 a occuparsi delle questioni familiari e della successione.\nIl re diede a Eustachio, suo figlio maggiore, la contea di Boulogne nel 1147, tuttavia rimase poco chiaro se avrebbe ereditato la corona d'Inghilterra. L'opzione preferita di Stefano sarebbe stata quella di una coreggenza, ovvero di far incoronare Eustachio mentre era ancora in vita imitando una procedura ormai usanza in Francia, ma non cos\u00ec in Inghilterra dove papa Celestino II, durante il suo breve pontificato dal 1143 al 1144, aveva proibito tale pratica. Unico a poter incoronare Eustachio sarebbe stato l'arcivescovo Tebaldo, il quale avrebbe benissimo potuto intendere l'evento esclusivamente come una garanzia alla continuazione della guerra civile anche in seguito alla morte di Stefano. L'arcivescovo si rifiut\u00f2, tuttavia, di incoronare Eustachio senza l'assenso di papa Eugenio III. La situazione di Stefano peggior\u00f2 ulteriormente a seguito di altre diatribe con i prelati riguardo ai diritti e privilegi della chiesa.\nStefano reiter\u00f2 il tentativo di far incoronare suo figlio nella Pasqua 1152, raccogliendo i propri nobili perch\u00e9 giurassero fedelt\u00e0 a Eustachio e, quindi, insistendo con Tebaldo e i suoi vescovi per consacrarlo come re. Al nuovo rifiuto dell'arcivescovo, Stefano ed Eustachio lo fecero imprigionare insieme ai vescovi e si rifiutarono di rilasciarli a meno che non avessero accettato di consacrare come re Eustachio. Le relazioni del re con la chiesa erano giunte ai livelli pi\u00f9 bassi del suo regno; intanto Tebaldo, riuscito a fuggire, ripar\u00f2 in esilio temporaneo nelle Fiandre, inseguito fino alla costa dai cavalieri di Stefano.\nFine della guerra.\nNegoziati di pace (1153-1154).\nEnrico, il futuro Enrico II d'Inghilterra, torn\u00f2 nuovamente in Inghilterra durante l'inizio del 1153 con una piccola armata, supportato nel Nord e nell'Est da Ranulph de Gernon e Hugh Bigod. Il castello di Stefano a Malmesbury venne assediato dalle forze d'invasione, e il re rispose marciando verso ovest con un'armata per liberare la piazzaforte.\nStefano cerc\u00f2, senza successo, di obbligare la pi\u00f9 piccola armata di Enrico a un scontro decisivo lungo il fiume Avon. Anche in previsione dell'imminente inverno, Stefano acconsent\u00ec a una tregua temporanea e ritorn\u00f2 a Londra, lasciando a Enrico la possibilit\u00e0 di viaggiare verso nord attraverso le Midlands, dove il potente Robert de Beaumont, conte di Leicester, annunci\u00f2 il proprio supporto alla causa angioina. Nonostante il ben modesto successo militare, Enrico e i suoi alleati controllavano cos\u00ec il Sudovest, le Midlands e buona parte del Nord dell'Inghilterra. Poco prima di Pasqua, una delegazione di anziani prelati inglesi si incontr\u00f2 con Enrico e i suoi consiglieri a Stockbridge; molti dettagli della discussione rimasero poco chiari, sembra tuttavia che gli uomini di chiesa enfatizzassero il loro supporto a Stefano, auspicando comunque a una pace negoziata. Enrico conferm\u00f2 nuovamente che avrebbe evitato le cattedrali inglesi e non avrebbe obbligato i vescovi a presenziare a corte.\nStefano, intanto, durante l'estate intensific\u00f2 il gi\u00e0 lungo assedio del castello di Wallingford in un tentativo finale di prendere la roccaforte angioina. Quando la caduta di Wallingford sembrava imminente, Enrico marci\u00f2 verso sud con una piccola armata con l'auspicio di fermare l'assedio, e riusc\u00ec a porre le forze di Stefano sotto assedio a loro volta. Avendo appreso tale evento, Stefano organizz\u00f2 una grossa armata e marci\u00f2 verso Oxford; le due parti si confrontarono a luglio lungo il Tamigi, vicino a Wallingford. I baroni, a questo punto della guerra, erano ormai sempre pi\u00f9 interessati a evitare scontri in campo aperto e, invece di un combattimento, i membri della chiesa riuscirono a organizzare una tregua, con disappunto sia di Stefano sia di Enrico.\nIn seguito alla tregua, Stefano ed Enrico si incontrarono per valutare una possibile fine della guerra. Eustachio, figlio di Stefano, era chiaramente contrario alla pacifica conclusione di Wallingford: il principe lasci\u00f2 il padre per ritornare a Cambridge con l'intento di raccogliere maggiori fondi per una nuova campagna, ma si ammal\u00f2 improvvisamente e mor\u00ec il mese seguente. La morte del figlio di Stefano rimosse un ovvio pretendente al trono e si presentava particolarmente conveniente per coloro che aspiravano a una pace permanente in Inghilterra. \u00c8 tuttavia possibile che gi\u00e0 Stefano avesse iniziato a riconsiderare l'idea di Eustachio: lo storico Edmund King, per esempio, osserva che le rivendicazioni del principe non vennero menzionate nelle discussioni a Wallingford, e tale comportamento potrebbe chiaramente aver aumentato l'opposizione di Eustachio nei confronti del padre.\nI combattimenti, sebbene con minor violenza, continuarono anche dopo Wallingford. Stefano perse le citt\u00e0 di Oxford e Stamford mentre era occupato a combattere Hugh Bigod nell'Est dell'Inghilterra, tuttavia il castello di Nottingham resistette a un tentativo di presa da parte degli angioini. Allo stesso tempo Enrico di Blois, fratello di Stefano, e l'arcivescovo di Canterbury Teobaldo di Bec si unirono nuovamente nella speranza di procurare una pace duratura tra le due parti, facendo pressioni su Stefano perch\u00e9 accettasse un accordo.\nLe armate di Stefano ed Enrico si incontrarono nuovamente a Winchester in novembre; qui i due contendenti ratificarono i termini di una pace permanente: Stefano annunci\u00f2 il trattato di Winchester nella cattedrale della citt\u00e0, in base al quale riconobbe Enrico come suo figlio adottivo e successore, in cambio del suo giuramento di fedelt\u00e0; promise inoltre di ascoltare i consigli di Enrico, pur mantenendo le sue prerogative reali. L'unico figlio rimanente a Stefano, Guglielmo, avrebbe a sua volta reso giuramento a Enrico, rinunciando cos\u00ec alla sua pretesa al trono; in cambio avrebbe mantenuto le sue terre, mentre i castelli chiave reali sarebbero stati presi da Enrico tramite dei garanti e Stefano avrebbe avuto accesso ai castelli di Enrico. Infine i numerosi mercenari stranieri sarebbero stati mandati a casa. Stefano ed Enrico conclusero l'accordo con un bacio della pace nella cattedrale di Winchester.\nTransizione e ricostruzione (1154-1165).\nLa decisione di Stefano di riconoscere Enrico come suo erede non fu, al tempo, necessariamente una soluzione finale alla guerra civile. Nonostante l'emissione di nuova valuta e di riforme amministrative, Stefano avrebbe potenzialmente potuto vivere per molti anni, mentre la posizione di Enrico sul continente era lontana dall'essere sicura. Anche se Guglielmo, figlio di Stefano, nel 1153 era ancora giovane e impreparato a sfidare Enrico, la situazione avrebbe facilmente potuto cambiare negli anni seguenti; nel 1154, per esempio, vi furono voci secondo cui Guglielmo stesse pianificando di assassinare Enrico. Lo storico Graham White descrive il trattato di Winchester come \u00abuna pace precaria\u00bb, riassumendo cos\u00ec il giudizio della maggioranza degli storici moderni secondo cui la situazione verso la fine del 1153 rimase comunque incerta e imprevedibile. In ogni caso, Stefano inizi\u00f2 a viaggiare lungo tutto il regno, emettendo nuovamente \"writs\" per il Sudovest dell'Inghilterra e viaggiando verso York dove tenne una corte maggiore nel tentativo di mostrare ai baroni del Nord come l'autorit\u00e0 reale fosse stata ripristinata. Dopo l'intensa estate nel 1154, Stefano si spost\u00f2 verso Dover per incontrare il conte delle Fiandre: alcuni storici ritengono che in tale fase il re fosse gi\u00e0 affetto da una gastropatia, che lo avrebbe poi portato a morte, e stesse perci\u00f2 organizzando gli affari familiari.\nStefano d'Inghilterra mor\u00ec il 25 di ottobre.\nEnrico non sent\u00ec la necessit\u00e0 di tornare immediatamente in Inghilterra, tuttavia, una volta arrivato l'8 dicembre 1154, accett\u00f2 rapidi giuramenti di fedelt\u00e0 da alcuni dei baroni e venne velocemente incoronato, insieme a Eleonora d'Aquitania, nell'abbazia di Westminster. La corte venne radunata nell'aprile del 1155, e qui i baroni giurarono fedelt\u00e0 al re e ai suoi figli.\nEnrico, come sancito dal trattato di Wallingford, si present\u00f2 come il legittimo erede di Enrico I e inizi\u00f2 a ricostruire il regno dopo i lunghi anni di guerra. Anche se Enrico tent\u00f2 di continuare i metodi governativi di Stefano, il nuovo re descrisse i 19 anni di precedente amministrazione come caotici e problematici, il tutto derivante dall'usurpazione del trono da parte del predecessore. Molte misure vennero immediatamente assunte, tuttavia Enrico spese sei anni e mezzo dei suoi primi otto di regno in Francia, svolgendo perci\u00f2 gran parte del suo incarico da lontano.\nL'Inghilterra aveva sofferto grandemente durante la guerra: la \"Cronaca anglosassone\" descrisse tali anni come se \u00abnon ci fosse niente se non disordini, malvagit\u00e0 e furto\u00bb. Certamente in molte parti del Paese, come il Sudovest, i villaggi sulle rive del Tamigi e nell'Anglia orientale, i combattimenti e le incursioni avevano portato seria devastazione. \nIl precedente sistema reale di valuta centralizzata collass\u00f2 visto che Stefano, l'Imperatrice e tutti i signori locali coniavano moneta propria. Paradossalmente, alcune parti del Paese non vennero toccate per tutta la durata del conflitto: un esempio sono le terre di Stefano nel Sudest e il cuore delle terre angioine intorno a Gloucester e Bristol, mentre Davide I di Scozia governava i propri territori nel Nord inglese con diligenza. Tuttavia gli incassi del re per il suo patrimonio diminuirono decisamente dopo il 1141 e il controllo reale sulla coniazione rimase limitato al di fuori del Sudest e dell'Anglia orientale. Con Stefano spesso basato nel Sudest, Westminster venne sempre pi\u00f9 usata come centro del governo reale al posto di Winchester.\nTra le prime misure di Enrico vi furono l'espulsione dei rimanenti mercenari stranieri e la continuazione della demolizione dei castelli non autorizzati: il cronista Robert di Tourigni registr\u00f2 che ne vennero distrutti 375 senza, tuttavia, fornire dettagli al riguardo. Studi recenti su specifiche regioni suggeriscono che probabilmente vennero dismessi meno castelli di quanto precedentemente ritenuto e che molti possano essere stati, di fatto, semplicemente abbandonati. Enrico diede anche alta priorit\u00e0 alla restaurazione delle finanze reali, rivitalizzando il processo finanziario di Enrico I e tentando di migliorare la qualit\u00e0 dei conti. Per gli anni sessanta del 1100, il processo di ripresa finanziaria essenzialmente si concluse.\nIl periodo postbellico vide anche un aumento di attivit\u00e0 lungo i confini inglesi. Il re scozzese e i governanti del Galles si erano infatti avvantaggiati durante la lunga guerra civile conquistando terre disputate; Enrico decise di invertire questa tendenza. Nel 1157 gli interventi di Enrico portarono alla restituzione, da parte di Malcolm di Scozia, dei territori nel Nord dell'Inghilterra presi durante la guerra e il re inizi\u00f2 immediatamente a ri-fortificare il confine del Nord.\nPi\u00f9 difficoltoso si dimostr\u00f2 ristabilire la supremazia anglo-normanna nel Galles ed Enrico dovette svolgere due campagne, nel Nord e Sud del Paese, tra il 1157 e il 1158 prima che i principi locali Owain Gwynedd e Rhys ap Gruffydd si sottomettessero al suo comando accettando le divisioni della terra precedenti alla guerra civile.\nLascito.\nStoriografia.\nGran parte della storia moderna relativa al periodo detto dell'Anarchia \u00e8 basata sui racconti dei cronisti vissuti in quello stesso periodo, o di poco successivi nel XII secolo. I resoconti offrono perci\u00f2 un'immagine relativamente ricca dell'epoca. Tutte le cronache principali contengono significativi pregiudizi su come vengono dipinti i differenti eventi della guerra: molte delle cronache pi\u00f9 importanti sono state scritte nel Sudovest dell'Inghilterra, inclusi le \"Gesta Stephani\" e l\"'Historia Novella\" di Guglielmo di Malmesbury.\nIn Normandia, Orderico Vitale scrisse il suo \"Historia Ecclesiastica\", coprendo il periodo fino al 1141, mentre Roberto di Torigni descrisse il resto degli anni. Enrico di Huntingdon, che visse nell'Est dell'Inghilterra, scrisse \"Historia Anglorum\" che concede un punto di vista regionale sul conflitto. La \"Cronaca anglosassone\" non descrive gli avvenimenti della guerra, se non con riguardo alle terribili condizioni della popolazione durante il conflitto: si racconta nella cronaca, per esempio, come \u00absi dicesse apertamente che Cristo e i suoi Santi fossero addormentati\u00bb.\nLa maggior parte delle cronache contengono pregiudizi nei confronti delle figure politiche opposte nel conflitto.\nL'uso del termine \"Anarchia\" (in inglese: \"the Anarchy\") per descrivere la guerra civile \u00e8 stato inoltre oggetto di molte discussioni.\nIl termine in s\u00e9 origina dal tardo periodo vittoriano. Molti storici del periodo concordavano in un corso progressivo e universalista dello sviluppo politico ed economico in Inghilterra durante il Medioevo. William Stubbs, continuando in questa tradizione \"Whig\", analizza gli aspetti politici del periodo nel suo volume del 1874 denominato \"Storia costituzionale dell'Inghilterra\". Questo lavoro evidenzia un apparente blocco nello sviluppo costituzionale inglese durante gli anni quaranta del 1100, facendo cos\u00ec coniare il termine \"Anarchia\" da John Round, studente di Stubbs, per descrivere il periodo. Tuttavia, in seguito, gli storici iniziarono a criticare il termine per via dell'analisi di archivi finanziari e altri documenti del periodo, i quali fanno pensare che l'effettivo crollo di legge e ordine fosse pi\u00f9 ristretto e localizzato di quanto le cronache del tempo dipingessero. Lavori successivi negli anni novanta reinterpretarono gli sforzi di Enrico nella ricostruzione postbellica, suggerendo una maggiore continuit\u00e0 riguardo al governo di Stefano di quanto si supponesse in precedenza.\nL'etichetta \"Anarchia\" rimane tuttavia utilizzata dagli storici moderni, anche se raramente senza riserve.\nNella cultura di massa.\nIl periodo dell'Anarchia inglese fa da sfondo al romanzo storico \"I pilastri della terra\" di Ken Follett. Vi sono descritte le vicende relative al naufragio della \"Nave Bianca\", alla conseguente contesa dinastica che si apr\u00ec alla morte di Enrico I e alla relativa guerra civile, fino all'ascesa al trono di Enrico II.\nNel 2010 viene pubblicata la trasposizione televisiva del romanzo di Ken Follett da parte del regista Ridley Scott, con attori come Donald Sutherland, Ian McShane e un giovane Eddie Redmayne. La maggior parte dei personaggi principali sono frutto di fantasia, tuttavia re Stefano (Tony Curran), Enrico I (Clive Wood), l'imperatrice Matilde (Alison Pill), Robert di Gloucester (Matt Devere), Enrico Plantageneto (Freddie Boath) ed Eustachio IV (Douglas Booth) sono presenti nella miniserie, le cui vicende ricalcano a grandi linee quelle realmente accadute.\nAnche Ellis Peters ha ambientato nell'Inghilterra di quel periodo la sua fortunata serie di romanzi, dove il protagonista \u00e8 Fratello Cadfael, un benedettino con passato da crociato, che vive nell'abbazia di Shrewsbury con l'incarico ufficiale di monaco erborista, ma con la propensione nel risolvere misteri e omicidi. Il caos dell'Anarchia in questa visione non \u00e8 una storica lotta tra potenti, ma una presenza costante, quotidiana, che entra nella vita della gente comune e ne condiziona le speranze e il futuro."}
{"id": "567673", "revid": "580197", "url": "https://it.wikipedia.org/wiki?curid=567673", "title": "Giuseppe Ferraris", "text": "Biografia.\nEra figlio di un impiegato all'ambasciata austriaca.\nDopo essersi trasferito a Milano con la famiglia, lavor\u00f2 come apprendista presso Luigi Manfredini, e contestualmente studiava alla Accademia di Belle Arti di Brera. \nSin da giovane lavor\u00f2 come incisore alla Zecca di Torino; fu in questa zecca che occup\u00f2 il posto come capo incisore succedendo ad Amedeo Lavy. \nLa sua attivit\u00e0 di incisore \u00e8 ben nota ai collezionisti della monetazione di Carlo Alberto e Vittorio Emanuele II, sia nella monetazione del Regno di Sardegna, in quella del re Eletto e del Regno d'Italia.\nMor\u00ec nel 1869.\nSuoi tutti i conii di Carlo Alberto sia per l'oro che per l'argento.\nIncise i coni anche per il nuovo re, Vittorio Emanuele II, sia come re di Sardegna che, come re d'Italia. "}
{"id": "567678", "revid": "4414085", "url": "https://it.wikipedia.org/wiki?curid=567678", "title": "Puzzetta", "text": ""}
{"id": "567681", "revid": "3831", "url": "https://it.wikipedia.org/wiki?curid=567681", "title": "Solea architettura", "text": ""}
{"id": "567682", "revid": "123861684", "url": "https://it.wikipedia.org/wiki?curid=567682", "title": "Muro a secco", "text": "Il muro a secco \u00e8 un particolare tipo di muro costruito con blocchi di pietra opportunamente disposti e assemblati, senza uso di leganti o malte di alcun genere. Nel 2018 \u00e8 stato inserito nel patrimonio dell'umanit\u00e0 dall'Unesco.\nStoria.\nIl muro a secco \u00e8 stato il primo esempio di manufatto umano ed \u00e8 presente in tutte le culture del pianeta. Rappresenta infatti il primo tentativo di modificare l'ambiente per ricavarne un qualsiasi uso; sia per costruire un riparo che per delimitare un luogo. \u00c8 presente nelle costruzioni religiose, come nel caso degli altari costruiti dai patriarchi ebrei di cui si parla nella Bibbia, che nei nuraghi della Sardegna. Le mura delle citt\u00e0 pi\u00f9 antiche sono costruite con blocchi enormi incastrati a secco, come pure le piramidi a gradoni dell'America Latina. Gli antichi greci e poi i romani costruivano muri a secco, sia perch\u00e9 erano pi\u00f9 economici sia perch\u00e9 pi\u00f9 facili da costruire. Per questa ragione anche in Grecia e nei paesi balcanici si possono ancora trovare tali manufatti. I Celti utilizzavano, a protezione dei loro insediamenti, quella particolare costruzione di cui Cesare fu testimone durante la sua campagna gallica e a cui dar\u00e0 il nome di \"murus gallicus\".\nStrutture.\nIl muro a secco pu\u00f2 essere realizzato sostanzialmente in due tipologie:\nLa costruzione del muro comporta, di solito, un approntamento della base su cui verr\u00e0 costruito, anche mediante scavo di una traccia, cercando di raggiungere lo strato pi\u00f9 solido e compatto perch\u00e9 da esso dipende la solidit\u00e0 del muro stesso.\nPietre grezze.\nNel muro con pietre grezze si pongono le stesse in modo da farne coincidere il pi\u00f9 possibile i contorni, se possibile correggendone il profilo, e inserendo pietre pi\u00f9 piccole per riempire i vuoti tra l'una e l'altra. Dalla precisione di tale composizione, un vero e proprio mosaico o puzzle, dipender\u00e0 la durata e la solidit\u00e0 del muro stesso. \nQuesto tipo di muro a secco caratterizza il paesaggio Ibleo, nel territorio etneo, sui terrazzamenti collinari di coltivazione, e domina nel paesaggio agrario della Puglia centrale e del Salento, sempre per le delimitazioni delle propriet\u00e0.\nLa stessa tecnica viene usata in Irlanda, soprattutto nel nord del paese, per separare i terreni o, ai bordi delle strade, per evitare che le grosse greggi di ovini al pascolo possano accedere alle vie di comunicazione creando pericoli per il traffico stradale.\nPietre semilavorate.\nIl secondo tipo di muro \u00e8 invece caratteristico di costruzioni pi\u00f9 impegnative e lo si riscontra per lo pi\u00f9 nelle zone ricche di resti archeologici in quanto veniva usato per le piattaforme di base delle grandi costruzioni e per le mura difensive.\nSulla funzione dei muretti a secco nelle terre agricole come sistema arcaico di \"irrigazione\", grazie alla condensazione del vapore acqueo presente in atmosfera, si \u00e8 cimentato il geologo Camillo Reina (1928-1975) il quale dimostra che la capacit\u00e0 del cumulo di pietre di arrestare il processo inverso di evaporazione che si verifica nel terreno aperto pu\u00f2 determinare un continuo rifornimento di acqua alle radici della pianta arborea. In Puglia ad esempio, dove si concentra lo studio di Reina, terra notoriamente povera di acqua, si realizzano le condizioni per trarre vantaggio dall'umidit\u00e0 atmosferica a beneficio di alberi, a mezzo di muretti a secco."}
{"id": "567683", "revid": "767487", "url": "https://it.wikipedia.org/wiki?curid=567683", "title": "Morgause", "text": "Morgause, Morgawse o Morgase (anche Anna o Anna-Morgause) \u00e8 nelle leggende arturiane una parente di re Art\u00f9, moglie di re Lot delle Isole Orcadi e madre di alcuni cavalieri della Tavola Rotonda. In parecchie versioni ella \u00e8 anche una maga.\nUn personaggio a lei corrispondente nella \"Historia Regum Britanniae\", del cronista del XII secolo Geoffrey di Monmouth, \u00e8 chiamato Anna. Nel poema \"Parzival\" di Wolfram von Eschenbach si chiama Sangive. Il nome Morgause appare per la prima volta nella Prima Continuazione (un tempo attribuita a Wauchier de Denain) del poema incompiuto \"Perceval\" di Chr\u00e9tien de Troyes (XII sec.), nel quale si dice che fosse stata madre dei cavalieri Galvano, Agravain, Gaheris, Gareth e Mordred, nonch\u00e9 di due figlie: Clarissant e Soredamor. Alcuni suggeriscono che in realt\u00e0 il nome Morgause sia una forma corrotta di \"Orcades\" (il nome latino delle isole dove era situato il regno di suo marito) oppure di \"Morgan\" (la fata Morgana, altro famoso personaggio della leggenda arturiana, col quale Morgause viene peraltro spesso confusa).\nLa versione pi\u00f9 completa (nonch\u00e9 la pi\u00f9 famosa, che costituisce spunto anche per le opere odierne) della storia di Morgause \u00e8 contenuta in \"Le Morte d'Arthur\", il poema del tardo XV secolo di Thomas Malory su re Art\u00f9 e i cavalieri della Tavola Rotonda. In esso Morgause \u00e8 una delle tre figlie di Gorlois, duca di Cornovaglia, e di sua moglie Igraine, le sue sorelle si chiamano Morgana ed Elaine. Il re di Britannia Uther Pendragon per\u00f2 si invaghisce di Igraine, con la quale genera un figlio illegittimo (Art\u00f9), e successivamente, dopo aver sconfitto e ucciso Gorlois, la sposa. Su consiglio del mago Merlino, che prevede che sar\u00e0 proprio il figlio illegittimo di Uther a diventare il prossimo re di Britannia, Uther allontana dalla corte le tre figlie di Igraine, facendole sposare con dei suoi vassalli, e a Morgause tocca il re Lot di Lothian e Orkney. Ella gli partorisce quattro figli, che in seguito diventeranno cavalieri della Tavola Rotonda: il forte e leale Galvano, l'arrogante Gaheris, l'umile Gareth e l'infido Agravain. Da una relazione fedifraga e incestuosa con il giovane re Art\u00f9 di Britannia (ignaro del fatto che Morgause sia figlia della sua stessa madre) nasce un quinto figlio: Mordred, destinato a rovinare il glorioso regno di suo padre. Morgause comunque convince il marito che anche Mordred sia figlio suo. Re Lot in seguito aderisce a una ribellione contro re Art\u00f9, ma viene sconfitto e ucciso in battaglia da re Pellinore, ragione per cui scoppier\u00e0 una sanguinosa faida fra le famiglie di Pellinore e quella di Lot. Ciononostante, la vedova Morgause incomincia una relazione clandestina con ser Lamorak, figlio di Pellinore. Colta in flagrante da suo figlio Gaheris, viene da questi uccisa nel sonno. Successivamente anche Lamorak viene ucciso in un combattimento contro i figli di Lot, colpito alle spalle da ser Mordred, dopo che Galvano e Gaheris avevano gi\u00e0 in precedenza ucciso re Pellinore. Per l'uccisione della propria madre per\u00f2 Gaheris verr\u00e0 bandito dalla Tavola Rotonda."}
{"id": "567688", "revid": "109056244", "url": "https://it.wikipedia.org/wiki?curid=567688", "title": "Lawrence Lambe", "text": "Lavor\u00f2 presso il Geological Survey of Canada.\nFu il primo grande geologo del Canada, e i suoi lavori pubblicati, principalmente riguardanti la grande diversit\u00e0 e abbondanza dei fossili di dinosauri in Alberta, favorirono la conoscenza al grande pubblico dei dinosauri della provincia dell'Alberta, rendendoli noti in tutto il mondo. Tra il 1880 e la Prima guerra mondiale, i cosiddetti \"cacciatori di dinosauri\" di tutto il mondo andarono a cercare fossili nella provincia canadese. \"Lambeosaurus\", un dinosauro dal becco d'anatra ben conosciuto, venne denominato in onore di Lawrence Lambe nel 1923.\nDescrizione dei dinosauri canadesi.\nIl lavoro di Lambe nel Canada occidentale inizi\u00f2 nel 1897. Scopr\u00ec una gran quantit\u00e0 di nuovi generi e specie di dinosauri negli anni a seguire, e pass\u00f2 gran parte del suo tempo a preparare le gallerie dei fossili del Museo del Geological Survey. Nel 1902 descrisse i primi ritrovamenti, appartenenti a varie specie di \"Monoclonius\". Due anni dopo descrisse il dinosauro cornuto \"Centrosaurus\", poi nel 1910 fu la volta del corazzato \"Euoplocephalus\". Successivamente descrisse \"Styracosaurus\" (1913), \"Gryposaurus\" (1914), \"Chasmosaurus\" (1914), \"Gorgosaurus\" (1914), \"Edmontosaurus\" (1917) e \"Panoplosaurus\" (1919). Ovviamente, Lambe non scopr\u00ec soltanto dinosauri: ad esempio, il coccodrillo \"Leidyosuchus\", molto comune nei depositi cretacei dell'Alberta, venne descritto nel 1907. Oltre a ci\u00f2, studi\u00f2 pesci del Devoniano, coralli paleozoici, insetti e piante del terziario, ma la sua fama si deve allo studio dei dinosauri canadesi."}
{"id": "567690", "revid": "1230989", "url": "https://it.wikipedia.org/wiki?curid=567690", "title": "Marino Magliani", "text": "Biografia.\nVive sulla costa olandese. Tra le sue prime opere pubblicate: \"Quattro giorni per non morire\" (Sironi, 2006; pubblicato nei Paesi Bassi da Serena Libri con il titolo \"De Vlucht van de Kolibrie\"), ambientato tra il Sud America e la Liguria; \"Il collezionista di tempo\" (Sironi 2007), diviso in quattro parti, infanzia, giovent\u00f9 e esilio di uno scrittore nei Paesi Bassi. In seguito, ha pubblicato per l'editore Longanesi \"Quella notte a Dolcedo\" (2008) e \"La tana degli alberibelli\" (2009).\nNel 2011 esce per Instar Libri il romanzo \"La spiaggia dei cani romantici\", pubblicato anche in olandese dall'editore Prometheus con il titolo \"Het strand van de romantische honden\" e in spagnolo da Iliada con il titolo di \"La playa de los perros rom\u00e1nticos\".\nTra i critici che si sono occupati di lui, Marco Rovelli, su Nazione Indiana, ha scritto: \"Sono felice di aver conosciuto Marino Magliani prima di leggere un suo libro, e di averlo conosciuto nel suo ambiente olandese, nella sua casa nel condominio di IJmuiden, nel suo studio stretto e ingombro, di aver camminato con lui sulle sue spiagge olandesi, tra i bunker in faccia al mare. Cos\u00ec ho potuto riconoscerlo, nel libro che ho letto solo dopo, \"Quattro giorni per non morire\". E ogni cosa, qui, la dico del libro e di Marino insieme, c'\u00e8 come una soglia di indifferenza che mi impedisce di distinguere: perch\u00e9, in ambedue i casi, il discorso articolato \u00e8 lo stesso. Un discorso che disumani\".\nNel 2010 con il romanzo \"La tana degli Alberibelli\" ambientato nelle terre del ponente ligure ha vinto il Premio Frontiere - Biamonti, Pagine sulla Liguria.\nSuoi racconti ed estratti dei suoi lavori sono usciti sulla rivista \"Nuovi argomenti\" e sono stati pubblicati anche in inglese, tedesco e olandese. Ha partecipato a varie antologie, fra cui \"Delitti in provincia\" (Guanda, 2008), e \"Uscita Operai!\" (No Reply, 2008). Ha curato il dossier \"Scritture di Ponente\" (Atti Impuri, 2011) e il romanzo di Elio Lanteri \"La ballata della piccola piazza\" (Transeuropa, 2009).\nHa curato inoltre la raccolta di fiabe liguri \"C'era (quasi) una volta in Liguria\" (Zem edizioni 2011), e le fiabe italiane \"C'era (quasi) una volta\" (Senzapatria, 2011).\nNel 2012 ha ricevuto il premio LericiPea alla carriera, nella categoria \"Liguri nel mondo\". Nel 2017 ha ricevuto un premio alla carriera dal Comune di Olivetta San Michele e ha vinto il Premio Frontiere-Grenzen.\nIl 30 agosto 2018 \u00e8 uscito nella collana \"Altrove\" di Chiarelettere il suo romanzo \"Prima che te lo dicano altri\", che si \u00e8 aggiudicato il Premio Selezione Bancarella 2019, \u00e8 finalista al Premio Alassio Centolibri - Un autore per l'Europa e ha vinto la XX edizione del Premio Augusto Monti.\nNel settembre 2019 gli \u00e8 stato assegnato il Premio Mario Novaro - \"La Riviera Ligure\", giunto alla XXVIII edizione.\nNel maggio 2021 viene pubblicato il romanzo storico \"Il cannocchiale del tenente Dumont\" (L\u2019Orma editore).\nOpere.\nRacconti.\nIn francese\nPremi e riconoscimenti.\n\"Alla carriera\":\nPer \"La tana degli Alberibelli\":\nPer \"Non rimpiango, non lacrimo, non chiamo\":\nPer \"Amsterdam \u00e8 una farfalla\":\nPer \"Zoo a due\":\nPer \"Soggiorno a Zeewijk\":\nPer \"Carlos Paz e altre mitologie private\":\nPer i racconti \"Sabbia\":\nPer \"L'esilio dei moscerini danzanti giapponesi\":\nPer \"Prima che te lo dicano altri:\""}
{"id": "567703", "revid": "767487", "url": "https://it.wikipedia.org/wiki?curid=567703", "title": "Geoff Warren", "text": "Nato nella contea del Kent e a lungo attivo come musicista e insegnante nell'area di Londra, Warren \u00e8 presente in Italia dai primi anni ottanta.\nFormazione e Attivit\u00e0.\nDopo essersi laureato in musica all\u2019Universit\u00e0 di Londra, Warren ha proseguito i suoi studi in flauto alla Royal Academy of Music con il prof. Derek Honner.\nDopo la laurea partecip\u00f2 ad una tourn\u00e9e per l'Arts Council of Great Britain con il gruppo del compositore Graham Collier, in veste di sassofonista e flautista. La collaborazione \u00e8 durata pi\u00f9 di 30 anni e dopo la morte di Collier, Warren ha diretto, nell'ambito del \u201cLondon Jazz Festival\u201d, la Big Band della BBC Radio in un tributo al compositore.\nCome leader del suo quartetto , ha effettuato registrazioni per la BBC Radio nazionale e, su incarico British Council, ha compiuto tourn\u00e8e in Europa dell\u2019Est (Ungheria-1984, Jugoslavia-1985) . Nel 1982, ha ricevuto una commissione dall\u2019Arts Council of Great Britain per comporre nuova musica jazz. L\u2019opera, \u201cOther Storeys\u201d \u00e8 stata due volte trasmessa su BBC Radio 3.\nHa effettuato tourn\u00e8e e registrato dischi con il tablista Badal Roy (storico collaboratore di Ornette Coleman e Miles Davis) e con il chitarrista tartaro Enver Izmailov.\nDal 2011 Warren \u00e8 diventato un Yamaha Performing Artist.\nDidattica.\nWarren \u00e8 stato docente esperto per \u201cworkshop in jazz\u201d nelle scuole del comune di Londra (1982-1988) . Dal 1985 al 1988 \u00e8 stato docente di sassofono e musica d\u2019insieme jazz presso la Royal Academy of Music a Londra.\nDal 2000 si dedica alla didattica del flauto jazz, presentando il primo corso estivo in flauto jazz in Europa (Volta Mantovana, 2000). Dal 2009 in corso si tiene a Borrello (CH), ed \u00e8 frequentato partecipanti da tutta Europa. Warren ha effettuato seminari in flauto jazz in conservatori e festival di flauto in Inghilterra, Scozia, Norvegia, Germania, Svizzera, Italia, Ungheria.\nEquipaggiamento.\nGeoff Warren si avvale di strumenti Yamaha.\nComposizioni.\nOltre a scrivere i repertori delle sue formazioni jazz, Warren compone musica da camera, prevalentemente per strumenti a fiato. E\u2019stato premiato due volte dalla National Flute Association of America, nella categoria Nuova Musica per Flauti."}
{"id": "567707", "revid": "600229", "url": "https://it.wikipedia.org/wiki?curid=567707", "title": "Folk music", "text": ""}
{"id": "567708", "revid": "22356", "url": "https://it.wikipedia.org/wiki?curid=567708", "title": "Arcosauro", "text": ""}
{"id": "567709", "revid": "767487", "url": "https://it.wikipedia.org/wiki?curid=567709", "title": "Hatebreed", "text": "Gli Hatebreed sono un gruppo musicale metalcore formato a Bridgeport e New Haven, nel Connecticut nel 1994.\nBiografia.\nLa band nacque a New Haven, nel Connecticut, nel 1993, su iniziativa di Jamey Jasta, Dave Russo, Larry Dwyer e Chris Beattie. Tutti e 4 militavano precedentemente in una band hardcore punk chiamata Jasta 14. Dopo alcuni demo, dei quali il pi\u00f9 noto \u00e8 \"Under the Knife\", EP pubblicato nel 1996, nel 1997 viene pubblicato il primo album in studio della band, intitolato \"Satisfaction Is the Death of Desire\". L'album, registrato per conto della Victory Records, ricevette ottimi consensi e riusc\u00ec anche a vendere un numero considerevole di copie.\nNegli anni seguenti gli \"Hatebreed\" effettuarono alcuni tour insieme a note band metal del periodo quali Slayer, Deftones, Entombed e Napalm Death. Le influenze da parte di tali gruppi sono evidenti nei successivi album \"Perseverance\" (2002) e particolarmente in \"The Rise of Brutality\", pubblicato nel 2003. Nel 2004 parteciparono al tour \"The Unholy Alliance\" insieme a Slayer, Slipknot e Mastodon. Il tour svoltosi nel giugno 2006 ha visto la partecipazione al Download Festival a Donnington e al Ozzfest Tour.\nIl quarto album \u00e8 stato pubblicato nell'agosto 2006 e si intitola \"Supremacy\". Si tratta del primo album pubblicato dall'etichetta Roadrunner Records e a cui ha contribuito il nuovo chitarrista Frank Novinec. Un mese dopo, l'ex chitarrista Lou \"Boulder\" Richards si suicid\u00f2 a 35 anni. Nel maggio 2009 \u00e8 uscito l'album di cover \"For the Lions\", seguito il 29 settembre dello stesso anno dall'album in studio \"Hatebreed\". Il 9 febbraio 2010 il gruppo ha suonato, in italia, come gruppo di spalla dei Machine Head, insieme a Bleeding Through.\nIl 25 gennaio 2013 \u00e8 la volta del sesto album \"The Divinity of Purpose\", seguito a distanza di tre anni da \"The Concrete Confessional\", pubblicato il 13 maggio 2016."}
{"id": "567714", "revid": "34971", "url": "https://it.wikipedia.org/wiki?curid=567714", "title": "Castagne", "text": ""}
{"id": "567722", "revid": "767487", "url": "https://it.wikipedia.org/wiki?curid=567722", "title": "Constanze Manziarly", "text": "Biografia.\nInizi\u00f2 a lavorare per Hitler a partire dai suoi soggiorni al Berghof del 1943, continuando fino ai suoi ultimi giorni nel bunker di Berlino nel 1945. Le venne chiesto, per la sua incolumit\u00e0, di lasciare il bunker da Hitler in persona il 22 aprile 1945, come accadde a Traudl Junge e Gerda Christian, e, come loro, rifiut\u00f2. La donna lasci\u00f2 il bunker il 1\u00ba maggio con il gruppo guidato dal Brigadef\u00fchrer delle SS Wilhelm Mohnke, che con difficolt\u00e0 riusc\u00ec a ricongiungersi con un gruppo di soldati tedeschi sulla Prinzenallee, di cui facevano parte il dottor Ernst-G\u00fcnther Schenck e le segretarie di Bormann Else Kr\u00fcger, e di Hitler Traudl Junge e Gerda Christian.\nAnche se alcune voci sostengono che il 2 maggio abbia preso una capsula di cianuro per uccidersi, la Junge ha testimoniato che la Manziarly era partita con il suo gruppo il giorno prima, \"vestendosi come un soldato\". Nel 1989, la Junge ha ricordato che l'ultima volta che Costanze Manziarly fu vista fu quando il loro gruppo di quattro donne incaricate di consegnare un rapporto a Karl D\u00f6nitz si divise e la Manziarly cerc\u00f2 di confondersi in un gruppo di civili. Nella sua autobiografia del 2002 \"Bis zur letzten Stunde: Hitlers Sekret\u00e4rin erz\u00e4hlt ihr Leben\", la Junge accenna al fatto di aver visto la Manziarly, che rappresentava \"\"il modello ideale di femminilit\u00e0 russa, formosa e con le guance piene\", mentre veniva condotta in un tunnel della U-Bahn da due soldati sovietici e che aveva rassicurato il gruppo dicendo \"vogliono solo controllare i miei documenti\"\". Nessuno la vide mai pi\u00f9.\nConstanze Manziarly sullo schermo.\nConstanze Manziarly \u00e8 stata interpretata dalle seguenti attrici in produzioni cinematografiche e televisive:"}
{"id": "567728", "revid": "287204", "url": "https://it.wikipedia.org/wiki?curid=567728", "title": "The Abbey Road E.P.", "text": "The Abbey Road E.P. \u00e8 un EP dei Red Hot Chili Peppers, pubblicato nel 1988 per la EMI.\nDescrizione.\nLa copertina \u00e8 una parodia di quella del celebre \"Abbey Road\" (1969), penultimo album in studio dei Beatles. In essa i Red Hot appaiono nello stesso atteggiamento dei quattro di Liverpool, apparendo per\u00f2 nudi e con calzini sui genitali.\nIl disco contiene una reinterpretazione di \"Fire\" di Jimi Hendrix (poi eseguita nuovamente per \"Mother's Milk\"), del 1989) e quattro tracce dai loro primi tre album, tra cui il singolo di esordio \"True Men Don't Kill Coyotes\", ma nessuna cover dei Beatles."}
{"id": "567740", "revid": "767487", "url": "https://it.wikipedia.org/wiki?curid=567740", "title": "Bande \u00e0 part (film)", "text": "Bande \u00e0 part \u00e8 un film del 1964 diretto da Jean-Luc Godard.\n\u00c8 il settimo lungometraggio diretto da Jean-Luc Godard, considerato una delle pietre miliari della \"Nouvelle Vague\".\nIn Italia \u00e8 talvolta conosciuto anche con il curioso titolo Separato magnetico, con il quale fu proiettato in una limitata serie di sale cinematografiche.\nTrama.\nDue amici, Arthur e Franz, amanti della vita facile e poco propensi a cercare un lavoro, sono soliti girovagare per Parigi e dintorni a bordo della loro SIMCA cabriolet. Un giorno compiono un sopralluogo intorno a una casa della periferia parigina dove progettano di compiere una rapina. Infatti Odile, una loro compagna di classe a un corso d'inglese per adulti, si \u00e8 lasciata sfuggire che il pensionante di sua zia Victoria, la padrona di casa, tiene nascosta in soffitta una grande somma di denaro contante. Per convincere Odile a lasciarli entrare in casa della zia, i due la corteggiano a turno, passandole bigliettini d'amore e portandola a ballare; quando decidono chi di loro dovr\u00e0 passare la notte con la ragazza, lei imbroglia perch\u00e9 vinca Arthur.\nArthur litiga con il cugino malvivente, che vorrebbe partecipare al colpo. Finalmente Odile cede e porta gli amici a casa, loro la legano per non comprometterla, ma non riescono a salire al piano superiore perch\u00e9 la porta \u00e8 chiusa. Ritentano quindi il colpo il giorno successivo, stavolta legando e imbavagliando M.me Victoria, ma il denaro \u00e8 introvabile. Arthur fruga la casa finch\u00e9 trova il malloppo nella cuccia del cane. Sopraggiunge il cugino, provocando una sparatoria in cui muoiono sia lui che Arthur. Convinti che la zia sia morta soffocata dal bavaglio (in realt\u00e0 ha solo perduto i sensi), Odile e Franz scappano senza bottino, e decidono di espatriare in Sudamerica.\nAccoglienza.\nCritica.\nDopo la grande produzione italo-francese di \"Il disprezzo\", si tratta per Godard di fare un film a basso costo e girato in poco tempo, come agli albori della storia del cinema (e anche agli inizi della sua carriera di regista), a esplicita imitazione dei film hollywoodiani di serie B amati sia da Godard che dall'amico e collega Fran\u00e7ois Truffaut. Per questo decide di portare sullo schermo una trasposizione molto libera di un romanzo letto nell'economica \"S\u00e9rie noire\" di Gallimard.\nIl regista si propone di rendere il clima populista e poetico dei film francesi d'anteguerra, per esempio le trasposizioni in B/N dei romanzi di Simenon. Lungo tutta la narrazione, slegata, incoerente e piena di digressioni, si susseguono episodi che hanno influito profondamente sul gusto degli amanti del cinema di serie B, come il divertente ballo a tre nel caff\u00e8-ristorante, o la strepitosa sequenza, narrativamente superflua, della visita dell'intero museo del Louvre in meno di 9 minuti e 45\u201d.\nIl regista decide di ingaggiare la moglie dalla quale si sta separando, Anna Karina, nel tentativo di recuperarla dalla depressione dopo due tentativi di suicidio (in ottobre e poi in novembre 1963) nel nuovo appartamento al n. 9 di rue Tollier, vicino al Panth\u00e9on. A gennaio 1964, mentre Godard gira un episodio per il film collettivo \"Parigi di notte\", Anna \u00e8 in ospedale psichiatrico per sei settimane. Quando lui le preannuncia che cominceranno a girare entro 15 giorni, lei \u201cnon sa se dovesse ridere o piangere\u201d. Godard chiede un finanziamento di 100.000 dollari alla Columbia, si sente rispondere che \u00e8 un compenso elevato per un regista cos\u00ec giovane. \u201cNo, non 100 mila dollari per me, \u00e8 per l'intero film\u201d, risponde.\nLe riprese durano esattamente un mese, dal 17 febbraio al 17 marzo 1964, alla periferia est di Parigi, poi nei pressi di Place d'Italie e dintorni di Joinville sulle rive della Marna. Per le riprese in esterni, l'operatore Coutard usa una macchina da presa Arriflex 2 C, che pu\u00f2 essere tenuta sulla spalla per dare un'impressione di velocit\u00e0. Il suono \u00e8 in presa diretta. Odile, Franz e Arthur sono a pieno diritto tra i personaggi pi\u00f9 godardiani di sempre: innocenti, puri, ingenui, sono giovani animali selvaggi ancora incorrotti. \u00c8 un film sulla nostalgia del regista per le proprie origini, per i primi film. L'estetica da film di serie B di \"Bande \u00e0 part\" ha inciso nell'immaginario di molti cineasti, soprattutto americani:\nInfluenza culturale.\nLa scena del ballo nel caff\u00e8-ristorante \u00e8 stata ripresa in \"Pulp Fiction\" di Quentin Tarantino e pi\u00f9 recentemente in \"Le Week-End\" di Roger Michell con Jeff Goldblum, Jim Broadbent e Lindsay Duncan. Il regista Quentin Tarantino \u00e8 stato notevolmente influenzato dal lavoro di Godard e ha fondato una compagnia di produzione chiamata \"A Band Apart\". Altre opere che includono omaggi al film sono \"American Sunshine\", \"The Dreamers - I sognatori\" (la corsa nelle sale del Louvre) e il video musicale di \"Un romantico a Milano\" dei Baustelle."}
{"id": "567744", "revid": "41310", "url": "https://it.wikipedia.org/wiki?curid=567744", "title": "Finanziamenti della Chiesa cattolica in Italia", "text": ""}
{"id": "567750", "revid": "115190120", "url": "https://it.wikipedia.org/wiki?curid=567750", "title": "Rolando Villaz\u00f3n", "text": "Biografia.\n\u00c8 cresciuto a Fuentes de Sat\u00e9lite di Naucalpan de Ju\u00e1rez.\nNel 1992 entra al Conservatorio Nazionale di Musica di Citt\u00e0 del Messico.\nNel 1999 vince il primo premio Zarzuela ed ha cantato per la prima volta in Italia, come Des Grieux nella Manon (Massenet) al Teatro Carlo Felice di Genova e poi come Rodolfo ne La boh\u00e8me a Lione.\nNel 2000 si esibisce per la prima volta allo Staatsoper Unter den Linden di Berlino come Macduff in Macbeth (opera) ed a Monaco di Baviera ha cantato Rodolfo ne La boh\u00e8me.\nPupillo del grande tenore spagnolo Pl\u00e1cido Domingo, il tenore parla diverse lingue, tra cui l'italiano, l'inglese, il tedesco e il francese.\nIl tenore messicano ha l'hobby del disegno e della caricatura e ha l'abitudine di dedicare una tavola alle nuove produzioni cui prende parte.\nAll'Op\u00e9ra National de Paris nel 2000 \u00e8 Alfredo Germont ne La traviata, nel 2003 \u00e8 Faust, nel 2004 Le Chevalier des Grieux nella Manon (Massenet), nel 2005 Rodolfo ne La boh\u00e8me, nel 2007 Hoffmann in Les contes d'Hoffmann con Sumi Jo e Patricia Petibon e nel 2009 Werther.\nNel 2002 a Los Angeles \u00e8 Rinuccio in Gianni Schicchi.\nAl Teatro Verdi (Trieste) nel 2002 \u00e8 il Cavaliere Des Grieux in Manon diretto da Daniel Oren.\nNel maggio 2003 \u00e8 Rodolfo ne La boh\u00e8me al Glyndebourne Festival Opera con la London Philharmonic Orchestra.\nNell'ottobre 2003 debutta al Metropolitan Opera House di New York come Alfredo ne La traviata con Ren\u00e9e Fleming e Dmitri Hvorostovsky, nel 2005 il Duca di Mantova in Rigoletto con Anna Netrebko, nel 2006 Rodolfo ne La boh\u00e8me, nel 2007 canta nel concerto \"Anna &amp; Rolando Celebrate the Met\", nel 2009 Edgardo in Lucia di Lammermoor con la Netrebko e nel 2013 Lensky in Eugene Onegin.\nAl San Francisco Opera nel 2004 \u00e8 Alfredo Germont ne La traviata con Hvorostovsky e all'Opera di Amsterdam interpreta Don Carlo con Violeta Urmana.\nAl Royal Opera House, Covent Garden di Londra debutta nel 2004 come Hoffmann in Les contes d'Hoffmann con Jennifer Larmore, nel 2005 \u00e8 Rodolfo ne La boh\u00e8me con Angela Gheorghiu ed il Duca di Mantova in Rigoletto con Hvorostovsky, nel 2006 Lensky in Eugene Onegin, nel 2008 Don Carlos in Don Carlo con Ferruccio Furlanetto e nel 2011 Werther. Fino al 2012 ha preso parte a 41 rappresentazioni londinesi.\nAl Wiener Staatsoper debutta nel marzo 2005 come Rom\u00e9o in Rom\u00e9o et Juliette, in aprile come Nemorino in L'elisir d'amore con la Netrebko e Leo Nucci ed in maggio Hoffmann in Les contes d'Hoffmann, nel 2006 il Duca di Mantova in Rigoletto con Nucci, nel 2008 Werther, Chevalier Des Grieux in Manon e Rodolfo ne La boh\u00e8me, nel 2011 canta nel Requiem di Verdi nella trasferta del Teatro alla Scala di Milano diretto da Daniel Barenboim, nel 2013 Alfredo Germont ne La traviata e nel 2014 Don Ottavio in Don Giovanni (opera) e Lenski in Evgenij Onegin.\nAl Festival di Salisburgo nel 2005 Villaz\u00f3n ha interpretato il ruolo di Alfredo Germont accanto alla Netrebko con i Wiener Philharmoniker nella messa in scena de \"La traviata\", nel 2008 \u00e8 Rom\u00e9o in Rom\u00e9o et Juliette (Gounod), nel 2010 tiene un recital, nel 2012 \u00e8 Alessandro ne Il re pastore (Mozart) diretto da William Christie e nel 2013 Lucio Silla (Mozart).\nAl Gran Teatre del Liceu di Barcellona nel 2005 \u00e8 Nemorino ne L'elisir d'amore e nel 2007 Des Grieux in Manon con Natalie Dessay.\nNel 2005 canta nella colonna sonora del film Joyeux No\u00ebl - Una verit\u00e0 dimenticata dalla storia.\nDal 2007 l'attivit\u00e0 teatrale di Rolando Villaz\u00f3n ha subito un rallentamento per problemi di salute, come lo stesso tenore ha annunciato in un messaggio video dal suo sito web (clamorosa, inoltre, la sua stecca durante una recita della Lucia di Lammermoor al Metropolitan nel 2008). Dopo aver completato la sua riabilitazione dall'intervento chirurgico in una delle corde vocali, \u00e8 tornato sul palco nel marzo 2010 come Nemorino ne L'elisir d'amore alla Staatsoper di Vienna.\nNei primi mesi del 2010 \u00e8 stato mentore e giudice nello spettacolo Popstar to Operastar dell'Independent Television.\nHa cantato per la prima volta al Teatro alla Scala di Milano nell'autunno 2010 come Nemorino nella prima rappresentazione di \"L'elisir d'amore\".\nRolando Villazon \u00e8 sposato con Lucia e ha due figli, Dario e Mateo.\nNel 2009 ha partecipato come giudice e insegnante al talent show britannico \"Pop star to Opera star\".\nNel 2011 \u00e8 Hoffmann in Les contes d'Hoffmann con Diana Damrau al Bayerische Staatsoper, Nemorino in L'elisir d'amore all'Opernhaus Z\u00fcrich ed ha fatto il suo debutto come regista teatrale con una nuova produzione di Werther all'Op\u00e9ra de Lyon.\nNel 2012 \u00e8 Nemorino ne L'elisir d'amore allo Schiller Theater di Berlino ed al Festspielhaus Baden-Baden dove cura anche la regia, tiene un recital alla Reggia di Versailles ed al Teatre Principal de Ma\u00f3, Alessandro ne Il re pastore diretto da Christie all'Opernhaus Z\u00fcrich.\nNel 2013 tiene un recital al Festspielhaus Baden-Baden, \u00e8 Lucio Silla a Brema e Don Ottavio in Don Giovanni allo Staatsoper im Schiller Theater di Berlino.\nNel 2014 \u00e8 Alfredo Germont ne La traviata alla Bayerische Staatsoper, tiene un recital nel Th\u00e9\u00e2tre des Champs-\u00c9lys\u00e9es ed alla Scala ha successo con il recital dedicato a Robert Schumann, Manuel De Falla, Giuseppe Verdi e Fernando Obradors, accompagnato da Barenboim ed \u00e8 Ferrando in Cos\u00ec fan tutte con Michele Pertusi."}
{"id": "567751", "revid": "834", "url": "https://it.wikipedia.org/wiki?curid=567751", "title": "Tanja Reichert", "text": ""}
{"id": "567763", "revid": "1632387", "url": "https://it.wikipedia.org/wiki?curid=567763", "title": "Edge of Thorns", "text": "Edge of Thorns \u00e8 il settimo album in studio del gruppo musicale heavy metal statunitense Savatage, pubblicato nel 1993 dalla Atlantic Records.\nIl disco.\n\u00c8 stato l'ultimo disco, della band, che vede alla chitarra il compianto Criss Oliva. \u00c8 anche il primo album dei Savatage ad avere Zachary Stevens come voce solista, a seguito dell'abbandono del ruolo da parte di Jon Oliva.\nCome per i tre album precedenti, le canzoni sono scritte dai fratelli Oliva in collaborazione col produttore Paul O'Neill. Questo bench\u00e9 Jon Oliva abbia, di fatto, lasciato la band contribuendo al disco solo in veste di tastierista da studio e non prendendo parte al successivo tour.\nLe canzoni \"Miles Away\" e \"All That I Bleed\" sono state le ultime ad essere composte col fratello e pertanto restano tra le favorite di Jon Oliva.\nLa donna nella figura del disegno in copertina album \u00e8 Dawn Oliva, moglie di Criss Oliva. Il dipinto \u00e8 opera di Gary Smith, che disegn\u00f2 anche fronte e retro della copertina di Hall of the Mountain King, il fronte della copertina di Gutter Ballet, il retro della copertina di e tutte le aerografie presenti nelle chitarre di Criss Oliva. Si suppone che la faccia tra gli alberi sia Jon Oliva, nonostante Paul O'Neill lo neghi. Si dice che la copertina rappresenti il bene (la donna) contro il male (la faccia negli alberi), d'accordo con quello che disse Criss Oliva in un'intervista del 1993:\nL'album \u00e8 caratterizzato da un sound incentrato sulla chitarra di Criss Oliva.\nLa voce di Zachary Stevens risulta assai differente di quella del suo predecessore e anche il suono della batteria in questo album \u00e8 diverso, dagli altri dei Savatage, perch\u00e9 Steve Walchoz decise di utilizzare una batteria elettronica. Sebbene la maggior parte dei kit di percussioni suonano autentici, si pu\u00f2 sentire la differenza nei tom.\nAlle session dell'album appartengono anche le canzoni \"Shotgun Innocence\" e \"Forever After\", dapprima presenti solo sull'edizione giapponese e, poi apparse anche nella raccolta \"From the Gutter to the Stage\".\nTracce.\nBonus track nella release tedesca SPV\nTutte le canzoni sono scritte da Jon Oliva, Paul O'Neill, Criss Oliva."}
{"id": "567766", "revid": "1494169", "url": "https://it.wikipedia.org/wiki?curid=567766", "title": "Baten Kaitos", "text": ""}
{"id": "567768", "revid": "1543377", "url": "https://it.wikipedia.org/wiki?curid=567768", "title": "Microraptor", "text": "Microraptor (il cui nome significa \"piccolo raptor\") \u00e8 un genere estinto di piccolo dinosauro teropode paraviano provvisto di quattro ali, vissuto nel Cretaceo inferiore, circa 120 milioni di anni fa (Aptiano), di cui innumerevoli esemplari sono stati ritrovati nella Formazione Jiufotang, nella Provincia di Liaoning, Cina. Il genere contiene tre specie: la specie tipo \"M. zhaoianus\", \"M. gui\" e \"M. hanqingi\", anche se alcuni studiosi pensano che le differenze anatomiche tra di esse siano soltanto variazione individuali della specie \"M. zhaoianus\". Il \"Cryptovolans\", inizialmente descritto come un altro dinosauro a quattro ali, \u00e8 generalmente considerato sinonimo di \"Microraptor\".\nCome \"Archaeopteryx\", i fossili ben conservati di \"Microraptor\" forniscono importanti testimonianze fossili sul rapporto evolutivo tra uccelli e dinosauri. Il \"Microraptor\" possedeva lunghe penne che formavano una superfici aerodinamiche non solo sulle braccia e sulla coda, ma anche sulle gambe. Questo ha portato il paleontologo Xu Xing (2003) a descrivere il primo esemplare che conservava questa caratteristica come un \"dinosauro a quattro ali\" e speculare su come avrebbe potuto planare usando tutte e quattro gli arti per il volo. Studi successivi hanno suggerito che il \"Microraptor\" fosse in grado anche di un volo battuto.\nIl \"Microraptor\" era tra i pi\u00f9 abbondanti dinosauri non-aviali del suo ecosistema e il genere \u00e8 rappresentato da pi\u00f9 fossili di qualsiasi altro dromaeosauride conosciuto, con probabilmente pi\u00f9 di 300 esemplari fossili rappresentati in varie collezioni museali.\nDescrizione.\nCon i campioni degli esemplari adulti che vanno da 42 a 83 centimetri (1,38-2,72 piedi) di lunghezza, per un peso stimato fino a 1\u00a0kg (2,2 libbre), il \"Microraptor\" \u00e8 uno dei pi\u00f9 piccolo dinosauri non-aviari conosciuti. Holtz stim\u00f2 gli esemplari pi\u00f9 grandi a 90 centimetri (3,0 piedi). Una stima ancora maggiore, stimata da Benson \"et al.\" (2012) porta il \"Microraptor\" ad una lunghezza massima di 1,2 metri (3,9 piedi). Nonostante le sue modeste dimensioni, il \"Microraptor\" fu tra i primi dinosauri non-aviali scoperti con impressioni di piume e ali. Sette esemplari della specie \"M. zhaoianus\" sono stati descritti in dettaglio, e da essi si sono potuti riscontrare molti dettagli sulle piume dell'animale. Carattere insolito tra gli uccelli primitivi e i dinosauri piumati, il \"Microraptor\" \u00e8 uno dei pochi precursori degli uccelli noto per le lunghe penne da volo presenti sugli arti posteriori. Il corpo di questi animali era abbondantemente ricoperto di piume, con un piccolo ventaglio di piume a forma di diamante alla fine della coda (forse per una maggiore stabilit\u00e0 durante il volo). Xu \"et al.\" (2003) ha, inoltre, confrontato le piume pi\u00f9 lunghe sulla testa di \"Microraptor\" con quelli dell'aquila filippina (\"Pithecophaga jefferyi\"). Le bande chiare e scure presenti sulle penne fossilizzate di alcuni esemplari, potrebbero indicare il pattern di colori che l'animale aveva in vita, anche se almeno alcuni individui avevano quasi certamente una colorazione nera iridescente. Diverse caratteristiche anatomiche riscontrate in \"Microraptor\", come ad esempio una combinazione di denti non-seghettati e parzialmente seghettati e ossa degli arti anteriori insolitamente lunghe, sono condivise sia con gli aviani pi\u00f9 primitivi sia con i troodontidi pi\u00f9 primitivi. Il \"Microraptor\" \u00e8 particolarmente simile al primitivo troodontide \"Sinovenator\"; nella loro descrizione del 2002 di due esemplari di \"M. zhaoianus\", Hwang \"et al.\" hanno notato che questo non \u00e8 particolarmente sorprendente, dato che sia \"Microraptor\" che \"Sinovenator\" sono membri molto primitivi di due gruppi strettamente correlati e entrambi sono vicini alla divisione di deinonychosauria tra dromaeosauridi e troodontidi.\nColorazione.\nNel marzo 2012, il ricercatore Quanguo Li e la sua squadra sono stati in grado di stabilire l'esatto colore dell'animale in vita, sulla base dei nuovi campioni BMNHC e PH881. Analizzando i melanosomi fossili (cellule del pigmento) nei fossili con il microscopio elettronico a scansione, i ricercatori hanno confrontato la loro disposizioni con quelle di alcuni uccelli moderni. Dal confronto si \u00e8 stabilito che il \"Microraptor\" possedesse un piumaggio nero dalla colorazione lucida, un piumaggio che ricorda moltissimo quello della moderna gracula codalunga, e indicando una certa iridescenza. Anche se i ricercatori affermano che la vera funzione della iridescenza \u00e8 ancora sconosciuta, sembra ragionevole concludere che il \"Microraptor\" usasse le sue lucide piume iridescenti come forma di comunicazione o di richiamo sessuale, proprio come nei moderni uccelli che presentano piume iridescenti.\nClassificazione.\nIl seguente cladogramma mostra l'analisi dei paleontologi Phil Senter, James I. Kirkland, Donald D. DeBlieux, Scott Madsen e Natalie Toth (2012), sulla filogenesi di \"Microraptor\":\nStoria della scoperta.\nDenominazione controversa.\nLa denominazione iniziale di \"Microraptor\" fu piuttosto controversa, a causa delle circostanze insolite della sua prima descrizione. Il primo esemplare descritto faceva parte di un campione chimerico, ossia un patchwork di diverse specie di dinosauro piumati (Lo stesso \"Microraptor\", \"Yanornis\" e una terza specie non ancora descritta) raccolto da pi\u00f9 esemplari in Cina e contrabbandato negli USA per la vendita. Dopo che la contraffazione \u00e8 stata rivelata dal paleontologo Xu Xing dell'Institute of Vertebrate Paleontology and Paleoanthropology di Pechino, Storrs Olson , curatore degli uccelli al National Museum of Natural History dello Smithsonian Institution, pubblic\u00f2 la descrizione della coda dell'esemplare in un oscuro diario, dandogli il nome di \"Archaeoraptor liaoningensis\" nel tentativo di rimuovere il nome dal record paleoritonologico, assegnandolo alla parte meno probabile che fosse un uccello. Tuttavia, Xu aveva scoperto il resto del campione da cui la coda era stata presa e aveva pubblicato una descrizione di quest'ultimo, dandogli il nome di \"Microraptor zhaoianus\".\nDal momento che i due nomi indicano lo stesso esemplare tipo, il \"Microraptor zhaoianus\" sarebbe stato un sinonimo junior di \"Archaeoraptor liaoningensis\" e quest'ultimo, se valido, avrebbe avuto la priorit\u00e0 secondo il Codice Internazionale di Nomenclatura Zoologica. Tuttavia, c'era qualche dubbio sul fatto che la descrizione di Olson soddisfacesse tutti i requisiti formali per la creazione di un nuovo taxon. Anzi, Olson ha designato il campione come un lectotipo, ancora prima che un esemplare tipo fosse istituito. Una situazione simile \u00e8 avvenuta con \"Tyrannosaurus\" e \"Manospondylus\", in cui il primo \u00e8 diventato un \"nomen protecum\" e quest'ultimo un \"nomen oblitum\" dovuto alle revisioni nelle regole ICZN che si sono svolte il 31 dicembre 1999. Inoltre, il nome di Xu per l'esemplare tipo (\"Microraptor\") \u00e8 stato successivamente utilizzato pi\u00f9 frequentemente del nome originale; Come tale, questa e la natura chimerica del campione renderebbe il nome \"\"Archaeoraptor\" un \"nomen-vanum\" (essendo stato descritto in modo improprio) e sinonimo junior di \"Microraptor\" divenuto a sua volta un \"nomen protectum\" (in quanto usato in opere pi\u00f9 pubblicate di \"Archaeoraptor\"\" ed \u00e8 stato descritto correttamente).\nEsemplari aggiuntivi.\nIl primo esemplare riferito a \"Microraptor\" rappresentava un piccolo individuo e comprendeva anche i residui di piume sottili, tuttavia il fossile non era in buono stato e mancava di cranio. Nel 2002, Mark Norell ed altri descrissero un altro esemplare, BPM 1 3-13, che per\u00f2 non nominarono o riferirono ad una specie esistente. Successivamente quello stesso anno Stephen Czerkas \"et al.\" nominarono l'esemplare \"Cryptovolans pauli\", a cui riferirono altri due esemplari aggiuntivi (il primo dei quali mostrava impressioni di piume). Il nome generico derivava dal greco antico, \"Kryptos\" ossia \"nascosto\", e dal latino \"volans\" ossia \"volante\". Il nome specifico, \"pauli\", onorava invece il paleontologo Gregory S. Paul, che aveva da molto tempo proposto che i dromaeosauridi si fossero evoluti da antenati volanti.\nGli esemplari tipo di \"C. pauli\" sono stati raccolti dalla Formazione Jiufotang, risalente all'Albiano e ora appartenenti alla collezione del Museo Paleontologico di Beipiao, a Liaoning, Cina. Essi sono catalogati come LPM 0200, l'olotipo; LPM 0201, il suo controstampo (stampo e controstampo insieme rappresentano il precedente BPM 1 3-13); e il paratipo LPM 0159, uno scheletro pi\u00f9 piccolo. Entrambi gli esemplari sono conservati come fossili di compressione articolata; sono ragionevolmente completi ma parzialmente danneggiati.\nCzerkas \"et al.\" (2002) hanno diagnosticato il genere in base alla presenza di piume primarie (che a parere degli autori lo fecero uccello), uno sterno co-ossificato, una coda composta da 28-30 vertebre e un terzo dito con una breve falange III-3. Alcune delle piume descritte da Czerkas come primarie erano effettivamente attaccate alle gambe, piuttosto che alle braccia. Questo, insieme agli altri caratteri diagnostici, erano presenti anche in \"Microraptor\", descritto ben prima di \"Cryptovolans\". Tuttavia, BPM 1 3-13 aveva una coda pi\u00f9 lunga, proporzionalmente, rispetto ad altri campioni di \"Microraptor\" descritti dal 2002, che possedevano 24-26 vertebre caudali.\nStudi successivi (e altri esemplari di \"Microraptor\") hanno dimostrato che le caratteristiche utilizzate per distinguere \"Cryptovolans\" non sono uniche, ma sono presenti in vari gradi nei vari esemplari. In una recensione di Phil Senter e colleghi (2004), gli scienziati hanno suggerito che tutte queste caratteristiche rappresentassero variazioni individuali tra vari gruppi di et\u00e0 di una singola specie di \"Microraptor\", indicando che \"Cryptovolans pauli\" e \"Microraptor gui\" fossero sinonimi junior di \"Microraptor zhaoianus\". Molti altri ricercatori, tra cui Alan Feduccia e Tom Holtz, da allora hanno sostenuto questa sinonimia.\nUn nuovo esemplare di \"Microraptor\", BMNHC PH881, mostrava diverse caratteristiche precedentemente sconosciute nell'animale, tra cui la colorazione del piumaggio, nera iridescente. Il nuovo esemplare era, inoltre, caratterizzato da un ventaglio di piume caudale (simile a quello ritrovato in altri esemplari fossili) ma che possedeva due fini piume parallele all'apice. Il nuovo esemplare, inoltre, non possedeva alcuna sorta di cresta di piume sulla nuca, indicando che la cresta derivata del olotipo potrebbe essere un artefatto della distorsione tafonomica.\nNumerosi altri esemplari probabilmente appartenenti a \"Microraptor\" sono stati scoperti, tutti nei letti Shangheshou della Formazione Jiufotang, a Liaoning, Cina. Infatti, \"Microraptor\" \u00e8 il pi\u00f9 abbondante fossile di dinosauro non-aviale ritrovato in questa formazione. Nel 2010 \u00e8 stato riferito che esistono oltre 300 esemplari non descritti attribuibili a \"Microraptor\" o ai suoi parenti pi\u00f9 stretti tra le collezioni di diversi musei cinesi, anche se molti erano stati alterati o collezionati da collezionisti di fossili privati.\nStudi e dibattiti.\nNorell \"et al.\" (2002) descrissero BPM 1 3-13 come il primo dinosauro noto per avere piume aerodinamiche sulle gambe e sulle braccia.\nCzerkas (2002) descrisse erroneamente il fossile come in possesso di piume solo sulle braccia e non sulle gambe, e cos\u00ec li illustr\u00f2 sulla copertina del suo libro \"Feathered Dinosaurs and the Origin of Flight\". Nella sua discussione su \"Cryptovolans\" in questo libro, Czerkas denuncia fortemente le conclusioni di Norell; \" L'errata interpretazione delle penne primarie dell'ala come parte delle zampe posteriori deriva direttamente da ci\u00f2 che si crede e si vuole vedere \". Czerkas denuncia anche Norell perch\u00e9 non ha concluso che i dromaeosauri sono uccelli, accusandolo di soccombere a \" ... le influenze accecanti delle idee preconcette \". La definizione del gruppo corona di Aves, come sottoinsieme di Avialae, definisce esplicitamente il termine \"uccello\" impiegato da Norell, escluderebbe definitivamente BPM 1 3-13. Tuttavia, egli non considera che il campione appartenga ad Avialae (vedi Avialae).\nL'interpretazione di Czerkas delle penne posteriori osservate da Norell si \u00e8 rivelata scorretto l'anno successivo, quando Xu e colleghi pubblicarono altri esemplari di \"Microraptor\", mostrando un'\"ala posteriore\" distintiva e completamente separata dall'ala del braccio. Il primo di questi esemplari \u00e8 stato scoperto nel 2001 e tra il 2001 e il 2003 sono stati acquistati altri quattro esemplari da collezionisti privati del museo di Xu, dell'Istituto di Paleontologia Vertebrata e Paleoantropologia. Xu ha anche considerato questi esemplari, la maggior parte dei quali avevano differenze proporzionali rispetto al campione originale di \"Microraptor\", per essere una nuova specie, che egli chiam\u00f2 \"Microraptor gui\". Tuttavia, Senter ha anche messo in discussione questa classificazione, osservando che come con \"Cryptovolans\", la maggior parte delle differenze sembrava corrispondere alla dimensione e alle probabili differenze di et\u00e0. Due ulteriori esemplari, classificati come \"M. zhaoianus\" nel 2002 (\"M. gui\" non era ancora stato nominato), sono stati descritti anche da Hwang e dai suoi colleghi.\nCzerkas credeva anche che l'animale potesse essere in grado di volare meglio di \"Archaeopteryx\", animale di solito indicato come il primo uccello conosciuto. Czerkas cit\u00f2 lo sterno fuso e le piume asimmetriche, e sostenne che \"Microraptor\" avesse caratteristiche moderne da uccello che lo rendono pi\u00f9 derivato di \"Archaeopteryx\". Czerkas cit\u00f2 anche il fatto che questo animale possibilmente volatile, fosse anche un dromaeosauride, il che suggerisce che i Dromaeosauridae potrebbero essere effettivamente un gruppo di uccelli basali poi evolutisi in animali pi\u00f9 grandi e prettamente terrestri, come \"Deinonychus\" (Czerkas, 2002). L'attuale consenso \u00e8 che non ci sono prove sufficienti per concludere se i dromaeosauri discendono da un antenato volante con alcune capacit\u00e0 aerodinamiche. Il lavoro di Xu \"et al.\" (2003) suggeriva che i dromaeosauri basali fossero piccoli, arborei e potevano planare di albero in albero. L'opera di Turner \"et al.\" (2007) ha suggerito che il dromaeosauro ancestrale non poteva planare o volare, ma sostiene anche'esso che fosse molto piccolo (circa 65 centimetri di lunghezza e 600-700 grammi in massa).\nPaleobiologia.\nAli e volo.\nIl \"Microraptor\" aveva quattro ali, un paio formato dagli arti anteriori e un paio presente sugli arti posteriori, formando una superficie di volo simile a quella dei moderni aerei tandem. L'animale possedeva lunghe penne sulle braccia e sulle mani, lunghe circa 10-20 centimetri (3.9-7.9 pollici), mentre quelle sulle gambe e sui piedi arrivavano fino 11-15 centimetri (4,3-5,9 pollici) di lunghezza. Le lunghe piume sulle gambe di \"Microraptor\" erano vere e proprie piume da volo, come quelle degli uccelli moderni, con una disposizione asimmetrica su braccia, gambe e coda. Come nelle ali degli uccelli moderni, anche il \"Microraptor\" possedeva sia penne primarie (ancorate alla mano) sia penne secondarie (ancorate al braccio). Tale schema era presente in maniera identica anche nelle gambe, anch'esse provviste di penne primarie e secondarie. Sebbene non sia visibile nella maggior parte dei fossili sotto luce naturale, a causa dell'ostruzione dei tessuti molli decaduti, le basi delle piume si estendono vicino o in contatto con le ossa tramite le papille ulnari, come negli uccelli moderni, fornendo forti punti di ancoraggio.\nOriginariamente si pensava che il \"Microraptor\" fosse un planatore e, probabilmente, viveva principalmente sugli alberi, poich\u00e9 le lunghe piume presenti nelle gambe avrebbero ostacolato la locomozione rendendolo lento e incapace di correre a terra. Alcuni paleontologi suggerirono che i dinosauri piumati utilizzassero le loro ali per paracadutarsi dagli alberi, forse per attaccare o agguantare una preda al terreno, come precursore della planata e del volo vero e proprio. Nel loro studio del 2007, Chatterjee e Templin hanno testato questa ipotesi, ma hanno scoperta che la superficie alare del \"Microraptor\" era troppo stretta per poterlo paracadute a terra senza lesioni da qualsiasi altezza significativa. Tuttavia, gli autori hanno lasciato aperta la possibilit\u00e0 che il \"Microraptor\" potesse paracadutarsi per brevi distanze, come tra i rami di alberi strettamente distanziati. Gli esperimenti nel tunnel del vento hanno dimostrato che sostenere un coefficiente elevato di sollevamento a scapito di un'elevata resistenza era probabilmente la strategia pi\u00f9 efficace per \"Microraptor\" quando planava tra le basse altezze. Il \"Microraptor\" non necessitava di una \"moderna\" morfologia dell'ala per essere un effettivo planatore. Tuttavia, l'idea che il \"Microraptor\" fosse un planatore arboricolo che si affidava agli alberi per trovare la giusta altitudine da cui planare, \u00e8 in contrasto con anatomia e le proporzioni degli arti che sono pi\u00f9 in linea con quelli degli uccelli terrestri moderni piuttosto che con gli uccelli scalatori, inoltre il suo scheletro non mostra alcun adattamento ad uno stile di vita arboricolo.\nDescrivendo esemplari originariamente descritti come una specie a s\u00e9 stante (\"Cryptovolans pauli\"), il paleontologo Stephen Czerkas sosteneva che il \"Microraptor\" poteva essere un volatore a tutti gli effetti, e forse anche un volatore migliore di \"Archaeopteryx\". Czerkas ha osservato che lo sterno fuso, le penne asimmetriche, e alcune caratteristiche delle cintura pettorale del \"Microraptor\" potrebbero essere stato pi\u00f9 di un semplice planatore, ma capace invece di un volo battuto vero e proprio. Oggi, la maggior parte degli scienziati concorda sul fatto che il \"Microraptor\" avesse le caratteristiche anatomiche previste da un animale volante, anche se sarebbe stato una forma di volo meno avanzata rispetto a quella degli uccelli. Ad esempio, alcuni studi suggeriscono che l'articolazione della spalla era troppo primitiva per consentire un completo volo battuto. Nell'anatomia ancestrale dei dinosauri teropodi, l'articolazione della spalla si affacciava verso il basso e leggermente all'indietro, rendendo impossibile che gli animali sollevino le braccia verticalmente, un carattere essenziale per il volo battuto degli uccelli. Gli studi sull'anatomia dei maniraptora hanno suggerito che l'articolazione della spalla non si sia spostata nella posizione di quella degli uccelli, in un orientamento verso l'alto vicino alla colonna vertebrale, caratteristica che apparir\u00e0 in seguito negli avialani come gli enantiorniti. Tuttavia, altri scienziati sostengono che la cintura scapolare in alcuni teropodi paraviani, incluso il \"Microraptor\", si sono curvati in modo tale che la giunzione delle spalle potrebbe essere stata posizionata solo in alto sul retro, consentendo una salita quasi verticale dell'ala. Questa anatomia della spalla eventualmente avanzata, combinata con la presenza di un propatagio, che collega il polso alla spalla, e un'alula, che funge da \"stabilizzatore\", potrebbero effettivamente indicare che il \"Microraptor\" fosse un vero e proprio volatore.\nAltri studi hanno dimostrato che le ali del \"Microraptor\" erano abbastanza grandi da generare la forza ascensionale necessaria per il decollo, anche senza una corsa in volo completamente verticale. Uno studio del 2016, sulla capacit\u00e0 di volo nei paraviani primitivi ha dimostrato che il \"Microraptor\" era in grado di eseguire un'inclinazione assistita dell'ala, oltre ad essere capace di un decollo sbattendo le ali anche da terra.\nStephen Czerkas, Gregory S. Paul e altri paleontologi sostengono che il fatto che il \"Microraptor\" possa volare e che sia un dromaeosauride suggerisce che i Dromaeosauridi, tra cui specie successive e pi\u00f9 grandi come \"Deinonychus\", persero progressivamente le capacit\u00e0 avicole. Il lavoro di Xu e dei suoi colleghi suggerisce inoltre che gli antenati dei dromaeosauridi erano probabilmente molto piccoli, arboricoli e capaci di planare, anche se successive scoperte sui dromaeosauridi pi\u00f9 primitive dotati di braccia corte e inadeguate per la planata hanno messo in dubbio questa ipotesi. Il condotto sulle capacit\u00e0 avicole altri paraviani, tuttavia, ha dimostrato che la maggior parte di loro probabilmente non aveva le proporzioni adatte per un volo battuto o per planare. Questi studi hanno concluso che il \"Microraptor\" ha evoluto questi adattamenti avicoli (fusione dello sterno, alula, ecc.) indipendentemente dagli antenati degli uccelli.\nPostura delle gambe.\nNel 2005, Sankar Chatterjee sugger\u00ec che affinch\u00e9 \"Microraptor\" potesse planare o volare, le braccia e le gambe dell'animale dovevano trovarsi su due differenti livelli (come nei biplano) e non sovrapporsi (come nelle libellule). Utilizzando il modello biplano, Chatterjee \u00e8 riuscito a calcolare i possibili metodi di volo libero e ha stabilito che il \"Microraptor\" doveva utilizzare uno stile di volo libero \"phugoid\": lanciandosi da un'altezza moderata, l'animale si sarebbe girato verso il basso in una profonda curva a U, per poi risollevarsi di nuovo verso l'alto su un altro albero. Le piume non direttamente impiegate nella struttura ad ala biplano, come quelle della tibia e della coda, avrebbero potuto essere utilizzati per controllare il trascinamento e alterare il percorso di volo, la traiettoria, ecc. L'orientamento degli avambracci avrebbe anche aiutato l'animale a controllare il volo. Chatterjee ha anche utilizzato algoritmi informatici che testano la capacit\u00e0 di volo degli animali per verificare se il \"Microraptor\" fosse in grado di esercitare un volo vero e proprio, in contrapposizione o in aggiunta alla planata passiva. I dati risultanti mostrarono che il \"Microraptor\" avesse i requisiti necessari per sostenere un volo battente, quindi \u00e8 teoricamente possibile che l'animale abbia volato in opposizione alla planata.\nAlcuni paleontologi dubitano dell'ipotesi del volo a biplano e hanno proposto altre configurazioni. Uno studio di Alexander \"et al.\" (2010) ha descritto la costruzione di un modello fisico tridimensionale leggero utilizzato per eseguire test di volo libero. Utilizzando diverse configurazioni per gli arti posteriori per il modello, dimostr\u00f2 che il modello biplano, pur non essendo irragionevole, era strutturalmente carente e necessitava di una distribuzione di peso pesante per una planata stabile, che ritenevano improbabile. Lo studio ha indicato che il peso degli arti posteriori avrebbe risolto il problema della stabilizzazione laterale, rappresentando la configurazione pi\u00f9 biologica e aerodinamica per \"Microraptor\". Un'ulteriore analisi di Brougham e Brusatte, tuttavia, ha concluso che la ricostruzione del modello di Alexander non era coerente con tutti i dati disponibili su \"Microraptor\" e sosteneva che lo studio era insufficiente per determinare un probabile modello di volo per \"Microraptor\". Brougham e Brusatte hanno criticato l'anatomia del modello utilizzato da Alexander e dalla sua squadra, osservando che l'anatomia dell'anca non era coerente con quella degli altri dromaeosauri. Nella maggior parte dei dromaeosauridi, le caratteristiche dell'osso dell'anca impediscono alle gambe di spingere orizzontalmente, rimanendo bloccate in posizione verticale sotto il corpo. La squadra di Alexander ha inoltre utilizzato un esemplare di \"Microraptor\" schiacciato e piatto per rendere il loro modello, che secondo Brougham e Brusatte non rifletteva la reale anatomia dell'animale. Pi\u00f9 tardi nel 2010, la squadra di Alexander ha risposto a queste critiche, notando che il relativo dromaeosauro \"Hesperonychus\", noto da ossa complete dell'anca conservate in tre dimensioni, presenta articolazioni anteriori orientati parzialmente verso l'alto, forse consentendo alle gambe di spingere pi\u00f9 che in altri dromaeosauri.\nMovimenti a terra.\nA causa delle lunghe penne presenti sugli arti posteriori dell'animale, molti scienziati hanno suggerito che il \"Microraptor\" non sarebbe stato a suo agio sul terreno, in quanto le sue lunghe piume sarebbero state di intralcio durante il movimento. Anche le lunghe piume delle ali rappresentavano un problema quando a terra, a causa della limitata gamma di movimento del polso e dell'estrema lunghezza delle piume dell'ala. Uno studio del 2010, di Corwin Sullivan e dei suoi colleghi ha dimostrato che, anche se il \"Microraptor\" avesse ripiegato le sue ali aderenti al corpo, le piume sarebbero comunque state trascinate per terra. Solo mantenendo le ali alzate, o mantenendo le braccia stese all'indietro, il \"Microraptor\" poteva camminare senza danneggiare le sue piume. Pertanto, per \"Microraptor\" potrebbe essere stato anatomicamente impossibile utilizzare gli arti anteriori per afferrare e catturare prede e/o manipolare oggetti.\nImplicazioni.\nLa disposizione unica delle ali di \"Microraptor\" ha sollevato diverse questioni sull'evoluzione del volo degli uccelli moderni, e se anch'essi abbiano attraversato uno stadio evolutivo a quattro ali, o se gli alianti a quattro ali come \"Microraptor\" fossero un ramo separato che non ha lasciato discendenti. Gi\u00e0 nel 1915 (ancora prima della scoperta del primo dinosauro piumato), il naturalista William Beebe sosteneva che l'evoluzione del volo degli uccelli potrebbe aver attraversato una fase a quattro ali (o \"tetrapteryx\"). Chatterjee e Templin non hanno preso una forte considerazione l'idea di Beebe, osservando che entrambe le interpretazioni convenzionali e uno stadio tetrapteryx sono ugualmente possibili. Tuttavia, in base alla presenza di piume insolitamente lunghe sulle gambe di vari dinosauri piumati, come \"Archaeopteryx\", e alcuni uccelli moderni come i rapaci, oltre alla scoperta di ulteriori dinosauri con piume primarie lunghe i piedi (come \"Pedopenna\", \"Anchiornis\" e \"Serikornis\"), gli autori sostennero che l'attuale corpo di prove, sia dalla morfologia che dalla filogenesi, suggerisce che il volo degli uccello sia passato per un certo periodo in una dominanza dell'arto condiviso alla dominanza dell'arto anteriore e che tutti gli uccelli moderni possono essersi evoluti da antenati a quattro ali, o almeno antenati con piume sulle gambe insolitamente lunghe rispetto alla configurazione moderna.\nDieta.\nNel 2010, alcuni ricercatori hanno annunciato che un'ulteriore preparazione dell'esemplare tipo di \"M. zhaoianus\" aveva rivelato i contenuti conservati in quello che doveva essere l'intestino dell'animale. Queste consistevano in ossa di mammiferi, inclusi possibili crani, arti e frammenti vertebrali e anche un intero piede. Le ossa del piede sono simili a quelle di \"Eomaia\" e \"Sinodelphys\". Le ossa indicano un animale con un cranio stimato a 80 millimetri, e una massa di 20-25 grammi. Gli unguali dei piede sono meno curvi che in \"Eomaia\" o \"Sinodelphys\", indicando che questo piccolo mammifero non era un eccellente scalatore, rispetto agli altri due generi. Oltre ai mammiferi, il \"Microraptor\" si nutriva anche di lucertole, come lo \"Xianglong\".\nNel numero del 6 dicembre 2011 di \"Proceedings of the National Academy of Sciences\", Jingmai O'Connor e coautori hanno descritto un campione di \"Microraptor\" che conteneva le ossa di un altro uccello nel suo addome, in particolare un'ala e un piede parziali. La loro posizione indica che il \"Microraptor\" ha inghiottito l'uccello intero.\nNel 2013, i ricercatori hanno annunciato di aver trovato delle scaglie di pesce nella cavit\u00e0 addominale di un campione di \"Microraptor\". Questa nuova scoperta rivedrebbe la precedente teoria che vedeva il \"Microraptor\" solo come un predatore arboreo. Secondo gli autori questo campione dimostrerebbe un probabile adattamento ad una dieta a base di pesce: la buona conservazione della mandibola mostra che i primi tre denti erano inclinati anterodorsalmente, una caratteristica spesso associata ad una dieta piscivora. Il \"Microraptor\" era probabilmente un predatore opportunista che trovava da mangiare sia in un habitat arboreo sia acquatico.\nSulla base delle dimensioni dell'anello sclerotico dell'occhio, \u00e8 stato suggerito il \"Microraptor\" fosse un cacciatore notturno. Tuttavia, la scoperta del piumaggio iridescente in \"Microraptor\" ha messo in dubbio questa conclusione, poich\u00e9 nessun uccello moderno notturno ha piumaggio iridescente."}
{"id": "567777", "revid": "18397", "url": "https://it.wikipedia.org/wiki?curid=567777", "title": "Roots (gruppo musicale)", "text": ""}
{"id": "567781", "revid": "599013", "url": "https://it.wikipedia.org/wiki?curid=567781", "title": "Ruggiero Rizzitelli", "text": "Era soprannominato \"Rizzi-gol\".\nCaratteristiche tecniche.\nAttaccante preferibilmente esterno, era una punta veloce e abile nel gioco aereo, nonostante la statura non elevatissima. Si integrava bene con una punta classica da area di rigore (come Rudi V\u00f6ller).\nCarriera.\nClub.\nLa sua carriera calcistica tra i professionisti inizia con il , al quale approda quattordicenne e con il quale fa tutta la trafila delle giovanili. Dopo l'esordio nella stagione 1984-1985 nel campionato di Serie B, conquista la promozione al termine del campionato di Serie B 1986-1987, ed esordisce in Serie A l'anno successivo, in cui segna 5 gol in 30 presenze.\nNella stagione 1988-1989 viene acquistato dalla Roma per 5,7 miliardi pi\u00f9 i cartellini di Sergio Domini (valutato 1,8 miliardi) e Massimo Agostini per un totale di 9 miliardi di lire. In sei stagioni realizza 29 gol in campionato. Con i giallorossi nel 1991 vince la Coppa Italia, e sempre in quell'anno sfiora la conquista della Coppa UEFA, perdendo la finale tutta italiana contro l'. Rizzitelli realizza anche il gol della finale di ritorno vinta dalla Roma per 1-0 all'Olimpico (l'Inter all'andata al Meazza si era imposta per 2-0).\nNel 1994 passa al Torino, dove conosce il suo periodo pi\u00f9 prolifico dal punto di vista realizzativo, mettendo a segno 30 reti in due stagioni. Da ricordare i suoi gol nei derby della stagione 1994-1995, che permisero alla squadra granata di aggiudicarsi entrambe le partite con il risultato di 3-2 in casa e 2-1 fuori casa. Al termine della stagione 1995-1996 la squadra granata retrocede in Serie B, e Rizzitelli decide di andare a giocare nella Bundesliga tedesca, approdando al Bayern Monaco, allora guidato da un altro italiano, Giovanni Trapattoni. Rizzitelli vi rimane per due stagioni e vince col Bayern un titolo nazionale nel 1996-1997 e la Coppa di Germania nel 1997-1998, contribuendo a tali successi con 11 reti in 45 presenze.\nAndato via Trapattoni, alla volta della Fiorentina, anche Rizzitelli decide di ritornare in Italia, trasferendosi al a parametro zero. Vi rimane per due stagioni nella massima serie, offrendo un rendimento al di sotto delle aspettative, anche a causa dell'esplosione di Simone Inzaghi. Svincolatosi dopo la retrocessione, nell'ottobre 2000 torna a Cesena, in Serie C1, per sostituire Marcello Campolonghi ceduto al Siena; in Romagna chiude la carriera dopo una sola stagione, nella quale realizza 6 reti in 14 partite.\nNazionale.\nConvocato da Azeglio Vicini ai tempi della militanza nel Cesena (primo giocatore nella storia del club romagnolo), Rizzitelli ha disputato con la Nazionale italiana 9 partite, realizzando 2 reti e guadagnandosi un posto tra i 20 convocati per l'Europeo del 1988, disputato nell'allora Germania Ovest: l'Italia usc\u00ec in semifinale, sconfitta per 2-0 dall'URSS.\nL'ultimo gol in azzurro di Rizzitelli coincise con la prima partita da commissario tecnico di Arrigo Sacchi, un pareggio 1-1 contro la Norvegia: la partita, disputata a Genova il 13 novembre 1991, valeva per la qualificazione agli Europei del 1992, con gli azzurri gi\u00e0 eliminati. Proprio nella partita che sanc\u00ec l'eliminazione degli azzurri, giocata in Unione Sovietica, Rizzitelli colp\u00ec un palo negli ultimi minuti.\nDopo il ritiro.\nPer la stagione 2002-2003 Ruggiero Rizzitelli partecipa in TV alla trasmissione di Rai Due \"Quelli che il calcio\", condotta da Simona Ventura, giocando nel \"Maifredi Team\". La squadra, composta di calciatori non pi\u00f9 in attivit\u00e0, ogni domenica ripropone le azioni dei gol pi\u00f9 importanti della giornata di campionato, sotto la guida di Gigi Maifredi.\nSuccessivamente ha lavorato come commentatore per Sky e ha aperto un ristorante. Ora \u00e8 commentatore delle partite della Roma nei post-partita sul canale ufficiale giallorosso Roma TV."}
{"id": "567783", "revid": "729019", "url": "https://it.wikipedia.org/wiki?curid=567783", "title": "Gancia", "text": "La Gancia \u00e8 una delle pi\u00f9 importanti case vitivinicole italiane, con sede a Canelli, in Piemonte, rinomata in tutto il mondo nella specializzazione dei vini spumante.\nStoria.\nLa fondazione.\nIl nome lo si deve al fondatore Carlo Gancia, nato nel 1829 a Narzole, in Provincia di Cuneo, Piemonte, settimo figlio di Caterina Rosso e Michele Gancia, quest'ultimo erede di numerosi poderi e terreni agricoli nella zona di Canelli, in (Provincia di Asti), tanto da iniziarvi una prospera viticoltura, in special modo di uve di moscato.\nIl piccolo Carlo resta affascinato di come le sapienti mani del padre riescano a trasformare i grappoli d'uva in vino, tanto da farne una passione. Appena quindicenne quindi, nel 1845 si trasferisce stabilmente a Torino, dove studia per poi entrare all'Universit\u00e0 degli Studi delle facolt\u00e0 di chimica e farmacia. Agli studi, affianca esperienze da tirocinante negli allora laboratori chimici di confettieri ed acquavitai torinesi compiendo, insieme a loro, vari esperimenti enologici.\nA soli 18 anni, Carlo Gancia diventa dapprima socio, poi direttore della antica caffetteria-liquoreria torinese di Piazza Castello, la \"Dettoni e C.\", sperimentando e brevettando una nuova ricetta per il vermouth, basata sull'utilizzo di uve moscato come base per ammorbidire l'infuso, ottenendo cos\u00ec un prodotto innovativo e dal vasto successo.\nNon ancora soddisfatto, l'anno dopo il giovane Carlo decide di recarsi in Francia, per studiare la spumantizzazione dello champagne. Dal 1849 vive stabilmente a Reims, nel Grand Est, patria del vino spumante champagne, dove entra, come semplice operaio, alla rinomata ditta di vini Piper-Heidsieck. Qui vi rimane per un paio d'anni, dove diventa addetto esperto alla vinificazione, e dove apprende il metodo champenoise per la spumantizzazione, quindi importato in Italia col nome di \"metodo classico\". A tale metodo, Carlo Gancia applicher\u00e0 soltanto alcune semplificazioni della procedura, al fine di velocizzare i tempi e abbassare i costi di produzione massiva delle bottiglie.\nIl primo spumante italiano.\nMentre i vini di uve moscato e i relativi laboratori di vermouth riscuotono successo a Canelli, in tutto il Piemonte ed oltre (molto mercato era diretto anche in Francia) gi\u00e0 dalla prima met\u00e0 del XIX secolo, nel 1850 Carlo Gancia torna in Piemonte, affitta una cantina a Chivasso, a circa 20 km nord da Torino, e coinvolge suo fratello Edoardo in esperimenti di spumantizzazione col metodo champenoise appena appreso in Francia. Carlo capisce subito il bisogno di impiantare nuove vigne di moscato e, con l'appena nominato socio Arnaldo Strucchi, quest'ultimo gi\u00e0 direttore dell'azienda \"Cora\" di Costigliole d'Asti, studia nuove aree idonee in loco. Trovano consenso anche da Camillo Benso, conte di Cavour, ma la legge in favore dell'ampliamento delle zone di coltura destinate a differenti tipi di uva non viene modificata.\nNel frattempo, la cantina di Chivasso diventa presto una vera e propria fabbrica che, nel 1851, si chiamer\u00e0 semplicemente \"Fratelli Gancia\". La cittadina di Chivasso \u00e8 vicina a Torino, unico nodo ferroviario utile per allargare la produzione e, nel 1861, grazie anche all'Unit\u00e0 d'Italia, la ditta sigler\u00e0 degli accordi con la Societ\u00e0 per le Ferrovie dell'Alta Italia. Tuttavia, la sperimentazione della spumantizzazione attraverso il cosiddetto \"metodo classico\" avverr\u00e0 soltanto quattro anni dopo, quando, togliendo gli sciroppi richiesti dalla lavorazione francese, Carlo Gancia presenter\u00e0 il suo primo \"Spumante italiano\", iniziando l'esportazione estera gi\u00e0 l'anno dopo. A lui si deve la brillante intuizione dell'interruzione della fermentazione con ripetuta filtrazione del mosto, al fine di ottenere uno spumante di tipo \"demi-sec\" (zuccheri 35-40 g/l) unito ad una bassa gradazione alcolica, e all'epoca chiamato anche \"moscato champagne\".\nLa sede di Canelli (Asti).\nPer ottimizzare tempi e produzione , nel 1865 diventa ormai doveroso spostare l'azienda del neonato \"Spumante italiano\" da Chivasso a Canelli, dove viene eretta la storica sede di Corso Libert\u00e0. Nel frattempo, Carlo Gancia manda il famoso enologo \"Giovanni Gallese\" di nuovo in Francia, per studiare ulteriormente i processi del metodo classico. Il perfezionamento d\u00e0 i suoi frutti negli anni immediatamente successivi, quando \"Gancia\" diventa un marchio famoso in tutta Europa, tanto da ricevere un diploma all'Esposizione Universale di Vienna del 1873 e un premio a quella di Parigi nel 1878. Sempre nello stesso periodo, Carlo Gancia si sposa con Marietta Barbero (1870), che gli d\u00e0 cinque figli: \"Adelina\", \"Camillo\", \"Giuseppina\", \"Carlo Edoardo\" e \"Gaspare Giacomo\". L'azienda acquista sempre pi\u00f9 notoriet\u00e0 anche oltre i confini europei, tanto che, all'azienda si aggiungono altri soci e, nel 1880, si costituir\u00e0 l'azienda \"Fratelli Gancia &amp; C.\". Nel 1897 muore Carlo Gancia e l'azienda passa al primogenito maschio Camillo.\nEpoca recente.\nAll'inizio del XX secolo continua una buona prosperit\u00e0 per l'azienda, tanto da espandere ulteriormente i vigneti, le cantine e la produzione. Tuttavia, nel 1916, un'epidemia di fillossera costringe l'estirpazione di molte piante, col impianto di vitigni di moscato a base americana. Nel 1920, nasce il \"Gancia Bianco\", ovvero il primo vermouth bianco italiano. Nel 1924, l'azienda diventa fornitore ufficiale dei Sacri palazzi Apostolici mentre, nel 1937, fornitore (\"provveditore\") della Real Casa Savoia.\nNel periodo 1930-1935, oltre che ad aprire una seconda azienda nel vicino paese di Santo Stefano Belbo, viene anche ristrutturato l'antico castello di Canelli, gi\u00e0 dei \"Scarampi-Crivelli\", ad opera dell'architetto \"Arturo Midana\", ed oggi conosciuto anche come \"Villa\" o \"Castello Gancia\". Nel 1932 muore Camillo Gancia, e l'azienda passa nelle mani di sua sorella, \"Adelina Gancia\" in \"Vallarino\", che ha due figli gi\u00e0 grandi, Carlo junior e Lamberto, peraltro adottati legalmente dallo zio, appena defunto, Camillo Gancia. Sar\u00e0 comunque il trentatreenne Lamberto che prender\u00e0 la gestione dell'azienda fino al 12 dicembre 1994, giorno della sua morte.. Nel 1950, proprio grazie al vermouth rosso Gancia, nasce il cosiddetto cocktail \"bitter americano\". Poco dopo inizier\u00e0 la produzione del noto Asti spumante, che otterr\u00e0 la D.O.C. nel 1967 e la D.O.C.G. nel 1993.\nNel 1994, anno della morte di Lamberto, l'azienda passa a suo figlio sessantenne \"Vittorio Vallarino Gancia\" il quale, nello stesso anno viene nominato Cavaliere del Lavoro. Vittorio Gancia ha due figli, Massimiliano e Lamberto, gi\u00e0 con posizioni di dirigenza in azienda. I fratelli Massimiliano e Lamberto Vallarino Gancia continueranno a gestire l'azienda, proponendo sempre delle innovazioni. Nel 1998 ad esempio, Massimiliano promuove l'edizione dello spumante \"Asti Castello Gancia\". Nel contesto vitivinicolo di Canelli, verranno istituite rassegne e iniziative dedicate allo spumante, come la tradizionale ed estiva \"Festa dei Conferenti Gancia\", ma anche \"Cantine aperte\" e \"Vincanta\". Sia a Canelli, che in alcune zone limitrofe, la produzione di vini spumanti ha una ricca e secolare tradizione, che risiede anche nelle vicine aziende \"Cinzano\", \"Riccadonna\", \"Bosca\", \"Coppo\", \"Cora\" e \"Tosti\" e, tuttavia, sempre con uno spirito di una sana competizione sul mercato, unita ad una reciproca collaborazione della promozione turistica ed enogastronomica dell'intero territorio. In particolare, Lamberto Vallarino Gancia si occuper\u00e0 di immagine e marketing aziendale, promuovendo le fiere espositive, ad esempio diventando consigliere per le Politiche Agricole durante l'Expo Universale di Milano 2015 e, poco dopo, direttore del Teatro Stabile di Torino.\nNel 2010, inizia un graduale processo di acquisizione dei pacchetti azionari dell'azienda da parte del magnate russo Rustam Tariko, noto ai mercati come il \"re della vodka\" Russian Standard; pur lasciando il marchio \"Gancia\", la produzione a Canelli e le uve sempre italiane, l'azienda diventer\u00e0 propriet\u00e0 della Russian Standard al 95%, alla fine del luglio 2013. Verranno nominati, come amministratori delegati, dapprima Paolo Fontana, poi Sergio Fava, entrambi esperti di lungo corso nel settore agroalimentare. Nel 2014 la Gancia entra ufficialmente nella lista delle Cantine Storiche dell'Asti spumante e diventa patrimonio dell'umanit\u00e0, nel contesto del , con codice 1390-010. Negli ultimi anni, vengono prodotti spumanti anche con delle uve Chardonnay, come il Brut 18 mesi, e uve Pinot Nero classico e Ros\u00e9. Dal 2018 \u00e8 iniziata anche la produzione e la vendita dell'Asti spumante secco D.O.C.G.."}
{"id": "567786", "revid": "19933", "url": "https://it.wikipedia.org/wiki?curid=567786", "title": "Piaggio Ape Poker", "text": ""}
{"id": "567787", "revid": "1543377", "url": "https://it.wikipedia.org/wiki?curid=567787", "title": "Roots (Sepultura)", "text": "Roots \u00e8 il sesto album in studio del gruppo musicale brasiliano Sepultura, pubblicato il 20 febbraio 1996 dalla Roadrunner Records.\nA livello commerciale \u00e8 l'album di maggior successo della band, tanto da essersi aggiudicato sette dischi d'oro (in Austria, Australia, Canada, Francia, Paesi Bassi, Regno Unito e Stati Uniti d'America). Quello statunitense, in particolare, \u00e8 stato certificato il 21 novembre 2005, quasi dieci anni dopo la pubblicazione.\nIl disco.\nLo stile di \"Roots\" rappresenta un'evoluzione naturale di quello di \"Chaos A.D.\", con l'aggiunta di parti pi\u00f9 lente che richiamano fortemente i Korn. Questi ultimi attribuiscono parte delle loro influenze ai primi dischi dei Sepultura. Jonathan Davis (cantante dei Korn) \u00e8 anche presente come ospite nella canzone \"Lookaway\".\nNell'album si verifica la fusione tra il thrash metal e la musica tipica degli indigeni brasiliani. Il gruppo incorpora questi elementi in quasi tutte le canzoni di questo lavoro. Una di esse (\"Its\u00e1ri\") venne registrata con i Xavante, etnia indigena del Mato Grosso (Brasile). Alcune canzoni contengono la partecipazione (\"Ratamahatta\", \"Dictatorshit\" e \"Endangered Species\") o la co-scrittura (\"Ratamahatta\", cantata in portoghese) di Carlinhos Brown, un popolare musicista brasiliano.\nSono anche presenti alcune influenze nu metal derivate dai Korn e dai Deftones, indicati come ispiratori nel libretto del CD.\n\"Roots\" fu un disco molto influente per la nuova scena metal. Oltre a Davis, anche Mike Patton dei Faith No More e DJ Lethal (ex-membro di House of Pain e Limp Bizkit) contribuirono a \"Lookaway\".\nIl testo di \"Attitude\" venne scritto in collaborazione con Dana Wells, figliastro di Max Cavalera, la cui morte (avvenuta poco dopo l'uscita del disco) fu tra le cause dell'abbandono della band da parte del frontman e della conseguente fondazione dei Soulfly."}
{"id": "567795", "revid": "49980", "url": "https://it.wikipedia.org/wiki?curid=567795", "title": "Francesco Stabili di Simeone", "text": ""}
{"id": "567801", "revid": "287204", "url": "https://it.wikipedia.org/wiki?curid=567801", "title": "Arcipelago Gulag", "text": "Arcipelago Gulag \u00e8 un saggio di inchiesta narrativa, edito in tre volumi, scritto tra il 1958 e il 1968 da Aleksandr Sol\u017eenicyn sul sistema dei campi di lavoro forzato nell'URSS. Durante il regime comunista, l'utilizzo sistematico della giustizia politica dissemin\u00f2 l'Unione Sovietica di campi di concentramento.\nIl Gulag (da: Glavnoe Upravlenie LAGerej i mest zakljuchenija, \"Direzione generale dei campi e dei luoghi di detenzione\") era un'istituzione penitenziaria volta a rieducare il prigioniero spesso tramite il lavoro. Oggi, con la parola \u201cgulag\u201d in Occidente si intende spesso qualsiasi carcere o campo di prigionia sovietico.\nPoggiando su testimoni oculari - vittime superstiti - e materiale primario di ricerca, l'autore vi rivers\u00f2 anche la propria esperienza di prigioniero politico nei campi di lavoro forzato; egli vi percorre l'iter carcerario: dall'istruttoria ai lager speciali, dall'arresto cagionato da una delazione, fino al termine della pena scontata.\n\"Arcipelago Gulag\" ebbe grande risonanza nell'opinione pubblica internazionale per aver fornito il resoconto pi\u00f9 radicale e circostanziato dell'URSS post-rivoluzionaria: Sol\u017eenicyn vi dimostra che il regime comunista poteva governare sui popoli oppressi dell'Unione Sovietica solo con la minaccia dell'imprigionamento, ma pure che l'economia stessa del Paese dipendeva dalla produttivit\u00e0 dei campi di lavoro forzato. L'opera fu pubblicata in Occidente nel 1973 e circol\u00f2 clandestinamente - in samizdat - nell'URSS fino al 1989, quando fece la sua apparizione sulla rivista letteraria \"Novyj Mir\", in forma ridotta. Dopo la dissoluzione dell'Unione Sovietica, l'opera fu pubblicata liberamente e integralmente; nel 2009 \u00e8 divenuta una lettura nelle scuole superiori russe.\nDiffusione dell'opera.\nConcepito nel 1958, Sol\u017eenicyn fece pervenire clandestinamente il testo in Occidente poich\u00e9 il KGB era riuscito ad entrare in possesso di una copia e a sequestrarla. L'autore riusc\u00ec a microfilmare il testo e a consegnarlo ad alcuni amici francesi. \nNel 1973 il KGB sequestr\u00f2 una delle tre copie dattiloscritte del testo ancora esistenti sul suolo sovietico, il sequestro avvenne dopo l'interrogatorio di Elizaveta Voronyanskaya, una delle dattilografe di fiducia di Sol\u017eenicyn, e che era a conoscenza del nascondiglio della copia. Voronyanskaya, il 3 agosto 1973, pochi giorni dopo il suo rilascio in libert\u00e0, si suicid\u00f2 impiccandosi. Sol\u017eenicyn, che desiderava che la prima pubblicazione del suo libro avvenisse in Russia, appresa questa notizia, decise di permetterne l'immediata pubblicazione all'estero.\n\"Arcipelago Gulag\" fu pubblicato in prima edizione e in lingua russa dall'Editore \"Seuil\" a Parigi nel 1973; il 12 febbraio 1974, il KGB arrest\u00f2 Sol\u017eenicyn e lo costrinse all'esilio.\nL'accoglienza in Italia.\nIl saggio di inchiesta narrativa, venne pubblicato in Italia il 25 maggio 1974 per i tipi della Mondadori. Il curatore Domenico Porzio lament\u00f2 per\u00f2 lo scarso rilievo pubblicitario che la casa editrice dedic\u00f2 all'opera.\nPietro Citati recens\u00ec positivamente \"Arcipelago Gulag\" sul \u00abCorriere della Sera\u00bb del 16 giugno 1974, considerandolo principalmente il memoriale di un prigioniero scampato a una pi\u00f9 dura sorte.\nItalo Calvino, pur confermando di aver nutrito ammirazione per l'autore che in passato aveva definito \"l'uomo che aveva assunto il ruolo di coscienza del suo paese, testimone di verit\u00e0 affermate con rischio continuo, contro la pressione d'un apparato di forze smisurate\" , espresse tutta la sua delusione per l'opera (e l'autore), contestando l'eccesso dogmatico del messaggio cristiano come unico potere salvifico, contenuto in Arcipelago Gulag.\nCarlo Ossola critic\u00f2 invece il profilo artistico dell'opera. Umberto Eco defin\u00ec Sol\u017eenicyn un \"Dostoevskij da strapazzo\",\ne Alberto Moravia sull'Espresso liquid\u00f2 l'autore come \u00abun nazionalista slavofilo della pi\u00f9 bell'acqua\u00bb. L'opera e il suo autore vennero difesi, tra gli altri, dallo slavista Vittorio Strada, da Enzo Bettiza e da Carlo Bo (autore tra l'altro dell'introduzione all'edizione italiana di Il primo cerchio, pubblicata sempre nel 1974 da Mondadori)."}
{"id": "567804", "revid": "122677939", "url": "https://it.wikipedia.org/wiki?curid=567804", "title": "Ammiraglio", "text": "Ammiraglio (dall'arabo \"amir al-bahr\", \u0623\u0645\u064a\u0631 \u0627\u0644\u0628\u062d\u0631, \"signore o principe del mare\") \u00e8 il grado apicale della Marina militare e il titolo (appellativo) cui ci si riferisce in senso formale (trattamento) a una figura delle forze armate che appartiene alla pi\u00f9 elevata categoria degli ufficiali di varie marine militari e cio\u00e8 quella degli ufficiali ammiragli. All'interno di questa categoria possono esserci pi\u00f9 gradi, uno dei quali, in molte forze armate, \u00e8 denominato \"ammiraglio\", senza ulteriori specificazioni: si tratta di uno dei gradi pi\u00f9 elevati, se non il pi\u00f9 elevato. Nel linguaggio corrente, con ammiraglio si designa genericamente qualunque comandante di una forza navale.\nStoria.\nLa parola Ammiraglio deriva dal latino medievale \"Admiralis\" , \"admirallus\" . Questi stessi provengono dall'arabo \"am\u012br\" , o \"am\u012br al-\" ( \u0623\u0645\u064a\u0631 \u0627\u0644\u0640 ), \"comandante di\" o \"principe di\", come in \"am\u012br al-ba\u1e25r\" ( \u0623\u0645\u064a\u0631 \u0627\u0644\u0628\u062d\u0631 ), \"comandante del mare\" o \"principe del mare\". Il termine era in uso per i capi navali greco-arabi della Sicilia normanna, che in precedenza era stata governata dagli arabi, almeno all'inizio dell'XI secolo.\nIl normanno Ruggero II di Sicilia (1095\u20131154), impieg\u00f2 un cristiano greco noto come Giorgio d'Antiochia, che in precedenza aveva servito come comandante navale per diversi governanti musulmani nordafricani. Ruggero design\u00f2 Giorgio come \"Emiro degli Emiri\" , cio\u00e8 \"Comandante dei comandanti\", con il titolo che divenne latinizzato nel 13 \u00b0 secolo come \"ammiratus ammiratorum\".\nDai siciliani si diffuse nel resto d'Europa. I francesi e gli spagnoli diedero ai loro comandanti di mare titoli simili mentre in portoghese la parola cambi\u00f2 in \"almirante\" . Poich\u00e9 la parola era usata da persone che parlavano lingue latine , ottenne la \"d\" e sub\u00ec una serie di diversi finali e ortografie che portarono all'ortografia inglese \"admyrall\" nel XIV secolo e ad \"admiral\" nel XVI secolo.\nGradi degli ufficiali ammiragli.\nDi solito i gradi di ammiraglio sono tre o quattro. Le denominazioni solitamente utilizzate sono in ordine ascendente:\nNormalmente, tutti coloro che hanno i ranghi di contrammiraglio, retroammiraglio, viceammiraglio, ammiraglio, Grande ammiraglio e ammiraglio della flotta vengono colloquialmente indicati semplicemente con l'appellativo di \"ammiraglio\" indipentemente dal grado rivestito.\nI gradi di ammiraglio corrispondono a quelli di \"generale\" delle forze armate di terra e delle forze aeree che adottano un sistema gerarchico mutuato dall'esercito, nonch\u00e9 a quelli di \"maresciallo dell'aria\" nell'aeronautica militare britannica e dei paesi che hanno adottato lo stesso sistema.\nItalia.\nNella Marina Militare i gradi di ammiraglio di divisione e ammiraglio di squadra sono conferiti solo agli ufficiali di stato maggiore (anche detti \"di vascello\"); gli altri corpi, i cosiddetti \"corpi tecnici\" (GN, Genio navale; AN, Armi navali) e gli altri corpi sanitari e amministrativi (MD, Medici; FM, Farmacisti; CM, Commissariato; CP, Capitanerie di porto) prevedono il grado di ammiraglio ispettore e ammiraglio ispettore capo. Solo gli ammiragli provenienti dal Corpo di stato maggiore sono designabili per la carica di capo di stato maggiore della Marina Militare o della Difesa. Gli ammiragli che arrivino ai vertici dei propri corpi raggiungono il loro massimo grado gerarchico di ammiraglio ispettore capo. L'indicazione del corpo di appartenenza di un ammiraglio \u00e8 necessaria, a eccezione di quelli di stato maggiore per i quali non vi \u00e8 possibilit\u00e0 di equivoco. Cos\u00ec, un ammiraglio ispettore del Genio navale si firmer\u00e0 \u00abAmm. Isp. (GN) ...\u00bb.\nIn altre marine, ad esempio in quella britannica o in quella statunitense, per i corpi non di Stato Maggiore si adopera la notazione \"viceammiraglio medico\" oppure \"contrammiraglio commissario\". Gli ammiragli sono al comando di unit\u00e0 navali complesse, divisioni, squadre, forze operative, o enti marittimi a terra ma con giurisdizione sul mare, dipartimenti e basi navali. Gli ammiragli possono essere posti a direzioni generali del Ministero della difesa, reparto Marina.\nIn Sicilia, nei secoli XIV e XV, esisteva il grado di grande ammiraglio, con un'autorit\u00e0 che si estendeva su tutti i corpi marittimi.\nGradi della Marina Militare.\nNella Marina Militare Italiana si riconoscono i gradi di:\nA questi gradi corrispondono una, due, tre o quattro stelle gialle a cinque punte nella speciale bandiera, detta insegna, che viene posta a bordo della nave, la nave ammiraglia, sulla quale \u00e8 imbarcato l'ammiraglio e il suo stato maggiore e sulle spalline della divisa.\nUn'ulteriore stella aggiuntiva spetta a un eventuale capo di stato maggiore della difesa se questi proviene dai ranghi della Marina. Tutti questi gradi sono caratterizzati dall'uso della cosiddetta \"greca\".\nGradi della Regia Marina.\nNella Regia Marina precedentemente alla prima guerra mondiale i gradi erano quelli di contrammiraglio viceammiraglio e ammiraglio. Nella Real Marina del Regno delle Due Sicilie esisteva il grado di retroammiraglio, che dopo la Proclamazione del Regno d'Italia si \u00e8 trasformato in contrammiraglio. Dopo la battaglia di Lissa il comandante della flotta italiana, ammiraglio Persano venne sottoposto a giudizio e privato del grado e per lungo tempo nessun ufficiale ricopri il grado di ammiraglio e pertanto \"viceammiraglio\" \u00e8 stato a lungo il grado pi\u00f9 alto della Regia Marina. Solamente al termine della prima guerra mondiale, con motu proprio dal Re Vittorio Emanuele III, il 6 novembre 1918 Paolo Thaon di Revel, comandante in Capo delle Forze Navali Mobilitate nel corso del conflitto e Capo di Stato Maggiore della Marina venne promosso al grado di ammiraglio.\nNel corso della prima guerra mondiale venne creato nel 1918 il grado di \"sottoammiraglio\", a livello gerarchico superiore al capitano di vascello e inferiore al contrammiraglio, omologo del grado di commodoro esistente in molte marine, grado che venne abolito con il regio decreto n. 2395 dell'11 novembre 1923, \u00abOrdinamento gerarchico dell'Amministrazione dello Stato\u00bb con cui assieme agli altri vertici delle forze armate del Regno i gradi degli ammiragli vennero modificati in ammiraglio (riservato solamente ai fuori quadro), viceammiraglio di armata, viceammiraglio di squadra, contrammiraglio di divisione e contrammiraglio.\nNel 1924 venne istituito con regio decreto n. 1908 del 4 novembre il titolo onorifico di \"Grande ammiraglio\" conferito unicamente all'ammiraglio Paolo Thaon di Revel, con distintivo stabilito con foglio d'ordini del 26 marzo 1925. Il titolo era omologo a quello di maresciallo d'Italia del Regio Esercito e di maresciallo dell'aria della Regia Aeronautica, titoli tutti abrogati poi nel 1948.\nNel 1926 si ebbe il riordino dei gradi della forza armata con titoli designanti gli incarichi degli ufficiali ammiragli: contrammiraglio, ammiraglio di divisione, ammiraglio di squadra, ammiraglio d'armata. Nel 1926 con Legge n. 1178 dell'8 giugno, \u00abOrganizzazione della Marina\u00bb, recepita con foglio d'ordini n\u00ba 168 del 23 luglio 1926, le denominazioni degli ammiragli vennero ulteriormente sostituite da: grande ammiraglio, ammiraglio d'armata, ammiraglio di squadra, ammiraglio di divisione, contrammiraglio. Nel 1932 con Legge del 30 maggio, recepita con foglio d'ordini n\u00ba 141 del 21 giugno, venne istituita la carica di \"ammiraglio di squadra designato d'armata\", con distintivo, insegna e onori uguali a quelli degli ammiragli d'armata. I dettagli del grado vennero meglio precisati nel 1942. I distintivi di grado degli ammiragli d'armata furono successivamente modificati nel 1934 che divennero corrispondenti a un giro di bitta, due binari e una greca uguali al grado di ammiraglio.\nIl grado di ammiraglio d'armata, pur non essendo mai stato ufficialmente abrogato, non viene pi\u00f9 assegnato dalla fine della seconda guerra mondiale.\nNel mondo.\nFrancia.\nIstituito nel XIII secolo, il grado francese di grande ammiraglio (denominato anche ammiraglio di Francia) fu una carica molto importante, divenuta col passare dei secoli pi\u00f9 onorifica che tecnica. Si ricordano, tra i pi\u00f9 famosi, Aitone Doria, insignito nel 1339, Jean de Vienne (1373), Gaspard de Ch\u00e2tillon (1552).\nQuesta carica fu eliminata da Richelieu nel 1627 e poi ristabilita da Colbert. Dopo il 1870 non si ebbero comunque pi\u00f9 titoli di grande ammiraglio e solo nel 1939 fu insignito Fran\u00e7ois Darlan con lo speciale grado di ammiraglio della flotta. In totale gli ammiragli di Francia sono stati 72.\nRegno Unito.\nNel Regno Unito, l'ammiragliato \u00e8 stato fino al 1964 il ministero della Marina con un proprio organo direttivo (formato sin dal 1947) composto da 5 ammiragli che hanno il titolo di \"sea lord\" (signore del mare), coadiuvati da un segretario, da un \"Lord\" civile e con a capo il \"First Sea Lord\", il Primo lord del mare, il pi\u00f9 anziano tra i cinque \"Sea Lord\". Un ammiraglio celebre fu Robert Blake.\nNell'ambito della Royal Navy britannica, \u00e8 un rango corrispondente al codice NATO OF-9, inferiore solo a quello di ammiraglio della flotta.\nStoria.\nRe Edoardo I d'Inghilterra nomin\u00f2 il primo ammiraglio inglese nel 1297 quando concesse a Guglielmo di Leyburn il titolo di \"ammiraglio del mare del Re d'Inghilterra\". L'incarico non deve essere confuso con l'incarico di \"ammiraglio d'Inghilterra\" o \"lord grand'ammiraglio\" che \u00e8 un incarico moderno di responsabilit\u00e0 all'interno della marina inglese.\nSin dal XVI secolo, la Royal Navy dispone inoltre di viceammiragli e contrammiragli. Le distinzioni tra i vari gradi consistono come nell'esercito nell'assegnazione di un dato numero di navi al comando: un ammiraglio comanda un'intera flotta, mezza flotta viene retta da un vice ammiraglio mentre il contrammiraglio guida le navi di supporto.\nNel corso dell'epoca elisabettiana la flotta inglese crebbe largamente al punto da poter essere per la prima volta organizzata in squadroni. Lo squadrone ove si trovava l'ammiraglio comandante issava la \"Red Ensign\", quello dove si trovava il vice ammiraglio issava la \"White Ensign\" e infine quello del contrammiraglio la \"Blue Ensign\". Con la crescita degli squadroni, ciascuno comandato da un ammiraglio (con un vice ammiraglio e un contrammiraglio al comando delle varie sezioni interne) il rango ufficiale divenne \"admiral of the white\", ecc.\nI ranghi degli squadroni, in ordine di rosso, bianco e blu, riportano la seguente classificazione:\nLa promozione ai ranghi superiori veniva accordata per anzianit\u00e0 di servizio e il rango era concesso a vita e pertanto l'unico modo per poter accedere a una carica superiore era la morte o l'abbandono del proprio predecessore (storicamente questo cre\u00f2 dei seri problemi quando l'ammiraglio della flotta Provo Wallis super\u00f2 il suo centesimo compleanno). In caso di ammiragli ritiratisi o a mezza paga, questi venivano definiti \"yellow admiral\" in quanto la loro insegna era gialla.\nDurante l'Interregno, il rango di ammiraglio venne rimpiazzato da quello di generale del mare.\nNel XVIII secolo, gli originali nove ranghi cominciarono a essere ricoperti da pi\u00f9 di un uomo per ogni rango e rimase unico quello di \"Admiral of the red\" che ottenne di fatto la qualifica di ammiraglio della flotta. L'organizzazione della flotta in squadroni colorati venne abbandonata nel 1864 e i ranghi classici vennero ristabiliti allo stato attuale. Attualmente la \"Red Ensign\" \u00e8 utilizzata dalla marina mercantile inglese, la \"White Ensign\" divenne la bandiera ufficiale della Royal Navy e la \"Blue Ensign\" venne riservata alle riserve o ai vascelli ausiliari.\nNel XIX secolo la marina inglese mantenne inoltre il rango di ammiraglio del porto (\"port admiral\"), un capitano veterano che prestava servizio come comandante di un porto con l'incarico di salvaguardia, riparazione e mantenimento delle navi ivi ancorate. In questo senso l'incarico pi\u00f9 rilevante della sezione era quello di \"port admiral\" di Portsmouth, citt\u00e0 considerata il principale porto della Royal Navy.\nNel 1996 il rango di Ammiraglio della Flotta venne abolito in tempo di pace, con l'eccezione dei membri della famiglia reale inglese. A ogni modo, gli ammiragli di flotta nominati in tempo di guerra continuano a portare il titolo a vita. I nomi di \"red admiral\", \"white admiral\", \"blue admiral\" e \"yellow admiral\" sono stati anche utilizzati successivamente per indicare delle specie di farfalle, rispettivamente Vanessa atalanta, Limenitis camilla, Kaniska canace e Vanessa itea.\nGradi e bandiere personali.\nGli attuali ranghi della Royal Navy sono Contrammiraglio, Vice Ammiraglio, Ammiraglio e Ammiraglio della Flotta. Tutti gli ammiragli, oltre alla bandiera nazionale, portano sulle loro navi una bandiera personale diversificata a seconda del rango:\nPaesi Bassi.\nNella Marina Reale dei Paesi Bassi il grado di ammiraglio \u00e8 solamente onorario in quanto non viene pi\u00f9 usato dal 1956 ed \u00e8 riservato solamente ai principi della Casa d'Orange-Nassau o al sovrano e corrisponde al grado di Grande ammiraglio o di ammiraglio della flotta. Il grado pi\u00f9 alto di fatto \u00e8 tenente-ammiraglio."}
{"id": "567806", "revid": "327773", "url": "https://it.wikipedia.org/wiki?curid=567806", "title": "Sistema delle tre et\u00e0", "text": "Il sistema delle tre et\u00e0 \u00e8 un sistema scientifico di periodizzazione della preistoria umana. Scopo del sistema \u00e8 formare una cronologia delle societ\u00e0 umane che non hanno lasciato alcuna testimonianza scritta.\nSecondo tale sistema, tutte le societ\u00e0 umane hanno attraversato, durante la preistoria, tre tappe nel loro sviluppo. Tali tappe sono contraddistinte dall'uso di tre differenti materiali, disposti lungo una scala evolutiva: la pietra, il bronzo, il ferro. Le tre fasi dell'evoluzione umana nella preistoria prendono il nome quindi di Et\u00e0 della Pietra, Et\u00e0 del Bronzo ed Et\u00e0 del Ferro.\nStoria.\nLa sequenza delle tre et\u00e0, ispirata alle quattro et\u00e0 dei metalli della mitologia classica, fu esposta per la prima volta dal religioso francese Nicolas Mahudel il 12 settembre 1734 davanti all'Acad\u00e9mie des inscriptions et belles-lettres e poi pubblicata nel 1740 con il titolo \"Les Monumens les plus anciens de l'industrie des hommes, des Arts et reconnus dans les pierres de Foudres\". L'idea fu ripresa a met\u00e0 Settecento dal parroco della Cornovaglia William Borlase, membro della Royal Society, nei suoi testi sui fossili locali (\"The Antiquities of Cornwall\", 1769; \"Observations on the Islands of Scilly\", 1756; \"Natural History of Cornwall\", 1758).\nInfine nel 1836 Christian J\u00fcrgensen Thomsen, curatore del Museo Nazionale Danese di Copenaghen, per primo attribu\u00ec delle date precise a questa sequenza di epoche e rimane ancora oggi un riferimento noto e utilizzato dagli archeologi. Lo svedese Sven Nilsson (1787-1883), professore di zoologia a Lund, lo adott\u00f2 pochi anni dopo nel suo libro \"Skandinaviska Nordens Orinvanare\" (che fu tradotto in inglese nel 1868 col titolo \"The primitive inhabitants of Scandinavia\"). Nel 1865 l'inglese John Lubbock (lord Avebury) suddivise ulteriormente l'et\u00e0 della Pietra in due periodi, che egli design\u00f2 con i termini di \u00abPaleolitico\u00bb (\"Pietra antica\") e \u00abNeolitico\u00bb (\"Pietra nuova\"). Nel 1872 il francese Gabriel de Mortillet suddivise il Paleolitico nei suoi tre stadi ancora oggi in uso (Inferiore, Medio e Superiore), mentre nel 1881 introdusse anche i cinque stadi \"litici\": Chelleano, Acheulano, Musteriano, Solutreano e Magdaleniano (tutti ancora in uso, tranne il primo).\nA questi stadi Henri Breuil (\"l'abate Breuil\") nel 1912 aggiunse l'Aurignaziano, ponendolo tra Musteriano e Solutreano. Quando, nello stesso anno, Robert Schmidt us\u00f2 lo schema francese per classificare i risultati dei suoi scavi in Germania, lo schema divenne internazionale.\nLa suddivisione dell'evoluzione umana in periodi, in funzione del tipo di materiali usati per la realizzazione di manufatti, ha ovviamente motivazioni pratiche da un punto di vista archeologico; altrettanto evidentemente, per\u00f2, si tratta di una suddivisione che astrae da molti altri fattori non meno importanti, quali il tipo di organizzazione sociale, il tipo di cibo usato per il sostentamento, l'evoluzione del linguaggio, della religione e via dicendo.\nMan mano che gli studiosi trovano i mezzi per raccogliere informazioni, o formulare ipotesi, su questi altri elementi, il sistema delle tre et\u00e0 risulta via via pi\u00f9 limitativo. In particolare, esso pu\u00f2 essere applicato in modo sufficientemente definito soltanto in relazione all'ambito geografico-culturale rispetto a cui \u00e8 stato inizialmente definito, ovvero Europa, Medio Oriente, Africa del Nord e Asia orientale e meridionale."}
{"id": "567810", "revid": "76963", "url": "https://it.wikipedia.org/wiki?curid=567810", "title": "Tanya Reichert", "text": "\u00c8 apparsa in Tv per la prima volta nel 1997, con la serie \"Breaker High\". Nel 2000, ha fatto parte del cast di \"Scary Movie\", il suo primo film di grande successo, nel ruolo di Miss Congeniality.\nHa partecipato a numerose serie televisive, fra cui \"Relic Hunter\", a fianco dell'attrice Tia Carrere; bench\u00e9 abbia contribuito solo all'ultima stagione, come sostituta all'attrice Lindy Booth, questa serie televisiva le ha portato grande successo grazie al suo ruolo di seducente segretaria.\nHa avuto piccolo ruoli anche nelle serie televisive \"\" e \"Desperate Housewives\"."}
{"id": "567813", "revid": "287204", "url": "https://it.wikipedia.org/wiki?curid=567813", "title": "Competenza (diritto)", "text": "La competenza, in diritto, indica la sfera di poteri e facolt\u00e0 attribuita ad un determinato soggetto, sia esso un organo o una persona fisica.\nLa competenza ha una funzione di limite, in quanto definendo facolt\u00e0 e poteri pone dei limiti all'agire degli organi: gli atti compiuti dall'organo al di fuori della sua competenza sono invalidi e precisamente affetti dal vizio di \"incompetenza\".\nDistinzioni.\nSe la persona giuridica ha un solo organo, questo esercita tutti i poteri e le facolt\u00e0 spettanti alla persona giuridica. Se, invece, come normalmente accade, gli organi sono pi\u00f9 di uno, i poteri e facolt\u00e0 sono ripartiti tra gli stessi, in relazione alla divisione del lavoro operata nella struttura organizzativa, sicch\u00e9 ad ogni organo \u00e8 attribuita una competenza. Si suole pertanto distinguere l\"attribuzione\" di poteri e facolt\u00e0 all'ente dalla competenza del suo organo, che \u00e8 la frazione di tali poteri e facolt\u00e0 spettante al medesimo.\nAlla \"competenza esterna\", come sopra definita, si suole impropriamente contrapporre la \"competenza interna\", intesa quale insieme di compiti, privi di rilevanza giuridica esterna, attribuiti ad un ufficio in relazione alla divisione del lavoro operata nella struttura organizzativa dell'ente.\nSecondo i criteri usati dalla norma che conferisce la competenza per delimitare la sua sfera, si parla di:\nIn relazione all'esercizio di funzioni pubbliche, la competenza pu\u00f2 essere \"legislativa\" (o, pi\u00f9 in generale, \"normativa\"), \"amministrativa\" o \"giurisdizionale\", secondo la funzione dello stato alla quale si riferisce. La competenza giurisdizionale \u00e8 detta anche \"giurisdizione\", in uno dei molteplici significati del termine, che \u00e8 talvolta \u00e8 usato con significato pi\u00f9 generale, ma meno appropriato, per designare la competenza di un organo pubblico.\nDelega e supplenza.\nL'ordine delle competenze pu\u00f2 essere derogato con la \"delega\", l'atto attraverso il quale un organo (\"delegante\") trasferisce ad un altro organo (\"delegato\") l'esercizio di poteri e facolt\u00e0 rientranti nella sua sfera di competenza. Poich\u00e9 deroga l'ordine delle competenze, il potere di delega deve essere conferito da una norma avente forza non inferiore a quella che ha attribuito le competenze derogate. Cos\u00ec, nell'ordinamento amministrativo italiano, dove l'attribuzione delle competenze \u00e8 materia soggetta a riserva di legge relativa, ai sensi dell'art. 97 della Costituzione, il potere di delega deve parimenti essere previsto da una legge o altra fonte del diritto avente forza di legge.\nLa delega si distingue dalla rappresentanza perch\u00e9 quest'ultima d\u00e0 luogo ad un rapporto giuridico intercorrente tra distinti soggetti giuridici (il rappresentante e il rappresentato), laddove la delega intercorre tra due organi (il delegante e il delegato) dello stesso soggetto.\nLa delega si distingue inoltre dalla \"supplenza\", che si ha quando un organo (\"supplente\") esercita le competenze spettanti ad altro organo, a seguito dell'impossibilit\u00e0 di quest'ultimo di funzionare, per assenza o impedimento del suo titolare. Anche la supplenza deve essere prevista da una norma avente forza non inferiore a quella che ha conferito la competenza. Di solito le norme che prevedono la supplenza prestabiliscono in via generale l'organo (detto \"vicario\") destinato a funzionare quale supplente di un altro\nConflitto di competenza.\nSi ha un \"conflitto di competenza\" quando due o pi\u00f9 organi contemporaneamente affermano (conflitto \"positivo\") o negano (conflitto \"negativo\") la propria competenza riguardo ad una determinata questione (conflitto \"reale\") oppure vi \u00e8 la possibilit\u00e0 che tale contrasto abbia luogo (conflitto \"virtuale\").\nSi parla di \"conflitto di attribuzione\" quando il contrasto sorge tra organi competenti a dichiarare definitivamente la volont\u00e0 del potere dello stato cui appartengono, sicch\u00e9 non pu\u00f2 essere risolto all'interno di un potere: \u00e8 il caso dei conflitti tra organi appartenenti a diversi poteri dello stato nonch\u00e9, negli stati federali o regionali, dei conflitti fra organi dello stato centrale e di uno o pi\u00f9 stati federati o regioni oppure fra organi di due o pi\u00f9 stati federati o regioni. Si parla, invece, di \"conflitto di giurisdizione\" quando gli organi tra i quali sorge il contrasto, pur facendo tutti parte del potere giudiziario, appartengono a diverse giurisdizioni nelle quali tale potere si articola (negli ordinamenti che, come quello italiano, non seguono il principio di unicit\u00e0 della giurisdizione).\nOgni ordinamento stabilisce gli organi competenti e le procedure per la risoluzione dei predetti conflitti. In particolare, la risoluzione dei conflitti di attribuzione \u00e8 solitamente demandata all'organo cui spetta il controllo di legittimit\u00e0 costituzionale delle leggi, sia esso la corte costituzionale o la corte suprema. Quanto alla risoluzione dei conflitti di giurisdizione, in alcuni ordinamenti spetta alla corte suprema posta al vertice della giurisdizione ordinaria (in Italia, ad esempio, alla Corte di cassazione), in altri ad un organo apposito (come il \"Tribunal des conflits\" francese, costituito da un ugual numero di membri del Consiglio di Stato e della Corte di cassazione, presieduti dal Ministro della giustizia), ma vi sono anche ordinamenti, come quello tedesco, che non hanno organi deputati a risolvere i conflitti di giurisdizione, per cui \u00e8 il primo giudice adito a decidere se ha la giurisdizione o meno e, qualora dichiari la giurisdizione di altro giudice, vincola quest'ultimo."}
{"id": "567815", "revid": "116522926", "url": "https://it.wikipedia.org/wiki?curid=567815", "title": "Vray", "text": "V-Ray \u00e8 un motore di rendering, di propriet\u00e0 della casa bulgara Chaos Group.\n\u00c8 supportato dai pi\u00f9 utilizzati software di computer grafica, tra i quali: Autodesk 3ds Max, Cinema 4D, Autodesk Maya, Softimage XSI, SketchUp, Blender, Nuke.\nFunzionalit\u00e0.\nQuesto potente ed elastico motore di rendering permette di sviluppare rendering fotorealistici ed illustrativi grazie alle funzionalit\u00e0 che supporta, tra le quali troviamo:\nCaratteristiche.\nLa tecnica di illuminazione chiamata Irradiance Map, \u00e8 la caratteristica principale di questo motore di rendering, che permette la creazione di \"mappe\" di illuminazione da applicare alle scene 3D, in modo veloce e molto scalabile, potendo interagire sulla quantit\u00e0 di fotoni, sulla loro dimensione, sulla \"potenza\" della GI, e molti altri parametri. Tutto questo lo rende tra i motori di rendering pi\u00f9 popolari e utilizzati per qualsiasi tipo di applicazione, come render di interni, esterni ed illustrazioni. Questo motore di rendering viene installato sempre come plugin e si integra molto bene nel programma principale, fornendo materiali vray, luci vray, ed effetti vray.\nLa versione 1.5.\nLa vecchia versione 1.5 implementava alcune innovative capacit\u00e0 come:"}
{"id": "567819", "revid": "1161730", "url": "https://it.wikipedia.org/wiki?curid=567819", "title": "Sebastiano Messina", "text": "Biografia.\nLaureato all'Universit\u00e0 degli Studi di Catania in Scienze politiche, ha iniziato la professione di giornalista alla redazione catanese del quotidiano \"L'Ora\". Passato al Diario di Catania, viene chiamato da Giuseppe Fava al Giornale del Sud. Dal 1980 scrive per \"la Repubblica\", dove \u00e8 stato prima corrispondente dalla Sicilia, poi giornalista parlamentare, inviato speciale, capo della redazione politica e critico televisivo. Dal 2009 al 2013 \u00e8 stato capo della redazione di Palermo. Scrive di politica e cura la rubrica Cuc\u00f9.\n\u00c8 stato nel 1993 uno dei promotori del referendum sul sistema elettorale maggioritario, nel comitato presieduto da Mario Segni.\nHa vinto il premio Flaiano per la critica televisiva, il premio Alfio Russo di giornalismo e il premio Forte dei Marmi per la satira politica."}
{"id": "567821", "revid": "1305772", "url": "https://it.wikipedia.org/wiki?curid=567821", "title": "Fallout", "text": "Fallout (\"ricaduta\" in inglese) si riferisce in genere al fallout nucleare, ovvero ricaduta radioattiva; pu\u00f2 inoltre riferirsi a:"}
{"id": "567826", "revid": "1318658", "url": "https://it.wikipedia.org/wiki?curid=567826", "title": "Arrondissement di Calais", "text": "L\"arrondissement\" di Calais \u00e8 una suddivisione amministrativa francese, situata nel dipartimento del Passo di Calais e nella regione dell'Alta Francia.\nComposizione.\nL\"arrondissement\" di Calais raggruppa 28 comuni in 5 cantoni:"}
{"id": "567831", "revid": "125351386", "url": "https://it.wikipedia.org/wiki?curid=567831", "title": "Massimo Giannini", "text": "Dal settembre 2018 al giugno 2020 \u00e8 stato direttore di Radio Capital. Dall'aprile 2020 \u00e8 direttore del quotidiano \"La Stampa\".\nBiografia.\nLaureato in Giurisprudenza, ha collaborato con \"Il Sole 24 Ore\" e con \"La Stampa\".\nGi\u00e0 editorialista e redattore capo della sezione politica, diviene poi vicedirettore del quotidiano \"La Repubblica\" di cui dal 2007 dirige il supplemento del luned\u00ec Affari e Finanza. Si occupa principalmente di politica ed economia, partecipando come ospite a vari talk show televisivi. \u00c8 stato collaboratore saltuario di Radio3, dove ha condotto il rotocalco quotidiano Prima pagina.\nIl 16 settembre 2014 prende il posto di Giovanni Floris, passato a LA7, diventando il nuovo conduttore di \"Ballar\u00f2\". Il talk show risulta essere il pi\u00f9 visto della stagione con una media di 1\u00a0518\u00a0000 telespettatori e il 6,45% di share. Il 6 luglio 2016 abbandona il programma che viene sostituito da \"Tribuna Politics\" dalla stagione televisiva 2016/2017. Giannini ritorna quindi a scrivere per \"La Repubblica\" come editorialista.\nDa settembre 2017 conduce su Radio Capital, insieme a Jean Paul Bellotto, la trasmissione d'informazione \"Circo Massimo\", in onda dal luned\u00ec al venerd\u00ec dalle 7 alle 9. Diventa direttore dell'emittente a settembre 2018, succedendo a Vittorio Zucconi. \nDa settembre 2019 \"Circo Massimo\" va in onda dalle 6:30 alle 9; nell'ultima parte della trasmissione, dalle 8 alle 9, Giannini \u00e8 affiancato da Oscar Giannino.\nIl 23 aprile 2020 viene nominato Direttore della \"Stampa\" e di Gedi News Network dal Consiglio di amministrazione di GEDI Gruppo Editoriale.\n\u00c8 attualmente ospite ricorrente in vari programmi televisivi, tra cui \"Otto e mezzo\" e \"Piazzapulita\" su LA7."}
{"id": "567832", "revid": "77507", "url": "https://it.wikipedia.org/wiki?curid=567832", "title": "Cognizione di causa", "text": ""}
{"id": "567834", "revid": "121656359", "url": "https://it.wikipedia.org/wiki?curid=567834", "title": "Deathcore", "text": "Il deathcore \u00e8 un genere musicale ibrido che fonde metalcore, death metal e hardcore punk.\nIl deathcore \u00e8 pesantemente influenzato dal death metal odierno per quanto riguarda rapidit\u00e0, potenza e per l'ampio uso di palm muting e suoni dissonanti. Dal punto di vista vocale sono utilizzati il growl e lo scream e talvolta anche il \"pig squeal\" (utilizzato da band come All Shall Perish, Despised Icon e We Butter the Bread with Butter), mentre la parte strumentale comprende spesso breakdown e riff melodici comuni nel metalcore.\nStoria.\nSebbene gi\u00e0 i Repulsion avessero sperimentato un ibrido di punk metal e death metal, furono Suffocation e Dying Fetus i primi gruppi death metal a fare largo uso di breakdown nella propria musica. Inoltre, anche il gruppo straight edge Earth Crisis incorpor\u00f2 elementi death metal; cos\u00ec come i Converge e gli Hatebreed, anche i Crisis, con il loro secondo disco \"Deathshed Extermination,\" concepirono una forma primordiale di crossover thrash e death metal. Gi\u00e0 nel 1986 il gruppo tedesco Blood pubblic\u00f2 una demo intitolata \"Deathcore\"; prima della nascita del deathcore vero e proprio, complessi come Abscess e Unseen Terror avevano gi\u00e0 utilizzato il termine, riferendosi ad un genere ibrido fra hardcore punk e death metal.\nIl deathcore \u00e8 particolarmente presente negli Stati Uniti sudoccidentali, in particolare in Arizona e California, dove hanno luogo molti festival specializzati nel genere. Il deathcore \u00e8 altres\u00ec popolare in Australia e Regno Unito.\nNegli ultimi anni il genere \u00e8 diventato uno dei pi\u00f9 popolari, sia in ambiente hardcore che metal; il tutto \u00e8 testimoniato da risultati commerciali di rilievo, sia come la decima posizione dei Whitechapel nella Billboard Top 200 con \"Our Endless War\", che l'alta popolarit\u00e0 dei Suicide Silence (anch'essi nella Top 200 con il loro debutto), con numeri importanti di seguaci e le visualizzazioni su YouTube: diversi video superano la soglia dei 10 milioni di visualizzazioni. Un esempio \u00e8 \"You Only Live Once\", ad oggi con pi\u00f9 di 100 milioni di visualizzazioni, diventato cos\u00ec uno dei video musicali pi\u00f9 visti in ambito metal."}
{"id": "567835", "revid": "1904508", "url": "https://it.wikipedia.org/wiki?curid=567835", "title": "Busto del cardinale Richelieu", "text": "Il Busto del Cardinale Richelieu, primo ministro di Luigi XIII, di Gian Lorenzo Bernini (1598-1680) \u00e8 conservato a Parigi all'interno del Museo del Louvre.\nStoria.\nNel 1640 Richelieu voleva inizialmente commissionare a Bernini una statua a tutto tondo rappresentante la sua persona.\nLe trattative furono affidate a Mazarino, fidato del cardinale e suo successore, e al mar\u00e9chal Fran\u00e7ois-Annibal d'Estr\u00e9es, ambasciatore di Francia a Roma. Essi non dovevano ottenere solo l'assenso dell'artista, bens\u00ec anche dei suoi \"protettori\": il cardinale Barberini e il papa Urbano VIII. Visto il dissenso da parte del papa verso il progetto di una statua a figura intera, Bernini ripieg\u00f2 verso il mezzobusto. Il celebre artista incominci\u00f2 l'opera nel novembre del 1640 e la complet\u00f2 a met\u00e0 gennaio dell'anno successivo. In agosto il busto fu portato a Parigi, dove non riscontr\u00f2 un grande successo. Ci\u00f2 nonostante Mazarino ringrazi\u00f2 vivamente il cardinale Barberini. In realt\u00e0, il busto non piacque ai committenti perch\u00e9, sebbene molto curato nei particolari, non rispecchiava tanto i reali tratti somatici del cardinale Richelieu. Ci\u00f2 si pu\u00f2 dedurre dalla successiva richiesta da parte del cardinale in questione di un altro busto allo scultore Jean Warin.\nDescrizione.\nL'opera in marmo bianco viene scolpita nel 1641 e fa parte di una lunga tradizione di busti rappresentanti personaggi celebri come quelli di Francesco I d'Este, Alessandro VII, Luigi XIV, Paolo V, Urbano VIII, Carlo I.\nLa scultura si presenta ben scolpita nei particolari (vedi il vestito) e nell'espressione del volto, caratterizzato da un'aria nobile."}
{"id": "567841", "revid": "2730", "url": "https://it.wikipedia.org/wiki?curid=567841", "title": "Kurt von Schuschnigg", "text": ""}
{"id": "567844", "revid": "729019", "url": "https://it.wikipedia.org/wiki?curid=567844", "title": "R-60 (missile)", "text": "Il Molniya R-60 o K-60, noto come AA-8 Aphid (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nStoria.\nLo R-60 fu sviluppato per il MiG-23 verso la fine degli anni sessanta con la designazione di K-60 (designazione comune per i prototipi di missile, o \"izdelie\" 62). La produzione di serie cominci\u00f2 nel 1973 e la NATO gli assegn\u00f2 il nome in codice di Aphid-A.\nLo R-60 \u00e8 uno dei pi\u00f9 piccoli e leggeri missili aria-aria, con un peso al lancio di 44\u00a0kg. Nell'ogiva \u00e8 installata una testa cercante ad infrarossi \"Komar\" (moscerino), senza sistema di raffreddamento. Il controllo aerodinamico avviene per mezzo di superfici (elevatori) montate appena dopo la sezione di testa e le alette canard chiamate \"destabilizzatrici\", le quali servono a migliorare l'efficienza degli elevatori ad alti angoli d'attacco.\nIl missile usa una piccola testata (3\u00a0kg) altamente esplosiva circondata da tondini metallici che vengono proiettati verso il bersaglio dalla detonazione. Possono essere installate due diverse spolette di prossimit\u00e0, la pi\u00f9 usata e la \"Stri\u017e\" (rondone), ottica, che pu\u00f2 essere rimpiazzata dalla \"Kolibri\" (colibr\u00ec) radar attiva. I missili equipaggiati con il secondo sistema sono designati R-60K.\nSecondo fonti russe, il raggio d'azione pratico \u00e8 di circa 4\u00a0000\u00a0m, mentre il raggio d'azione stimato ad alta quota \u00e8 di 8\u00a0000\u00a0m. L'arma \u00e8 sufficientemente agile e pu\u00f2 essere lanciata da vettori che manovrano fino a 7 \"g\" contro bersagli che manovrano fino ad 8 \"g\". Un vantaggio, nel combattimento ravvicinato, \u00e8 che il raggio d'azione minimo \u00e8 di soli 300\u00a0m, mentre la sua principale limitazione risiede nella piccola carica esplosiva.\nEra norma, per i sovietici, approntare due versioni di un missile aria-aria, una con una testa cercante ad infrarossi ed una con guida radar semi-attiva. Le dimensioni assai limitate dell'Aphid impediscono tuttavia l'adozione della seconda perch\u00e9 l'apertura dell'antenna radar sarebbe del tutto insufficiente.\nEsiste una versione inerte per l'addestramento, designata come UZ-62 oppure UZR-60\nIntorno al 1982 fu introdotta una versione migliorata che adottava una testa cercante raffreddata con azoto e con un angolo di visuale di \u00b120\u00b0 denominata R-60M (Aphid-B). Seppure il nuovo sistema di ricerca era pi\u00f9 sensibile del precedente, lo R-60M aveva solo limitate capacit\u00e0 di acquisire bersagli che provenivano da ogni angolazione (capacit\u00e0 detta \"all-aspect\"). Il distanza minima di aggancio al bersaglio fu ridotta a 200 m.\nLa nuova spoletta di prossimit\u00e0 \u00e8 pi\u00f9 resistente alle contromisure elettroniche (ECM) ed il missile venne sviluppato nelle due versioni, ottica e radar, Kolibri-M, designata R-60KM. Il nuovo missile \u00e8 pi\u00f9 lungo di 42\u00a0mm e con una testata pi\u00f9 pesante, 3,5\u00a0kg, per un peso complessivo al lancio di 45\u00a0kg. In alcune versioni la testata sembra essere caricata con 1,6\u00a0kg di uranio per aumentarne la penetrazione.\nLa versione inerte dell'arma \u00e8 denominata R-60MU.\nDal 1999 una versione modificata dell'arma \u00e8 stata usata come missile aria-superficie (ASM) come parte del sistema M55A3B1 antiaereo Jugoslavo. \u00c8 usato anche sui M53/59, carri antiereo di origine cecoslovacca. In questo caso i missili sono integrati da razzi assistenti al decollo (booster). Modifica analoga a quella fatta per il MIM-72 Chaparral statunitense.\nIl Vympel R-60 \u00e8 uscito di produzione, sostituito dal Vympel R-73 (AA-11 Archer), ma resta ancora in servizio."}
{"id": "567848", "revid": "14002", "url": "https://it.wikipedia.org/wiki?curid=567848", "title": "Arcidiocesi di Rhodos", "text": ""}
{"id": "567850", "revid": "1318658", "url": "https://it.wikipedia.org/wiki?curid=567850", "title": "Arrondissement di Lens", "text": "L\"arrondissement\" di Lens \u00e8 una suddivisione amministrativa francese, situata nel dipartimento del Passo di Calais e nella regione dell'Alta Francia.\nComposizione.\nL\"arrondissement\" di Lens raggruppa 43 comuni in 17 cantoni:"}
{"id": "567856", "revid": "1086846", "url": "https://it.wikipedia.org/wiki?curid=567856", "title": "Associazione Sportiva Roma 1936-1937", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1936-1937.\nStagione.\nDurante la campagna acquisti estiva giunge nella capitale, fra gli altri, il centrocampista della Nazionale Pietro Serantoni. La squadra accusa gli infortuni di Guido Masetti e di Dante Di Benedetti, attaccante rivelazione del precedente campionato. Quell'anno esordisce Amedeo Amadei che, andando a segno nella partita contro la , diventa il marcatore pi\u00f9 giovane della Serie A a 15 anni 9 mesi 14 giorni, record che tuttora detiene. La stagione si conclude con il decimo posto e la finale di Coppa Italia persa contro il per 1-0. Nella Coppa dell'Europa Centrale la squadra non va oltre i quarti di finale, venendo eliminata dallo .\nMaglie e sponsor.\nLa divisa primaria della Roma \u00e8 costituita da maglia rossa con collo a V giallo e bordo manica giallo, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini bianchi e calzettoni neri, questi con una banda giallorossa orizzontale. Nelle partite casalinghe viene usata anche una divisa completamente nera con maglia con colletto a polo, in onore del governo fascista. I portieri hanno due divise: la prima costituita da maglia nera, colletto a polo e bordo manica giallorosso, la seconda grigia con colletto a polo; calzettoni e calzoncini sono neri, questi ultimi con bande giallorosse orizzontali.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "567857", "revid": "466539", "url": "https://it.wikipedia.org/wiki?curid=567857", "title": "Autorizzazione (diritto)", "text": "L'autorizzazione, in diritto, \u00e8 un atto amministrativo discrezionale con il quale la pubblica amministrazione rimuove i limiti posti dall'ordinamento all'esercizio di una preesistente situazione giuridica soggettiva, previa verifica della compatibilit\u00e0 di tale esercizio con l'interesse pubblico. Attraverso di essa si esercita il \"potere autorizzatorio\"; \u00e8 generalmente concessa con un atto o un provvedimento amministrativo emanato allo scopo.\nL\u2019autorizzazione sanitaria \u00e8 un provvedimento della pubblica amministrazione, rilasciata a richiesta degli interessati, che comporta il superamento di una verifica sulle condizioni igienico sanitarie di particolari tipi di attivit\u00e0. Ottenere l\u2019autorizzazione sanitaria \u00e8 necessario per tutti coloro che intendono iniziare un\u2019attivit\u00e0 commerciale in cui vengono trattati alimenti, sia che questi vengano preparati, manipolati, confezionati, sia consegnati o immagazzinati.\nDescrizione.\nIl diritto amministrativo regola i rapporti fra due soggetti di diritto pubblico, ovvero fra un soggetto di diritto pubblico ed un singolo (o una pluralit\u00e0) di soggetti di diritto privato: in tale secondo caso, vige un rapporto di sovraordinazione (un rapporto non paritetico) dell'interesse pubblico rispetto a quello dei soggetti privati. La nozione di \"soggetto\" comprende, fra gli altri, le persone fisiche e i soggetti aventi una personalit\u00e0 giuridica.\nTipologia.\nIn relazione al contenuto l'autorizzazione pu\u00f2 essere \"modale\" se prevede modalit\u00e0 con le quali il diritto possa essere esercitato, o \"non modale\" se il suo contenuto \u00e8 vincolato in quanto predisposto da legge e pertanto non suscettibile di limitazioni. In dottrina si discute sulla natura di particolari procedimenti amministrativi. Per la maggior parte di questa, pur presentando peculiarit\u00e0, il Nulla osta, l'Abilitazione e la Registrazione sono forme particolari di autorizzazione. Pi\u00f9 controversa \u00e8 la classificazione della licenza come di un particolare tipo di autorizzazione.\nNel mondo.\nItalia.\nIl diritto amministrativo italiano \u00e8 solito distinguere fra autorizzazione che rimuove la limitazione all'esercizio di un diritto esistente, concessione di un nuovo diritto. \nCon l'autorizzazione la pubblica amministrazione permette l'esercizio a chi \u00e8 gi\u00e0 titolare di un diritto esistente in virt\u00f9 di una norma, e rimuove eventuali limitazioni all'esercizio di tale diritto: questo aspetto distingue l'autorizzazione dalla \"concessione\", secondo la concezione tradizionale della dottrina italiana.\nLa licenza \u00e8 qualificata come un tipo di autorizzazione ad un'attivit\u00e0 che inerisce una categoria particolare di diritti, quali sono le libert\u00e0 fondamentali od il diritto di propriet\u00e0 su determinati oggetti. La legge n. 241/1990, nell'ambito della semplificazione amministrativa, ha previsto due nuovi meccanismi per diminuire l'onere dell'autorizzazione prevedendo:\nIl silenzio-assenso preclude la libert\u00e0 dei concorrenti di adire la giustizia amministrativa, poich\u00e9 il procedimento amministrativo \u00e8 interamente scritto e pu\u00f2 essere azionato soltanto con l'impugnazione di un atto amministrativo quale evidentemente l'istanza autorizzativa depositata da un privato e priva di qualsiasi feedback da parte della pubblica autorit\u00e0 decidente.\nI provvedimenti autorizzativi trovano fondamento nell'art. 41 della Costituzione che presuppone un regime di libert\u00e0 d'impresa a favore dell'avente diritto autorizzato ad esercitare. Il rilascio dell'autorizzazione pu\u00f2 essere subordinato alla mera verifica puntuale di una serie di requisiti oggettivi (ad es.: rilascio del passaporto a tutti coloro che hanno compiuto il decimo anno di et\u00e0, salvo fattori ostativi previsti dalla legge) oppure subordinate alla discrezionalit\u00e0 tecnica della verifica di un risultato certo in termini di presupposti e requisiti legali (es. esami per l'abilitazione di un ordine professionale).\nIn genere, tale risultato deve essere gi\u00e0 stato conseguito prima del rilascio dell'autorizzazione; nel caso delle autorizzazioni con funzioni conformative, dette anche autorizzazioni ablatorie (es. licenze per operatori di telecomunicazioni, per attivit\u00e0 con rischi di inquinamento ambientale), il risultato deve essere conseguito secondo modalit\u00e0 determinate dall'amministrazione ed entro un certo tempo successivo al rilascio dell'autorizzazione stessa.\nIl Piano di Rinascita Democratica della Loggia Massonica P2 contempla appunto l'introduzione del silenzio-assenso come principio generale dell'ordinamento giurisdizionale italiano.\nLa legge 229/2003, fin dalla versione iniziale depositata dall'ex ministro Frattini, fissava un principio generale che prevedeva \u00abl'eliminazione generalizzata degli interventi amministrativi autorizzatori e delle misure di condizionamento della libert\u00e0 individuale\u00bb, tendendo a sostituirli con un uso generalizzato della Dichiarazione di inizio attivit\u00e0 e del silenzio-assenso introdotti con la l. 241/1990. La norma fu letta come una dichiarazione programmatica per le future deleghe legislative del Parlamento, sebbene avesse previsto eccezioni per una serie di ambiti di interesse pubblico. Secondo lo stesso disegno di legge, la tipicit\u00e0 degli atti amministrativi e le autorit\u00e0 amministrative indipendenti avrebbero dovuto essere sostituite \u00abdall'autoconformazione dei privati a modelli di regolazione\u00bb, i quali avrebbero dovuto ispirarsi principalmente all'autodisciplina degli operatori di settore e all'autoregolamentazione delle associazioni di categoria, tenendo in qualche misura conto delle best practice internazionali.\nAutorizzazioni generali.\nIl diritto comunitario ha incoraggiato la trasformazione delle concessioni in autorizzazioni, con particolare riferimento alla legge 191/1998.\nLe autorizzazioni generali sono divenute lo strumento di elezione per tutti settori liberalizzati. La loro adozione \u00e8 prevista come regola in tutti i casi in cui non sia esplicitamente contemplato il ricorso ad una licenza individuale.\nConsentono il rispetto di obiettivi di interesse pubblico di natura non economica, a patto di non imporre barriere all'entrata di nuovi operatori economici nel mercato. Il divieto imposto dal diritto comunitario include l'aumento dei costi fissi non evitabili che allontana nel tempo il conseguimento del punto di pareggio, risultano non sostenibile per quanti non dispongono del capitale proprio e di un adeguato accesso al capitale di terzi.\nPer le autorizzazioni generali vige il principio del silenzio-assenso, a decorrere dalla quarta settimana dal deposito della richiesta.\nIn Italia, sono forniti su autorizzazione generale i servizi postali (d. lgs. 261/99), relativamente alle attivit\u00e0 di raccolta, trasporto, smistamento, distribuzione di pacchi di peso superiore a 20 kg, servizio espresso, fra gli altri. Nei servizi di telecomunicazione, tale strumento vige per tutti i servizi al pubblico diversi dalla telefonia vocale e dall'installazione e fornitura di reti pubbliche di tlc. La delibera Agcom n. 167/00 ha autorizzato la vendita di capacit\u00e0 a gruppi chiusi di utenti mediante il rilascio di autorizzazione generale ai rispettivi fornitori e laddove i servizi di accesso siano svolti in base alla Dichiarazione di Inizio Attivit\u00e0.\nLicenze individuali.\nFino agli anni Novanta e alle prime liberalizzazioni, la licenza era il provvedimento autorizzativo necessario\nper esercitare qualsiasi attivit\u00e0 commerciale che poteva essere acquistato presso un privato, precedente titolare di un'attivit\u00e0. L'unico requisito di base era il possesso del diploma di scuola media inferiore. La legge ha abolito l'obbligo e la validit\u00e0 delle licenze per numerose attivit\u00e0 commerciali. La licenza era vista come una forma di contingentamento delle quote di mercato, una barriera all'ingresso di nuovi operatori economici nei mercati liberalizzati, contraria alla libert\u00e0 di iniziativa economica, alla concorrenza e al libero mercato.\nPer l'esercizio di alcune professioni (es. corso di diploma trinella per parrucchiere), \u00e8 rimasto l'obbligo del possesso di una qualifica professionale, al termine di un percorso di studio e tirocinio formativo. \nLe licenze individuali sono autorizzazioni utilizzate in funzioni di controllo, rilasciate per imporre obblighi specifici (es. obblighi di servizio universale e di fornire accesso speciale alla rete, es d.P.R. n. 318/97) e attribuire diritti (es. diritto a installare o fornire reti pubblici di telecomunicazioni). \nLa loro adozione deve essere residuale, secondo il diritto comunitario. Devono essere previste da una norma primaria e l'eventuale contingentamento del numero di licenze deve essere giustificato dalla presenza di vincoli oggettivi. Quando il numero di licenze disponibili \u00e8 limitato, esse devono essere attribuite con gara (es. gara per l'aggiudicazione delle licenze UMTS).\nLe licenze non sono oggetto n\u00e9 del silenzio-assenso n\u00e9 della Dichiarazione di Inizio Attivit\u00e0, la cui data di avvio decorre dal rilascio della licenza stessa. Malgrado queste differenze, lo strumento dell'autorizzazione resta quello al quale la fattispecie delle licenze \u00e8 pi\u00f9 ragionevolmente ascrivibile.\nLe licenze non possono essere qualificate come un tipo di concessione perch\u00e9 intervengono in settori liberalizzati non disciplinati da riserva di legge. Nei settori non riservati, permettono di imporre vincoli maggiori rispetto alle autorizzazioni conosciute nell'ordinamento italiano."}
{"id": "567861", "revid": "15756", "url": "https://it.wikipedia.org/wiki?curid=567861", "title": "Grotta della Sibilla", "text": "La grotta della Sibilla, \u00e8 una caverna, situata a 2.150 m s.l.m., ricavata nella roccia, nei pressi della vetta del monte Sibilla (Monti Sibillini) nel territorio comunale di Montemonaco, raggiungibile solo a piedi.\nDescrizione.\nLa grotta deve il suo nome alla leggenda della Sibilla Appenninica, secondo la quale essa non era altro che il punto d'accesso al regno sotterraneo della regina Sibilla\nAndrea da Barberino, con il suo romanzo cavalleresco \"Il Guerrin Meschino\", contribu\u00ec alla divulgazione della leggenda. Ci racconta la storia di un cavaliere errante che si rec\u00f2 dalla Sibilla per ritrovare i suoi genitori. Per un anno, soggiorn\u00f2 nella grotta e resistette, con tutte le proprie forze, alle tentazioni invocando il nome di Ges\u00f9 Nazareno.\nNumerosi filologi ritengono anche che quella della Sibilla Appenninica sia stata la fonte principale di un'altra celebre leggenda, quella tedesca del Tannh\u00e4user, la quale in effetti presenta innumerevoli analogie con la storia del Guerin Meschino.\nIl complesso ipogeo viene descritto, sulla scorta dei racconti popolari raccolti sul posto, per la prima volta nel 1420, dal francese Antoine de La Sale che si reca alla grotta su ordine della Duchessa Agnese di Borgogna. Egli per\u00f2 a causa delle frane gi\u00e0 avvenute nell'alto medioevo all'interno della grotta, pu\u00f2 disegnarne (con rara precisione) soltanto la pianta topografica del vestibolo dell'antro ancora conservato intatto. Questo importante documento \u00e8 conservato nella Biblioteca nazionale di Parigi. Si tratta di un ampio spazio circolare, con dei sedili di pietra scavati tutt'intorno nella roccia \"intalieux tout entour\".\nUna pi\u00f9 recente e senz'altro affidabile descrizione, la quale tuttavia non si discosta di molto da quella del de La Sale, \u00e8 fornita a met\u00e0 XX secolo dal Lippi-Boncambi: lo studioso fu uno degli ultimi visitatori della grotta prima che l'ingresso crollasse definitivamente a seguito di un utilizzo scellerato di esplosivi che, invece di contribuire ad aprirla ulteriormente, ne caus\u00f2 la chiusura.\nCronologia storica delle visite alla grotta.\n69 d.C. - La prima notizia si ha con Svetonio quando dice che Vitellio \"celebr\u00f2 una sacra veglia sui gioghi dell'Appennino\".\n268 d.C. - Trebellio Pollione in \"Scriptores Historiae Augustae\" racconta che Claudio II il Gotico si affid\u00f2 in quell'anno ai responsi dell'oracolo della Sibilla Appenninica.\n1320-1340 - Frane all'interno della grotta causate anche dal terremoto del 1328 e chiusura dell'antro per azioni politico-religiose messe in luce dallo storico Falzetti (lotte fra guelfi e ghibellini di Umbria e Marche, fra eretici e domenicani; bolle ed editti della Chiesa per contrastare le eresie di templari, alchimisti, spirituali, catari, patarini ecc. che avevano trovato rifugio nelle terre della Sibilla). Alla data del 1338 (Domenico Falzetti dice 1378 come la data che scopr\u00ec) si fa risalire la visita del cavaliere tedesco Her Hans Van Bamborg come dichiara Antoine de La Sale nel suo Paradiso della Regina Sibilla (diario autoptico).\n1420 - Antoine de La Sale visita la grotta nel maggio 1420, riportando nel suo diario, dedicato alla duchessa Agnese di Bourbon-Bourgogne che lo aveva inviato nelle terre della Sibilla, la descrizione minuziosa della morfologia dei luoghi e del vestibolo della grotta.\n1452 - In una pergamena ritrovata nell'Archivio storico del Comune di Montemonaco \u00e8 stigmatizzata la frequentazione di Montemonaco, del lago della Sibilla (cos\u00ec chiamato nella sentenza dal giudice della Marca Anconitana) e della grotta sibillina da parte di cavalieri che arrivavano dalla Spagna e dal Regno di Napoli per praticare l'Alchimia e consacrare libri magici \"ad lacum Sibyllae\" (di l\u00ec a poco diventer\u00e0 Lago di Pilato). Viene scomunicata e poi assolta in un processo tutta la popolazione e le autorit\u00e0 del Comune di Montemonaco per aver aiutato i cavalieri stranieri a raggiungere il lago della Sibilla e la grotta.\n1578 - Emblematica data incisa sulla roccia vicino al vestibolo crollato e ancor oggi visibile. La data che si legge senza troppe difficolt\u00e0 ancor oggi \u00e8 1378, ma forse \u00e8 una trasformazione fatta nel XVII-XVIII sec. del cinque, scritto in cifra araba, in tre. Con la trasformazione operata qualcuno ha voluto probabilmente collegarla alla data di nascita (1378) del mitico Christian Rosenkreuz, ad indicare, come \u00e8 stato ipotizzato anche recentemente, la presenza dei Rosacroce nelle terre della Sibilla e il loro ideale collegamento con la mitica grotta. Rose+croci scolpite su architravi di finestre e portali in pietra, si trovano riprodotte fino a tutto il XVII sec. in numerose frazioni di tutta la cintura sibillina.\n1610-1612 - Martino Bonfini affresca nel santuario della Madonna dell'Ambro, un ciclo di dodici Sibille fra cui una Chimica o Alchemica.\n1870 - Esplorazione speleologica alla grotta della Sibilla, senza significativi esiti, dei fratelli nursini Caponecchi, detti i Vezzanesi.\n1885 - G.B. Miliani, precursore della moderna speleologia, esplora il vestibolo della grotta e il piano di campagna circostante al fine di trovare l'ingresso oltre il vestibolo.\n1889 - In occasione del XXI Congresso degli Alpinisti Italiani, tenutosi ad Ascoli Piceno, la sezione picena del Club Alpino Italiano effettua lavori di manutenzione e ripulitura della grotta; il 3 settembre alla presenza di numerosi congressisti saliti alla vetta della Sibilla, viene scoperta una targa commemorativa dell'evento dettata dall'ing. Vermiglio Vermigli. La lapide rimane visibile in loco fino alla fine degli anni quaranta del secolo scorso.\n1897 - \u00c8 la volta degli intellettuali Pio Rajna e Gaston Paris, che risalgono pi\u00f9 volte alla grotta. Incontrano pi\u00f9 volte gli amministratori marchigiani per sensibilizzarli al recupero della grotta.\n1920 - Una spedizione all'ingresso della grotta, guidata dallo storico Falzetti, crede di individuare una prosecuzione oltre il vestibolo della grotta. Gente del posto, sulla scorta della notizia, che aveva fatto un certo scalpore, tenta maldestramente di penetrare nella grotta producendo solo danni.\n1926 - Moretti, Soprindentente Archeologico delle Marche fornisce i primi dati tecnico-scientifici sulle condizioni in cui versa la grotta dichiarando che: \n1929-1930 - Il filologo belga Fernand Desonay si reca alla grotta. Nello stesso tempo anche il Falsetti tenta una nuova spedizione senza esito.\n1946 - Tullio Colsalvatico, si cimenta, senza aiuti, in un'esplorazione subito fermata dalla Soprintendenza per il timore che usi dell'esplosivo per penetrare all'interno della grotta. Contemporaneamente il geologo Lippi Boncampi in uno studio sul carsismo nei monti Sibillini, elabora la prima relazione ufficiale sullo sviluppo ipogeo della grotta della Sibilla corredandola con elaborati tecnici (topografie, sezioni, planimetrie).\n1952 - Con l'intento di valorizzare turisticamente il territorio il generale Emidio Santanch\u00e9, rabdomante e presidente dell'Ente del Turismo di Ascoli Piceno, risale alla grotta sperando d'individuare (senza alcun esito) l'ingresso oltre il vestibolo della grotta.\n1953 - Domenico Falzetti, Fernand Desonay, il generale Emidio Santanch\u00e8, con il soprintendente ai beni archeologici Giovanni Annibali s'impegnano in un tentativo sistematico di scavo. Ma senza supporti tecnicamente adeguati. Il 1\u00ba luglio scoprono la scritta AV . P. 1378 un vecchio coltello, uno sperone e una moneta: il doppio tornese di Enrico II di Francia, del XVI secolo.\n1953-1968 - \u00c8 in questo lasso di tempo che crolla definitivamente il vestibolo della grotta e probabilmente vengono trafugate le ultime targhe di pietra, incise con strane iscrizioni, ancora collocate all'ingresso del vestibolo.\n1968 - \u00c8 l'anno della prima campagna di studi fatta con moderne apparecchiature, per rilevamenti geoelettrici, condotta dal geologo pesarese Odescalchi incaricato dall'Ente del Turismo di Ascoli Piceno. L'Odescalchi riesce a cogliere alcune anomalie probabilmente riferibili all'esistenza di un cunicolo oltre il vestibolo della grotta.\n1983-1984 - Giuseppe Antonini del Gruppo Speleologico Marchigiano di Ancona, \u00e8 incaricato dalla Regione Marche di ricercare il cunicolo discendente oltre il vestibolo, segnalato dall'Odescalchi, attraverso indagini, sia sul piano di campagna oltre la cosiddetta Corona che circonda la sommit\u00e0 di monte Sibilla e ricomprende la grotta sia esplorando la Corona stessa. Purtroppo il tempo inclemente e la precariet\u00e0 delle condizioni in cui lavoravano, obbligarono il Gruppo Speleologico Marchigiano a rinunciare all'impresa.\n1997-2000 - Il Progetto culturale \"Elissa\" di Montemonaco coordinato da Anna Maria Piscitelli e presieduto da Paolo Aldo Rossi dell'Universit\u00e0 di Genova, d\u00e0 il via a un progetto scientifico sulla Sibilla Appenninica e la sua grotta. Nel 1998-2000 vengono realizzati tre Convegni e diverse Tavole Rotonde (con la partecipazione di Gino Troli Assessore alla Cultura della Regione Marche), a cui partecipano studiosi di fama nazionale e internazionale, per raccogliere in un corpus sia i dati storici, letterari e antropologici del mito, sia quelli scientifici delle indagini fin qui condotte alla grotta e con lo scopo ulteriore di promuovere indagini geologiche e geofisiche che confermino l'esistenza del complesso ipogeo della grotta.\n2000 - In Autunno il Comitato Promotore \"Grotta della Sibilla appenninica\", col patrocinio della Soprintendenza Archeologica delle Marche, con la partecipazione del Dipartimento di Scienze della Terra dell'Universit\u00e0 di Camerino, promuove le indagini geologiche e geofisiche al sito \"Grotta della Sibilla\". Dagli esiti delle prospezioni georadar si conferma l'esistenza di un vasto complesso ipogeo alla profondit\u00e0 di 15 metri sotto il piano di campagna, fatto di cunicoli labirintici e notevoli cavit\u00e0 della lunghezza di circa 150\u00a0m. La sintesi degli studi \u00e8 pubblicata negli atti del Convegno \"Sibilla Sciamana della montagna e la grotta appenninica\". La successiva fase d'indagine, che avrebbe previsto il carotaggio non invasivo nei punti ritenuti pi\u00f9 significativi del piano di campagna prospiciente il vestibolo crollato, fu interrotta. Sono disponibili i risultati della ricerca svolta nel 2000."}
{"id": "567862", "revid": "729019", "url": "https://it.wikipedia.org/wiki?curid=567862", "title": "Aeroporto di San Pietroburgo-Pulkovo", "text": "L'Aeroporto di San Pietroburgo-Pulkovo o Aeroporto Pulkovo (in russo \"\u0410\u044d\u0440\u043e\u043f\u043e\u0301\u0440\u0442 \u041f\u0443\u0301\u043b\u043a\u043e\u0432\u043e\") \u00e8 l'aeroporto internazionale che serve la citt\u00e0 di San Pietroburgo, nel nord della Russia europea. Si trova 16\u00a0km a sud della citt\u00e0. Fino all'aprile del 1973 era chiamato Aeroporto Shossejnaja.\nStoria.\nLa sua costruzione inizi\u00f2 nel gennaio del 1931 e fu inaugurato il 24 giugno 1932, con l'atterraggio alle 17:31 di un volo proveniente da Mosca.\nNel 1951 il terminal dell'aeroporto fu riprogettato per servire aeroplani pi\u00f9 grandi. Nell'aprile 1973 fu aperto un nuovo terminal che favor\u00ec un incremento del traffico aeroportuale del 40%-50% tra gli anni settanta e gli anni novanta. Nel 1990 per l'aeroporto transitarono 4.837.000 passeggeri. Nel 2003 furono registrati 26.934 movimenti di velivoli fra atterraggi e decolli, ma oggi il numero di passeggeri \u00e8 inferiore rispetto all'inizio degli anni novanta.\nLa Banca Europea per la Ricostruzione e lo Sviluppo ha dichiarato l'apertura di una linea di credito per la costruzione del Terminal Passeggeri dell'aeroporto Pulkovo per un totale di 100 milioni di Euro erogati nel 2010 - 2013.\nNel periodo 6 - 9 agosto 2010 verso l'aeroporto Pulkovo sono stati dirottati 35 voli di linea e charter diretti negli aeroporti moscoviti Domodedovo e Vnukovo in seguito agli incendi ed il fumo nella regione di Mosca.\nL'8 dicembre 2010 - 8 milioni di passeggeri sono transitati all'aeroporto Pulkovo nel 2010.\nIl 26 dicembre 2012 - 10 milioni di passeggeri sono transitati all'aeroporto Pulkovo nel 2012 per la prima volta nella storia dello scalo aeroportuale di San Pietroburgo.\nDati tecnici.\nNell'estate 2006 l'aeroporto di San Pietroburgo \u00e8 stato equipaggiato per l'atterraggio/decollo di tutti i tipi degli aerei moderni, compreso l'Airbus A380. Attualmente l'aeroporto \u00e8 dotato di due piste con tutti i sistemi moderni che permettono il funzionamento dell'impianto 24 ore al giorno.\nTerminal.\nL'aeroporto Pulkovo \u00e8 dotato di un Terminal Cargo, due terminal passeggeri: il Terminal Pulkovo-1 serviva principalmente voli nazionali, voli verso stati della CSI e voli charter internazionali; il Terminal Pulkovo-2 serve i voli di linea internazionali. Nel dicembre 2013 \u00e8 stato inaugurato un nuovo terminal, da marzo 2014 il Terminal Pulkovo-1 \u00e8 stato chiuso\nCollegamenti con San Pietroburgo.\nL'aeroporto di Pulkovo \u00e8 facilmente raggiungibile percorrendo la strada statale, che porta il nome dell'aeroporto, Pulkovo (in russo: \u041f\u0443\u043b\u043a\u043e\u0432\u0441\u043a\u043e\u0435 \u0448\u043e\u0441\u0441\u0435). Nell'aeroporto sono presenti le filiali di compagnie dell'autonoleggio. L'aeroporto di Pukovo dispone di un parcheggio multilivello a pagamento e di parcheggi gratuiti sia vicino al Terminal-1 sia vicino al Terminal-2.\nL'aeroporto \u00e8 servito da taxi che permettono di raggiungere tutte le zone citt\u00e0 della zona. Inoltre l'aeroporto di Pulkovo-1 \u00e8 collegato con i taxi collettivi che percorrono la stessa linea del bus 39, mentre l'aeroporto di Pulkovo-2 \u00e8 collegato con i taxi collettivi 3, 13, 113, 213 che raggiungono i principali quartieri della citt\u00e0 di San Pietroburgo.\nL'aeroporto di Pulkovo \u00e8 collegato dai mezzi pubblici (autobus n. 39) con la stazione \"Moskovskaja\", raggiungibile con i mezzi pubblici (autobus n\u00b0 13), i quali proseguono per varie destinazione del centro cittadino."}
{"id": "567870", "revid": "3871", "url": "https://it.wikipedia.org/wiki?curid=567870", "title": "Aeroporto di Pulkovo", "text": ""}
{"id": "567886", "revid": "57342", "url": "https://it.wikipedia.org/wiki?curid=567886", "title": "Concita De Gregorio", "text": " \nEditorialista de \"la Repubblica\", \u00e8 stata direttrice dell\"Unit\u00e0\" dal 2008 al 2011.\nBiografia.\nNata a Pisa da madre catalana e padre toscano di origine siciliana, quest'ultimo uno stimato magistrato della provincia, \u00e8 poi cresciuta a Livorno. In questa citt\u00e0 studia al Liceo classico Niccolini Guerrazzi; successivamente consegue la laurea in Scienze politiche all'Universit\u00e0 di Pisa.\nDurante gli anni universitari inizia la professione giornalistica nelle radio e televisioni locali della regione, entrando a \"Il Tirreno\" nel 1985, dove, per otto anni, lavora nelle redazioni di Piombino, Livorno, Lucca e Pistoia. Nel 1998 approda a \"la Repubblica\", dove si occupa di cronaca e politica interna. Nel 2001 pubblica \"Non lavate questo sangue\", diario dei fatti del G8 di Genova, e un racconto per la rivista letteraria di Adelphi. Nel 2006 pubblica per Arnoldo Mondadori Editore \"Una madre lo sa\", tra i finalisti l'anno successivo del Premio Bancarella.\nNel luglio 2008 \u00e8 al centro di una polemica: la rivista \"Prima Comunicazione\" anticipa stralci di un'intervista in cui rivela di avere accettato la proposta del neoeditore de \"l'Unit\u00e0\", Renato Soru, di diventare direttrice del quotidiano; nella stessa espone le linee guida della sua direzione. La notizia suscita clamore all\"Unit\u00e0\": il comitato di redazione protesta contro la via dell'\u00abannuncio del cambio di direttore attraverso intervista\u00bb. Il successivo 22 agosto viene ufficializzata la nomina a direttore della testata fondata da Antonio Gramsci, prima donna a ricoprire tale ruolo. Rimane in carica fino al 7 luglio 2011, quando fa ritorno a \"la Repubblica\".\nLa fine dell'esperienza all\"Unit\u00e0\" si porta dietro uno strascico giudiziario quando, anni dopo, a causa del fallimento della societ\u00e0 editrice, come direttore responsabile del quotidiano \u00e8 stata ritenuta l'unico soggetto chiamato a rispondere in solido circa numerose cause per diffamazione mosse in sede civile contro la testata (pur non essendo stata l'autrice degli scritti), subendo per questo il pignoramento di conti bancari e altri beni nell'ambito di varie azioni giudiziarie; la vicenda non manca di suscitare un'ampia eco sui media e nel mondo giornalistico italiano.\nIl 25 aprile 2010 \u00e8 insignita del Premio \"Renato Benedetto Fabrizi\" dall'Associazione Nazionale Partigiani d'Italia. L'anno successivo pubblica il saggio \"Cos\u00ec \u00e8 la vita\". Dal 2013 al 2016 conduce su Rai 3 il programma di letteratura e cultura \"Pane quotidiano\". Nel settembre 2018, affiancata da Daniela Amenta, conduce il programma \"Cactus, basta poca acqua\" su Radio Capital. Nel 2021 conduce, con David Parenzo, l'edizione estiva di \"In onda\" su LA7, che continuer\u00e0 a condurre anche durante l'edizione invernale.\nSposata con il collega Alessandro Cecioni, \u00e8 madre di quattro figli."}
{"id": "567887", "revid": "106456", "url": "https://it.wikipedia.org/wiki?curid=567887", "title": "Amedeo Lavy", "text": "Ricopr\u00ec l'incarico di incisore capo della zecca di Torino. Era figlio di Lorenzo Lavy, incisore capo della zecca di Torino, che esegu\u00ec molti dei punzoni che dovevano servire per la coniazione di una serie di medaglie dedicata ai membri di casa Savoia e nota col nome di \"Storia metallica della Reale Casa di Savoia\". Anche il fratello Carlo svolse attivit\u00e0 di incisore di conii alla zecca di Torino.\nSi form\u00f2 presso l'Accademia di Torino e a Roma presso Antonio Canova.\nIl famoso marengo d'oro della Repubblica Subalpina \u00e8 frutto del suo genio.\nSuoi i conii della Repubblica Piemontese del 1799 (1/2 e 1/4 di Scudo, della Repubblica Subalpina (oltre al marengo anche la moneta da 5 franchi).\nDopo la restaurazione del Regno di Sardegna mantenne l'incarico e fece i conii di Vittorio Emanuele I (1814-1821) e Carlo Felice (1821-1831).\nIl suo nome \u00e8 inciso sul banco pi\u00f9 antico della chiesa di San Bernardino di Castagnole Piemonte. La stessa chiesa ospita una statua in gesso della Madonna del 1829 che \u00e8 sua opera, riproduzione di quella d'argento che sta al santuario della Consolata di Torino. Sempre a Castagnole, alla chiesa di San Rocco due bassorilievi di marmo del 1811 sono custoditi in due cappelle laterali: uno rappresenta l'Immacolata che schiaccia la testa del serpente, mentre nell'altro \u00e8 raffigurato San Luigi Gonzaga\nA Chieri Lavy possedeva una villa \"La Commenda\", ove furono murati i resti di un'iscrizione commemorativa monumentale dell'acquedotto romano di Chieri, trovati nel XVIII secolo.\nSuoi i bassorilievi di stile neoclassico raffiguranti episodi napoleonici che si trovano presso la Palazzina di Caccia di Stupinigi, nell'appartamento del Principe di Carignano.\nI suoi lavori e composizioni sono ispirati al gusto neoclassico. Fu professore di conio all'Accademia di Belle Arti dal 1822.\nDurante il periodo napoleonico fu apprezzato ritrattista, fu anche autore di una serie di medaglie celebrative di personalit\u00e0 del tempo"}
{"id": "567892", "revid": "183694", "url": "https://it.wikipedia.org/wiki?curid=567892", "title": "Lars Ahlfors", "text": "Biografia.\nAhlfors nacque a Helsinki, figlio di un professore di ingegneria. Studi\u00f2 all'Universit\u00e0 di Helsinki dal 1924, laureandosi nel 1928 sotto la tutela di Ernst Lindel\u00f6f and Rolf Nevanlinna. Assieme a Nevanlinna, lavor\u00f2 su alcune congetture riguardanti le funzioni intere nel 1929, e complet\u00f2 il dottorato nel 1930.\nNel 1935 venne all'Universit\u00e0 di Harvard e nel 1936 ricevette assieme a Jesse Douglas la prima Medaglia Fields della storia. Ritorn\u00f2 in Finlandia nel 1938. Quindi nel 1945 si spost\u00f2 all'Eidgen\u00f6ssische Technische Hochschule Z\u00fcrich di Zurigo, e nell'anno seguente decise finalmente di tornare a Harvard, per rimanervi fino al suo ritiro nel 1977.\nFu sposato e ebbe tre figlie.\nContributi.\nI lavori di Ahlfors trattano soprattutto argomenti di analisi complessa. Il libro \"Complex Analysis\" (1953) \u00e8 ancora uno dei testi pi\u00f9 usati nelle universit\u00e0. Tra gli altri libri, troviamo \"Riemann surfaces\" (1960) e \"Conformal invariants\" (1973). Nella sua carriera diede notevoli contributi allo studio delle funzioni meromorfe e delle superfici di Riemann."}
{"id": "567895", "revid": "14002", "url": "https://it.wikipedia.org/wiki?curid=567895", "title": "Arcidiocesi di Luxembourg", "text": ""}
{"id": "567899", "revid": "78273", "url": "https://it.wikipedia.org/wiki?curid=567899", "title": "Reginaldo di Chatillon", "text": ""}
{"id": "567905", "revid": "599013", "url": "https://it.wikipedia.org/wiki?curid=567905", "title": "Giuseppe Greco (calciatore 1983)", "text": "Carriera.\nPalermitano di nascita ma trasferitosi giovanissimo a Pizzoli (AQ), si forma calcisticamente in Abruzzo e precisamente nell'Amiternina. A 16 anni si trasferisce nelle giovanili del Pavia e successivamente, ma per un solo anno, in quelle della .\nInizia la sua carriera da professionista proprio nel (Serie C2) nella stagione 2001-2002 disputando 13 partite e segnando 1 gol. Nella stagione successiva passa al , con cui disputa un campionato di Serie A e uno di Serie B.\nNell'estate del 2004 passa al Padova, e nella stagione successiva al Genoa (in Serie C1), dove disputa 15 partite segnando 3 gol. A met\u00e0 stagione passa al in Serie B, dove disputa 8 gare segnando una rete.\nNel campionato 2006-2007 torna al Genoa rendendosi subito protagonista, segnando 4 reti in Coppa Italia.\nIn campionato il suo bottino personale \u00e8 di 7 reti alle spalle di Adailton (11), Marco Di Vaio (9) e Gaetano De Rosa (8).\nNel 2007 si trasferisce in prestito per giocare nel Chievo Verona in Serie B dove non brilla realizzando una sola rete, motivo per cui si trasferisce, sempre in prestito, al , dove torna a buoni livelli.\nNell'estate del 2008 passa al , sempre in prestito dal Genoa, insieme ai compagni Raggio Garibaldi e Masiero. Segna il suo primo gol con la maglia neroazzurra il 15 settembre 2008 contro il , su calcio di rigore, regalando la vittoria ai toscani.\nUno dei suoi gol pi\u00f9 importanti della stagione \u00e8 di sicuro quello nel derby contro il Livorno, il 14 febbraio 2009, gol che ha contribuito alla vittoria pisana per 2-1, dopo 32 anni dall'ultimo successo in gare di campionato.\nLa stagione in neroazzurro, \u00e8 sicuramente ad ora quella pi\u00f9 prolifica della sua carriera, poich\u00e9 \u00e8 entrato per la prima volta in \"doppia cifra\" come reti segnate. Purtroppo il 14 marzo a Treviso, durante il riscaldamento prepartita, si infortuna gravemente, rompendosi il tendine di Achille, sancendo anzitempo la fine della sua stagione.\nIl 1\u00ba luglio 2009 l'attaccante viene ceduto in prestito con diritto di riscatto dal al . Segna il suo primo gol con la maglia del bari su calcio di rigore in coppa Italia contro l'Empoli. Il 3 ottobre seguente debutta in campionato in occasione del pareggio interno 0-0 col Catania. Segna il suo primo gol in Serie A il 29 novembre 2009 nella partita Bari-Siena segnando al 93\u00ba il gol decisivo del 2-1 per la vittoria biancorossa.\nIl 31 gennaio 2010 si trasferisce in prestito al , con cui arriva secondo nel campionato di serie B ottenendo la promozione in massima serie. Nel luglio dello stesso anno viene ceduto dal Genoa in prestito al , ancora in Serie B. In Maremma per\u00f2 non riesce ad imporsi (appena dieci presenze ottenute ed una sola rete realizzata) ed il 19 gennaio 2011 viene trasferito in prestito al , sempre in Serie B., Contribuisce alla salvezza degli emiliani segnando otto reti; il 5 luglio 2011 il Genoa annuncia la cessione del suo cartellino a titolo definitivo al Modena.\nIn totale con la maglia del Modena ha segnato 20 gol in 59 partite.\nNel gennaio del 2013 passa alla Pro Vercelli, con cui conquista una promozione in Serie B; l'anno seguente milita nel Venezia, in Lega Pro.\nIl 25 giugno 2015 viene ufficializzato il suo passaggio al FeralpiSal\u00f2, con il quale firma un contratto annuale.\nIl 29 gennaio 2016 si trasferisce a titolo definitivo all', con cui esordisce il giorno dopo, risultando decisivo nella partita vinta 4-0 contro il Tuttocuoio, con due gol segnati nei primi cinque minuti di gioco e un assist.\nPoi seguono stagioni in squadre dilettanti dell'Emilia-Romagna: il 9 giugno seguente passa al Castelvetro, squadra della provincia modenese neopromossa in Serie D..La stagione successiva passa al Rosselli Mutina (Eccellenza), poi si trasferisce all'Axys Zola di Zola Predosa, neopromosso in Serie D e nel giugno 2019 firma per il Castellarano, militante in Promozione.\nStatistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "567912", "revid": "2167723", "url": "https://it.wikipedia.org/wiki?curid=567912", "title": "Spazzino (gioco di carte)", "text": "Lo Spazzino \u00e8 un gioco di carte, variante della Scopa, che si pratica con un mazzo di 40 carte da gioco italiane.\nRegole.\nDistribuzione delle carte.\nLo \"spazzino\" si pu\u00f2 giocare in due o in quattro giocatori. Il mazziere deve dare tre carte a ciascun giocatore, iniziando da quello alla propria destra e procedendo in senso antiorario e mettere quattro carte sul tavolo, nell'ordine in cui preferisce. Inoltre ha la possibilit\u00e0 di guardare l'ultima carta del mazzo e metterla sul tavolo se questa non gli piace, in particolare conviene tenere in fondo al mazzo una figura (in modo da poter vincere l'ultima mano), oppure un 7 (che pu\u00f2 essere preso solo da un altro 7), o in alternativa una delle prime 3 carte di spade (in modo da non consentire di realizzare una napola all'avversario). Tale operazione pu\u00f2 essere fatta per ognuna delle carte da mettere in tavola e comporta un considerevole vantaggio per il mazziere.\nCoppie di gioco.\nQuando i giocatori sono quattro, si gioca a coppie: ogni giocatore \u00e8 in coppia con quello in posizione opposta alla sua, cio\u00e8 il primo con il terzo e il secondo con il quarto. I giocatori non possono parlarsi, n\u00e9 farsi segnali.\nGiocata.\nCiascun giocatore a turno gioca una carta: il primo a giocare \u00e8 il giocatore a destra del mazziere, gli altri seguono in senso antiorario fino ad esaurimento delle carte. Il mazziere cambia ad ogni mano, sempre procedendo in senso antiorario; il mazziere della prima mano viene scelto di comune accordo o per sorteggio. Prima di distribuire le carte, il mazziere fa \"tagliare\" il mazzo dal giocatore alla propria sinistra.\nCalcolo del punteggio.\nAl termine di ogni mano viene calcolato il punteggio ottenuto da ciascun giocatore o, se si gioca a coppie, da ciascuna coppia di giocatori nel seguente modo:\nNel caso in cui venga distribuita una mano con le tre carte dello stesso seme e in sequenza, il giocatore pu\u00f2 dichiarare il cosiddetto \"scaluneddu\",assegnandosi 3 punti.\nI punti ottenuti in ogni mano vengono sommati a quelli ottenuti nelle mani precedenti; la partita \u00e8 vinta dal giocatore o dalla coppia di giocatori che per primo raggiunge o supera \"31 punti\". Se pi\u00f9 giocatori o coppie raggiungono o superano i 31 punti nella stessa mano, vince chi ha raggiunto il punteggio pi\u00f9 alto. Se vi \u00e8 un pari merito, si giocano una o pi\u00f9 mani di spareggio, finch\u00e9 la parit\u00e0 non \u00e8 rotta.\nDecretare il vincitore.\nSono 2 le modalit\u00e0 della fine del gioco al raggiungimento del punteggio.\nVi sono infatti 2 metodi che concludono la sfida finale della partita, \nIl primo prevede che alla fine delle manche chi tra i 2 otterr\u00e0 il punteggio maggiore sar\u00e0 il vincitore.\nIl secondo metodo per determinare il vincitore prevede che i partecipanti, di comune accordo, decidano all'inizio della partita, di potersi dichiarare vincenti rispetto al proprio avversario al raggiungimento maggior/uguale della soglia di punteggio preventivamente deciso entro la penultima mano di gioco.\nAl raggiungimento dell'ultima tornata di gioco il vincitore sar\u00e0 decretato alla fine della manche stessa.\nLa mancanza dell'accordo preventivo all'inizio della partita, prevede che questa vada a termine per decretare il vincitore.\nSe la partita vede coinvolti pi\u00f9 di 2 giocatori (4) non \u00e8 possibile dichiararsi vincenti.\nIn quest'ultimo caso il metodo per decretare il/i vincitore/i resta di conteggiare i punti ottenuti alla fine della manche.\nStrategia.\nLa prima regola generale da osservare \u00e8 quella di non consentire all'avversario che segue di fare \"piccola\", \"bagari\", \"spazzino\" o la \"napola\".\nNel corso del gioco, poi, i giocatori abili prendono nota mentalmente (\u00e8 proibito prendere appunti) di quali carte sono gi\u00e0 state giocate, e quindi quali carte \u00e8 pi\u00f9 o meno probabile che l'avversario abbia in mano per correre meno rischi che l'avversario faccia una o peggio tre piccole.\nUn'altra regola da seguire \u00e8 quella di curare in modo particolare le carte \"importanti\" per il gioco, e quindi di non offrire agli avversari l'occasione di prenderle: gli onori; l'asso, il due e il tre di spade; e con minore importanza le altre carte di spade.\nContatori.\nI migliori giocatori di spazzino tengono a mente tutte le carte passate, naturalmente \u00e8 una qualit\u00e0 che si affina con il passare degli anni. Alternativamente esiste una tecnica utile per chi vuole iniziare a giocare a buon livello: l'utilizzo dei contatori.\nQuesto metodo di conteggio prevede l'utilizzo di sette contatori, ognuno dei quali associato ai tipi di carte non figura: assi, due, tre, etc. Ogni qualvolta un tipo di carta rimane spaiata, il contatore passa da 0 a 1, in caso ritorni appaiata viceversa.\nPer esempio, se in prima mano si prendono un tre e un quattro con un sette, si avr\u00e0 che un tre, un quattro e un sette non sono accoppiati a carte dello stesso valore, quindi i sette contatori avranno nell'ordine i seguenti valori: 0, 0, 1, 1, 0, 0, 1.\nSe l'avversario prendesse un asso e un tre con quattro, si avrebbe questa situazione: l'asso si spaierebbe, mentre il tre e il quattro si accoppierebbero con quelli gi\u00e0 pescati e i sette contatori avranno nell'ordine i seguenti valori: 0, 0, 1, 1, 0, 0, 1.\nNaturalmente, invece di contare 0 o 1, \u00e8 possibile contare in modo effettivo tutti i tipi di carte passate, con questo tipo di conteggio ha senso di contare le figure (0, 2 o 4) visto che non si tiene conto del solo disaccoppiamento. Questa tecnica permette di sapere con alta probabilit\u00e0 cosa ha il nostro avversario durante l'ultima mano, spesso decisiva per assegnare i punti delle carte e delle spade."}
{"id": "567914", "revid": "729019", "url": "https://it.wikipedia.org/wiki?curid=567914", "title": "Mario di Britannia", "text": "Mario (in gallese Mayric) fu un leggendario sovrano dei britanni (74-125 d.C.) al tempo della dominazione romana della Britannia (odierna Inghilterra) come racconta Goffredo di Monmouth nella \"Historia Regum Britanniae\". Era figlio di re Arvirargo e regn\u00f2 dopo la morte del padre.\n\u00c8 conosciuto come uno dei re saggi della Britannia e regn\u00f2 quando i pitti giunsero nell'isola, giungendo con una flotta dalla Scizia ad Alba sotto la guida di Sodric, devastando poi quelle terre. Ci\u00f2 provoc\u00f2 la dura reazione di Mario. Dopo numerose battaglie, Mario uccise Sodric e pose sul luogo della battaglia una pietra per ricordare la vittoria. Dopo di lui il territorio fu conosciuto col nome di Westmorland. Al popolo da lui sconfitto diede per insediarsi una piccola porzione del territorio di Alba conosciuto col nome di Caithness. Mario si rifiut\u00f2 comunque di dare loro mogli britanniche e allora i pitti andarono a cercare donne in Irlanda.\nMario tenne anche buoni rapporti con Roma, pagando un tributo e portando grande rispetto ai cittadini romani. Segu\u00ec per\u00f2 le leggi dei suoi antenati e regn\u00f2 con saggezza e giustizia. Alla sua morte gli successe il figlio Coilo."}
{"id": "567924", "revid": "109237346", "url": "https://it.wikipedia.org/wiki?curid=567924", "title": "(55637) 2002 UX25", "text": " \u00e8 un oggetto minore del sistema solare, orbitante attorno al Sole ad una distanza media di 42,524 unit\u00e0 astronomiche. Si tratta di un oggetto transnettuniano di notevoli dimensioni, simile a e Varuna. Non ha ancora un nome proprio, ed \u00e8 noto tramite la sua designazione provvisoria. All'inizio del nome si trova il numero progressivo che ha ricevuto nell'elenco generale degli asteroidi.\nIl suo periodo di rotazione, misurato in base alle poche misure disponibili relativamente alle variazioni periodiche di luminosit\u00e0, \u00e8 stimato in 14,382 ore.\nSuperficie.\n appare caratterizzato da una colorazione pi\u00f9 rossa di quella di Varuna, a differenza di , cui pure assomiglia molto per dimensioni e parametri orbitali.\nSatelliti naturali.\n presenta quasi certamente un satellite naturale, la cui orbita non \u00e8 ancora stata determinata, e che quindi non \u00e8 ancora riconosciuto ufficialmente dall'Unione Astronomica Internazionale ."}
{"id": "567933", "revid": "1651034", "url": "https://it.wikipedia.org/wiki?curid=567933", "title": "Coilo", "text": "Coilo fu un leggendario monarca (125-150 d.C.) dei britanni al tempo della dominazione romana in Britannia (odierna Inghilterra). \u00c8 ricordato dalla \"Historia Regum Britanniae\" di Goffredo di Monmouth. Sal\u00ec sul trono alla morte del padre Mario.\nTra tutti i nativi sovrani della Britannia, Coilo fu il pi\u00f9 romanizzato. Fu educato a Roma e favor\u00ec poi i mercanti romani che operavano nell'isola. Durante tutto il suo regno pag\u00f2 tributi a Roma senza mai protestare. A lui successe il figlio san Lucio."}
{"id": "567938", "revid": "1305772", "url": "https://it.wikipedia.org/wiki?curid=567938", "title": "Locomotiva FS 670", "text": "La locomotiva a vapore gruppo 670 \u00e8 una locomotiva di tipo particolare a cabina anteriore che le Ferrovie dello Stato ereditarono dalla cessata Rete Adriatica nel 1905.\nStoria.\nLa locomotiva a vapore del gruppo 670 \u00e8 una realizzazione tecnica d'avanguardia che il Servizio Trazione di Firenze, della Rete Adriatica, guidato dall'Ingegnere Plancher svilupp\u00f2 alcuni anni prima del passaggio dalla sua rete alle Ferrovie dello Stato allo scopo di risolvere alcune delle problematiche pi\u00f9 importanti tipiche della trazione a vapore: \nLa locomotiva venne presentata all'Esposizione Universale di Parigi del 1900 con il numero di 3701 destando grande interesse e accendendo anche tante controversie tra gli ingegneri ferroviari dell'epoca. La rete francese dell'Ovest volle effettuare delle prove tecniche sulla propria rete; la locomotiva venne provata sulla Parigi-Le Mans e sulle line per Rouen e \u00c9vreux con risultati apprezzabili raggiungendo i 126 chilometri orari con un treno di dieci carrozze. Tuttavia, nonostante la buona riuscita, rimase una serie unica. Il progetto venne ripreso nel 1910 dalla Southern Pacific, che negli Stati Uniti gestiva linee ferroviarie acclivi e tortuose con lunghe gallerie, con grande successo e gradimento da parte del personale di condotta.\nCaratteristiche.\nLe locomotive erano a vapore saturo a doppia espansione e 4 cilindri, due interni e due esterni.\nLa caratteristica pi\u00f9 appariscente era il tender, in realt\u00e0 essenzialmente un vagone cisterna munito di garitta. Questa disposizione le fece affibbiare il nomignolo che la caratterizzer\u00e0 per sempre, \"Mucca\", forse perch\u00e9 dava l'impressione di una mucca col vitellino appresso.\nIl carico di carbone invece era posto ai due lati della caldaia come nelle locotender. Il prototipo 3701, poi immatricolato come RA 5001 e 6701 FS, venne costruito dalle stesse officine sociali della Rete Adriatica.\nLe successive serie vennero costruite dalla Borsig di Berlino (da 6702 a 6707 e da 6713 a 6716) e dalla Breda di Milano (da 6708 a 6711) il primo gruppo (tra 1902 e 1903), ancora dalla Borsig (nel 1902) le 6706, 6712 e 6717 il secondo gruppo, e dalla Breda le macchine da 6718 a 6743 (tra 1905 e 1906).\nLe varie miniserie differivano per alcuni particolari: La capacit\u00e0 del tender che nel prototipo era di 15\u00a0t venne aumentata a 20\u00a0t nelle locomotive successive. Le tre Borsig del secondo gruppetto avevano la potenza di 980\u00a0CV,anzich\u00e9 di 870, come le altre e una caldaia con una maggiore superficie tubiera e una pi\u00f9 grande produzione oraria di vapore. Infine l'ultima serie aveva una cabina pi\u00f9 lunga oltre ad altri particolari minori.\nFra i motivi che si pensa determinarono la non prosecuzione del progetto furono il fatto che il fuochista dovendo lavorare rivolto all'indietro, non poteva collaborare alla sorveglianza del percorso; inoltre la carboniera posta ai lati creava spesso intralcio reciproco ai due agenti in cabina e, non ultimo, il fatto che, posto davanti, il macchinista non rilevava in tempo i segnali di eventuali problemi tecnici come rumori anomali o odori di riscaldamento di boccole e cuscinetti di biella."}
{"id": "567941", "revid": "201394", "url": "https://it.wikipedia.org/wiki?curid=567941", "title": "Noise music", "text": ""}
{"id": "567943", "revid": "14691", "url": "https://it.wikipedia.org/wiki?curid=567943", "title": "Oldupai", "text": ""}
{"id": "567949", "revid": "729019", "url": "https://it.wikipedia.org/wiki?curid=567949", "title": "M114", "text": "Il M114 \u00e8 un veicolo trasporto truppe da ricognizione e con funzioni da carro comando (\"Full Tracked Armored Personal Carrier M114 (Command and Recoinnaissance)\") costruito negli USA.\nFu costruito in tre versioni: M114, M114A1 (modifica della cupola e dell'aspetto esteriore) e M114A1E1 (uso del cannone automatico \"M139\" da 20\u00a0mm invece della Browning M2). Rimase in servizio con l'US Army dal 1964 al 1973. Fu mandato in seconda linea nei tardi anni '70, dopo le disastrose prestazioni fuoristrada fornite in Vietnam, anche se venne usato da alcune forze di polizia dopo questa data."}
{"id": "567952", "revid": "1652635", "url": "https://it.wikipedia.org/wiki?curid=567952", "title": "Frico", "text": "Il frico (la cui originale denominazione in lingua friulana \u00e8 \"fric\u00f2\"\")\" \u00e8 un piatto a base di formaggio di varie stagionature, patate e cipolla, considerato la preparazione culinaria pi\u00f9 tipica del Friuli, pi\u00f9 precisamente della Carnia, e della cucina friulana. \u00c8 riconosciuto tra i prodotti agroalimentari tradizionali friulani e giuliani. \u00c8 diffuso anche nella vicina Slovenia ed in Carinzia, dove prende il nome di frika.\nStoria.\nQuesto piatto \u00e8 stato descritto per la prima volta con il nome di \"caso in patellecte\" dal maestro Martino da Como, cuoco del patriarca di Aquileia Ludovico Trevisan, nella sua opera \"De Arte Coquinaria\" verso la met\u00e0 del XV secolo.\nCaratteristiche.\nSi tratta di formaggio cotto in padella con burro o lardo.\nSi presenta in due versioni: friabile o morbido.\nEntrambi si possono servire sia come antipasto che come secondo. Sebbene oggi il frico sia visto come un piatto festivo, tradizionalmente la sua preparazione era finalizzata al recupero dei ritagli di formaggio (\"strissulis\"), sottili strisce dall'aspetto simile a mozzarella, parte in eccesso dopo la sagomatura delle forme di formaggio.\nIl frico friabile o croccante \u00e8 molto sottile ed \u00e8 fatto di solo formaggio (generalmente montasio) che viene fritto in olio bollente. \nFacile da sagomare \u00e8 ottimo per delle terrine di funghi o fonduta di montasio. Pu\u00f2 essere servito anche come \"snack\".\nIl frico morbido o frico di patate si prepara con del formaggio di diversa stagionatura, patate, burro o olio e sale, si presenta come una grossa frittata. Entrambe le tipologie sono abitualmente servite con la polenta.\nPreparazione.\nSi prende del formaggio stagionato (montasio, latteria o malga) da 6 a 12 mesi e lo si grattugia o si taglia a pezzi. Si fa scaldare una padella di ferro unta leggermente (o un tegamino antiaderente) e vi si sparge in uno strato sottile ed uniforme una manciata di formaggio, le cipolle e le patate (a seconda delle dimensioni della padella e della quantit\u00e0 di formaggio, lo strato sar\u00e0 pressoch\u00e9 circolare con un diametro dai 10 ai 15 centimetri). Si schiaccia con una paletta per far uscire il grasso in eccesso e, quando \u00e8 dorato, lo si stacca con cura (per non romperlo) dal tegame e lo si fa rosolare dall'altro lato. Togliere dalla padella e far raffreddare su una carta assorbente da cucina. \nNe risulta un biscotto di formaggio friabile e molto saporito. Nella tradizione la cottura avveniva sulla stufa a legna; su fuochi a gas o elettrici si ottengono comunque ottimi risultati.\nCuriosit\u00e0.\nFino alla fine dell'Ottocento il termine in uso di questo piatto aveva l'accento sull'ultima vocale: fric\u00f2. Tra la met\u00e0 Ottocento e soprattutto nel Novecento la lingua italiana ha contaminato il friulano parlato, ed essendo rare in italiano le parole con l'accento sulla tonica finale, gradualmente l'accento venne portato dalla \u201co\u201d alla \"i\". Sebbene oggi si utilizzi diffusamente il termine fr\u00ecco a indicare il piatto, fric\u00f2 \u00e8 la pronuncia friulana originaria.\nIl frico \u00e8 offerto in quasi tutte le sagre friulane, ma ha anche un paio di eventi dedicati: uno a Carpacco di Dignano (la cosiddetta sagre dal frico), ed uno a Flaibano (il festival A tutto frico...), dove se ne prepara anche una versione tipica locale con le erbe e una piccante.\nTradizionalmente il frico croccante con la polenta fredda era il pasto tipico dei boscaioli, ideale per il lavoro duro nelle fredde montagne alpine."}
{"id": "567953", "revid": "86599", "url": "https://it.wikipedia.org/wiki?curid=567953", "title": "Cratere Fontenelle", "text": "Fontenelle \u00e8 un cratere lunare di 37,68 km situato nella parte nord-occidentale della faccia visibile della Luna, lungo il bordo settentrionale del Mare Frigoris. A nordest della formazione si trova ci\u00f2 che resta del cratere Birmingham. A causa della sua posizione, il cratere appare di forma ovale quando viene osservato dalla Terra.\nIl bordo del cratere \u00e8 quasi circolare, sebbene la parte esterna sia irregolare e in alcuni punti si trovino alcune fratture, in particolare lungo il settore sudovest ed est. Il bordo confina con il Mare Frigoris, ed un dorsum si estende per parecchi diametri del cratere in direzione sudest. L'orlo occidentale \u00e8 a contatto con del terreno irregolare a ovest e a nordovest.\nIl fondo di Fontenelle \u00e8 alquanto frastagliato lungo il bordo settentrionale. Si osserva un picco centrale di modeste dimensioni nel punto mediano, e qualche irregolarit\u00e0 ad ovest di tale formazione. Non ci sono molti crateri minori.\nA sud di Fontenelle, nel mare lunare, si trova un piccolo cratere circondato da accumuli di materiale con alto albedo. Tale formazione \u00e8 molto simile al cratere Linn\u00e9, situato nel Mare Serenitatis, e non ha un nome. Si trova a 15\u00a0km in direzione nord-nordovest da 'Fontenelle G'.\nAd est del cratere si osserva un'inusuale configurazione geometrica sulla superficie, nota come la \"piazza di M\u00e4dler\", scoperta dal selenografo Johann Heinrich von M\u00e4dler.\nIl cratere \u00e8 dedicato allo scrittore francese Bernard le Bovier de Fontenelle\nCrateri correlati.\nAlcuni crateri minori situati in prossimit\u00e0 di Fontenelle sono convenzionalmente identificati, sulle mappe lunari, attraverso una lettera associata al nome."}
{"id": "567960", "revid": "767487", "url": "https://it.wikipedia.org/wiki?curid=567960", "title": "Jesse Douglas", "text": "Il problema di Plateau, formulato da Lagrange nel 1760, tratta l'esistenza di superfici con area minima aventi bordo fissato nello spazio. Questo problema \u00e8 spesso chiamato il \"problema delle bolle di sapone\", perch\u00e9 le bolle di sapone forniscono una \"evidenza sperimentale\" dell'esistenza di tali superfici. \nDouglas ricevette nel 1936 assieme a Lars Ahlfors la prima medaglia Fields della storia."}
{"id": "567961", "revid": "290948", "url": "https://it.wikipedia.org/wiki?curid=567961", "title": "Frigoria", "text": "La frigoria (pronuncia: [fri-go-r\u00ec-a], simbolo \"Fr\" o \"frig\") \u00e8 un'unit\u00e0 di misura della quantit\u00e0 di calore (e quindi dell'energia) definita come la quantit\u00e0 di calore che deve essere sottratta da un chilogrammo d'acqua per abbassarne la temperatura da 15,5 \u00b0C a 14,5 \u00b0C alla pressione di 1 atmosfera.\nIn termini numerici, la frigoria \u00e8 equivalente alla chilocaloria (in simboli: 1 Fr = 1 kcal), ma il significato \u00e8 in un certo senso opposto per via della definizione, in quanto fornire 1 frigoria vuol dire sottrarre 1 kilocaloria.\nTale unit\u00e0 di misura spesso utilizzata per i sistemi di raffreddamento e i condizionatori.\nPotenza frigorifera.\nPer valutare la capacit\u00e0 di raffreddamento di un condizionatore si utilizza la potenza frigorifera, che ha come tipica unit\u00e0 di misura la frigoria per ora: Fr/h.\nUnit\u00e0 di misura della potenza frigorifera sono la frigoria e la British thermal unit (BTU) all'ora e il watt . Tra le tre unit\u00e0 valgono le seguenti equivalenze:"}
{"id": "567962", "revid": "729019", "url": "https://it.wikipedia.org/wiki?curid=567962", "title": "M551 Sheridan", "text": "L'M551 Sheridan \u00e8 un carro armato leggero da ricognizione costruito negli Stati Uniti d'America. \u00c8 chiamato cos\u00ec in onore del generale della guerra civile americana Philip Sheridan.\nSviluppo.\nNell periodo successiva alla seconda guerra mondiale l'esercito degli Stati Uniti introdusse il M41 Walker Bulldog per coprire il ruolo di carro armato leggero, munito di un cannone da 76\u00a0mm di progettazione britannica. Comunque il corso della vita di questo sistema era ragionevolmente corto, il carro armato \"leggero\" da 25 tonnellate era troppo pesante per essere un vero carro armato leggero (lo stesso peso dei carri medi della seconda guerra mondiale) e aveva una autonomia piuttosto ridotta.\nI programmi di sviluppo per veicoli pi\u00f9 leggeri produssero i prototipi T71 e T92. Due prototipi da 19 tonnellate T-92 furono ordinati, ma senza seguito.\nComunque mentre i prototipi stavano entrando nella fase di test, le informazioni sul nuovo carro armato Sovietico PT-76 divennero disponibili. Il PT-76 era anfibio e presto si richiese la stessa caratteristica anche per il nuovo carro leggero americano. Il T92, mezzo molto avanzato, era impossibile da adattare a questo tipo di capacit\u00e0, e allora un progetto interamente nuovo venne iniziato con il XM551.\nL'esigenza di diminuire il peso del nuovo mezzo comport\u00f2 che il nuovo cannone dovesse essere leggero, ma anche capace di affrontare i carri da battaglia sovietici, e il derivato M81 era un'arma a bassa pressione, sia tubo di lancio che cannone.\nSiccome il cannone M81 dimostrava una ridotta gittata, esso era inutile, malgrado la grande potenza, contro veicoli a pi\u00f9 lungo raggio. Si consideri che il raggio non eccedeva i 500-600 metri. Cos\u00ec, per migliorare le capacit\u00e0 controcarro, venne introdotto il missile MGM-51 Shillelagh. Quest'ultimo, con una gittata di 2\u00a0km, poi portata a 3, era un'arma scarsamente affidabile, specie in assetto di combattimento reale. La gittata massima era buona, non eccezionale, ma la velocit\u00e0 era supersonica, essendo questo missile non filoguidato. Ma anche la portata minima era notevole, oltre 700 metri, ovvero oltre la portata contracarro del cannone. Cos\u00ec la situazione era simile a quella del BMP-1, ma in questo caso vi era una zona di tiro in cui n\u00e9 il cannone n\u00e9 il missile potevano operare efficacemente, mentre la bocca da fuoco poteva lanciare i missili anzich\u00e9 utilizzare rampe esterne. Ma questo fatto port\u00f2 la bocca da fuoco ad essere poco pi\u00f9 di un tubo a bassa pressione, peso 480\u00a0kg, non certo ideale per un cannone ad alta velocit\u00e0. Praticamente il cannone aveva una calibro doppio e un peso dimezzato rispetto a quello del PT-76.\nTecnica.\nIl veicolo destinato per montare quest'arma fu costruito in lega d'alluminio, con aggiunta in acciaio su fianchi e fronte, e un motore diesel da 300\u00a0hp (224 chilowatt). Il XM551 aveva cos\u00ec un rapporto eccellente potenza-peso e la mobilit\u00e0 consentiva una velocit\u00e0 di circa 70\u00a0km/h. La corazzatura era scarsamente resistente alle mitragliatrici pesanti, ma efficace rispetto al peso complessivo, mentre la zona inferiore era vulnerabile alle mine, come fu visto in seguito.\nLa possibilit\u00e0 di muoversi in acqua era data da una sorta di un pannello a 'schermo' elevabile, che si alzava dai lati dello scafo, dando la galleggiabilit\u00e0 necessaria.\nProduzione.\nDal 1966 entr\u00f2 in produzione e poi in servizio nel 1968 come 'Sheridan'. 1\u00a0562 M551 furono costruiti tra il 1966 e 1970. Subito la situazione internazionale ne richiese l'invio in Vietnam, dove non venne ben accettato.\nIl carro era considerato molto moderno in quanto dotato di un'eccellente mobilit\u00e0, grazie alla leggerezza della struttura, che era il massimo che potesse essere in pratica trasportato da un C-130, anche lanciato con speciali imballaggi a bassa quota. La cingolatura era del tipo Cristie, con barre di torsione, e il motore da 300\u00a0hp era potente per il peso del veicolo.La corazzatura era, con il misto di alluminio e acciaio, considerata adeguata e ottimale per il peso del mezzo.\nIl cannone aveva una buona potenza, sia a corto raggio con le granate, che a medio e lungo, con i missili.\nMa tutto questo venne ridimensionato dall'impiego in Vietnam, dove il mezzo si dimostr\u00f2 lontano dall'affidabilit\u00e0 richiesta.\nIl cannone M81 si dimostr\u00f2 troppo delicato, con la tendenza a creparsi sotto il fuoco prolungato e addirittura ad esplodere in alcuni casi. Anche le munizioni risultarono facili da danneggiare in caso di errato maneggio, la cadenza di tiro era ridotta, mentre la precisione risultava scarsa se non nel tiro ravvicinato. Il tenere poi dei proiettili tanto grossi dentro uno scafo piccolo era assai rischioso, come fu scoperto. La disponibilit\u00e0 dei difettosi missili Shilleleagh, ciascuno dei quali costava quanto 15 proiettili di cannone da 105\u00a0mm e nondimeno prodotti in quantit\u00e0 elevata (circa 90\u00a0000), non venne messa alla prova in azioni concrete.\nPiuttosto, vennero impiegati proiettili a flech\u00e8tte, antiuomo a distanza ravvicinata, con successo.\nLa vulnerabilit\u00e0 alle mine della struttura d'alluminio era molto grave: alcuni veicoli ebbero esplosioni a bordo dopo che lo scoppio di mine caus\u00f2 la detonazione dei proiettili, che a loro volta distrussero totalmente il mezzo, anche per gli effetti del fuoco sull'alluminio. L'effetto finale era raccapricciante, anche in termini psicologici. Il mezzo non aveva nemmeno spazio sufficiente per le munizioni delle mitragliatrici esterne. Spesso per proteggere il mitragliere veniva installata una postazione corazzata attorno alla mitragliatrice.\nInfine il motore dimostr\u00f2 inizialmente una affidabilit\u00e0 molto scarsa.\nDal 1978 lo Sheridan cominci\u00f2 ad essere ritirato dal servizio nelle forze armate americane, con il ruolo ridotto ad un solo battaglione di cavalleria nella 82nd Airborne Division, per la cui sostituzione fu lanciato il programma Armored Gun System. I mezzi ancora in servizio sono stati modificati per sembrare una serie di veicoli sovietici all'NTC, alcuni modificati per l'impiego di camere termiche, ma soprattutto per somigliare ai T-80.\nAlcuni mezzi sono ancora in servizio. Altri invece, sono stati usati nel 1990 nell'invasione statunitense di Panama, come anche nella Guerra del Golfo l'anno successivo, ma senza missili \"Shillelagh\", ormai ritirati. I tentativi di sostituirli non hanno prodotto altro che prototipi costosissimi, come l'ARES, da 75\u00a0mm, o l'XM-8, da 105\u00a0mm, comunque armi ad alta velocit\u00e0 relativamente convenzionali piuttosto che lanciamissili."}
{"id": "567968", "revid": "124572921", "url": "https://it.wikipedia.org/wiki?curid=567968", "title": "Yoshihiro Tajiri", "text": "\u00c8 noto maggiormente per i suoi trascorsi con la World Wrestling Entertainment dove lottava con il ringname Tajiri dal 2001 al 2005 e dal 2016 al 2017. In WWE Tajiri ha fatto incetta di titoli, conquistando per tre volte il WCW/WWF/E Cruiserweight Championship, il WCW United States Championship una volta, il WWF Light Heavyweight Championship una volta e due titoli di coppia, il World Tag Team Championship con William Regal e il WWE Tag Team Championship con Eddie Guerrero, in entrambi i casi detenuti una volta.\nTajiri \u00e8 inoltre noto anche per i suoi trascorsi nella Extreme Championship Wrestling.\nCarriera.\nIWA Japan (1994\u20131995).\nTajiri lotta nella federazione per pi\u00f9 di un anno, accrescendo la sua credibilit\u00e0 ed arrivando, a conquistarsi addirittura la possibilit\u00e0 di sfidare il NWA Champion Dan Severn negli USA.\nEMLL (1996\u20131997).\nTajiri adotta una maschera come da tradizione e assumendo l'appellativo di Aquarius. Qui riesce a vincere l'EMLL Light Heavyweight Championship ai danni di Dr. Wagner. Di fronte al suo pubblico, Aquarius toglier\u00e0 la maschera rivelando la sua vera identit\u00e0. Tajiri diventa una vera e propria celebrit\u00e0 del pro wrestling giapponese. Arriva la chiamata della prestigiosa NJPW per partecipare al Super Junior Tournament con atleti del calibro di Jushin Liger, Chris Jericho e Chavo Guerrero. Tajiri si avvicina al mondo hardcore.\nExtreme Championship Wrestling (1998\u20132001).\nLa sua fama \u00e8 ormai mondiale e Paul Heyman, mente della ECW, sceglie Tajiri per la sua federazione sempre pronta a stravolgere i limiti del pro wrestling. Nel novembre del 1998, Tajiri fa il suo esordio in ECW sconfiggendo Antifaz del Norte. Il primo feud che lo vede protagonista nella federazione di Philadelphia, \u00e8 contro Super Crazy. Tajiri lo sconfigge nella prima edizione del PPV Guilty as Charged, ma poi subisce, una serie di tre sconfitte dell'atleta messicano. Messa da parte la rivalit\u00e0 con Super Crazy, Tajiri prima sfida Jerry Lynn, subendo un'altra sconfitta, poi Little Guido, conquistando finalmente una vittoria. Il lavoro di Tajiri viene apprezzato al punto che avr\u00e0 la possibilit\u00e0 di sfidare per ben tre volte l'ECW Champion Tazz, perdendo per\u00f2 tutti gli incontri, anche se il suo stato di superstars \u00e8 innegabile. Le strade di Tajiri e il suo ex rivale Super Crazy si rincontrano nuovamente; i due infatti sono impegnati al PPV November to Remember in un Triple Threat Match che per\u00f2 viene vinto dal terzo incomodo Jerry Lynn. Accantonata parzialmente la rivalit\u00e0, Tajiri e Super Crazy lottano in coppia a Guilty as Charged per avere la meglio su Little Guido e Jerry Lynn. L'8 aprile conquista il suo primo titolo ECW, infatti battendo Little Guido e Super Crazy porta a casa l'ECW Television Championship. La gioia \u00e8 breve, infatti il 22 aprile, a Cyberslam, Rhyno riesce ad avere la meglio privandolo del titolo. Comincia per lui un periodo di stallo, in cui affronter\u00e0 avversari del calibro di Steve Corino, Little Guido, Jerry Lynn e Psicosis, senza alcun titolo in palio. Durante il Massacre Tour per\u00f2, in coppia con Mikey Whipwreck sconfiggono tutte le coppie, conquistando l'ECW Tag Team Championship. Ma la gioia \u00e8 ancora pi\u00f9 breve, poich\u00e9 il giorno dopo i titoli gli vengono strappati dai F.B.I. Dopo questo, Tajiri comincia a capire il clima che gira in ECW, quindi decide di abbandonare la federazione.\nWorld Wrestling Federation/Entertaiment (2001\u20132005).\nAssistente di William Regal e relazione con Torrie Wilson (2001).\nDopo la chiusura della ECW, Tajiri fu ingaggiato dalla World Wrestling Federation, dove debutter\u00e0 come assistente del Commissioner della WWF William Regal. Quando Regal passer\u00e0 a The Alliance, Tajiri avr\u00e0 un feud con lui. Vincer\u00e0 il suo primo titolo in WWF nell'estate del 2001, quando sconfisse Chris Kanyon per il WCW United States Heavyweight Championship. Perse il titolo al PPV Unforgiven contro Rhino. Il 22 ottobre 2001 a Raw Tajiri conquista il WCW Cruiserweight Championship. Dopo che la WWF ha sconfitto la The Alliance a Survivor Series 2001 il titolo prende il nome di \"WWF Cruiserweight Championship\". Tajiri perde il WWF Cruiserweight Championship il 4 aprile 2002 contro Billy Kidman a SmackDown!.\nCruiserweight Champion (2002\u20132003).\nNel 2002 la World Wrestling Federation viene rinominata World Wrestling Entertainment e il roster viene diviso in due: Raw e SmackDown!. Tajiri finir\u00e0 nel roster di SmackDown! Dove vincer\u00e0 il WWE Cruiserweight Championship per due volte. Nel 2003 Tajiri forma un team con Eddie Guerrero e i due a Judgment Day conquistano i WWE Tag Team Championship sconfigge il Team Angle composto da Charlie Haas e Shelton Benjamin. Dopo che Tajiri e Guerrero perdono i WWE Tag Team Championship Guerrero turna heel nei confronti di Tajiri sancendo la fine del loro team. In seguito passa dalla parte degli Heel e former\u00e0 una stable di poca durata con Akio e Sakoda, conosciuta come Kyo Dai.\nWorld Tag Team Championship (2004\u20132005).\nNel 2004, a seguito di WrestleMania XX, Tajiri pass\u00f2 nel roster di Raw e diventa un face dove ha avuto inizialmente una faida con Eric Bischoff e Jonathan Coachman.\nIl 4 febbraio 2005 Tajiri conquista con William Regal il World Tag Team Championship durante un'edizione di \"Raw\" in Giappone sconfiggendo La R\u00e9sistance (Rob\u00e9rt Conway e Sylvain Grenier). I due difendono le cinture pi\u00f9 volte contro La R\u00e9sistance e sconfiggono in un match i debuttanti Heart Throbs. Il loro regno finisce il 1\u00ba maggio 2005 a Backlash durante un Tag Team Turmoil Match, mentre The Hurricane e Rosey si laureano nuovi campioni.\nVarie faide e rilascio (2005\u20132006).\nTajiri partecipa tra l'altro il 12 giugno 2005 a ECW One Night Stand, l'evento revival della ECW sconfiggendo il suo vecchio avversario Super Crazy. Successivamente former\u00e0 un Tag Team di breve durata con Eugene.\nNel dicembre 2005 Tajiri \u00e8 stato rilasciato dalla WWE sotto sua richiesta per poter passare pi\u00f9 tempo con sua moglie e la sua famiglia in Giappone. Il suo ultimo match in WWE \u00e8 stata una sconfitta contro Gregory Helms durante un'edizione di Heat a Boston.\nIn Giappone ha continuato a lottare, entrando nella HUSTLE a met\u00e0 marzo per poi tornare in Big Japan alla fine di aprile. Tajiri \u00e8 apparso anche a ECW One Night Stand perdendo in coppia con Super Crazy contro gli F.B.I. (Little Guido e Tony Mamaluke).\nHustle (2006\u20132010).\nIl 10 febbraio 2006 torna sul quadrato, debuttando nella federazione giapponese Hustle. Nei mesi successivi lotta diversi show per la compagnia, poi l'11 giugno 2006 torna \"one night only\" alla WWE per partecipare alla seconda edizione di ECW One Night Stand, dove la coppia formata da lui e Super Crazy perde contro gli FBI, Little Guido e Tony Mamaluke. Il 17 giugno 2006 Tajiri prende parte all'evento HustleAID, battendo Toshiaki Kawada e New-Ling Sama in coppia con Shinjiro Ohtani e poi affrontando nel main event Nobuhiko Takada, che per\u00f2 o sconfigge. Tajiri d\u00e0 un'altra grande prova del suo valore il 27 agosto 2006 durante l'Hiroshi Hase Retirement Show, perdendo contro il leggendario Great Muta dopo una battaglia durata mezz'ora. Nei mesi successivi Tajiri continua a lottare sporadicamente per la Hustle.\nAll Japan Pro Wrestling (2006\u20132007, 2011).\nNel 2007 Tajiri si sposta nella All Japan Pro Wrestling dove inizia una faida per l'AJPW Triple Crown Heavyweight Championship contro il campione Minoru Suzuki e faida che inizia il 30 marzo 2007 al Champion Carnival 2007, quando Tajiri viene sconfitto da Suzuki via count out e poi ruba la cintura di campione. Tajiri \u00e8 opposto a Suzuki il 22 aprile 2007 nel corso di un tag team match e batte il campione. Pochi giorni dopo Tajiri accetta di restituire la cintura in cambio di un title match, che ha luogo il 30 aprile, ma lo vede uscire sconfitto. Successivamente Tajiri fa coppia con Great Muta in alcuni match. Nel febbraio 2008 Tajiri fa una apparizione nel corso del tour della WWE in Giappone. La compagnia di Stamford gli offre di ritornare a tempo pieno, ma lui rifiuta, non disdegnando delle apparizioni a sorpresa nel WWE WrestleMania Revenge Tours che si tiene nel mese di aprile in Inghilterra.\nSmash (2010\u20132012).\nNel dicembre del 2009 Tajiri diventa manager della Smash, una nuova compagnia giapponese di wrestling nata dalle ceneri della HUSTLE che si basa su tre linee di spettacolo: pro-wrestling, mixed martial arts and kickboxing. La compagnia ha un suo pubblico di nicchia, ma \u00e8 costretta a chiudere nel marzo 2012 dopo un disaccordo tra Tajiri ed il finanziatore principale della Smash, Masakazu Sakai. Il 14 marzo 2012 Tajiri lotta nell'ultimo match della compagnia: in coppia con AKIRA batte Hajime Ohara e StarBuck. Subito dopo il match, l'ex stella della WWE annuncia la fondazione di una nuova compagnia.\nWrestling New Classic (2012\u20132014).\nIl 26 aprile 2012 Tajiri lancia la Wrestling New Classic (WNC): nel primo show lotta nel main event e viene sconfitto da AKIRA. Nei mesi seguenti Tajiri fa coppia con il suo vecchio compagno della ECW Mikey Whipwreck e viene tradito dal suo storico partner AKIRA. La compagnia continua, poi, a svolgere periodicamente degli show sul suolo nipponico e Tajiri \u00e8 la sua attrazione principale.\nWrestle\u20131 (2014\u20132016).\nTajiri lotta il suo primo match nella Wrestle-1 il 6 luglio 2014, dove in coppia con Yusuke Kodama ha sconfitto il team della Total Nonstop Action Wrestling (Ethan Carter III e Rockstar Spud). Attraverso il rapporto di lavoro tra Wrestle-1 e TNA, il 5 agosto ai tapings di Impact sconfigge Bobby Roode.\nIl 28 luglio 2016 Tajiri ha lasciato la Wrestle-1 a seguito della scadenza del suo contratto.\nRitorno in WWE (2016\u20132017).\nCruiserweight Classic e brevi apparizioni a \"205 Live\" (2016\u20132017).\nIl 23 giugno 2016 venne annunciato che Tajiri avrebbe preso parte al Cruiserweight Classic, un torneo indetto dalla WWE. Nei sedicesimi di finale del 23 giugno il giapponese sconfisse Damian Slater, ma negli ottavi di finale del 14 luglio venne eliminato da Gran Metalik. Il 4 dicembre Tajiri annunci\u00f2 di aver firmato per la WWE, e il 13 dicembre, a \"205 Live\", iniziarono ad andare in onda delle vignette sul ritorno di Tajiri. Il 28 dicembre, ad \"NXT\", Tajiri e Akira Tozawa vennero sconfitti dai #DIY (Johnny Gargano e Tommaso Ciampa), fallendo l'assalto all'NXT Tag Team Championship. Tajiri fece il suo ritorno a sorpresa nella puntata di \"205 Liv\" del 3 gennaio 2017 dove sconfisse Sean Maluta, e al termine dell'incontro colp\u00ec The Brian Kendrick (che era giunto sul ring per congratularsi con il giapponese) con la \"Green Mist\". Tajiri apparve poi nella puntata di \"205 Live\" del 7 febbraio attaccando nuovamente The Brian Kendrick (il quale voleva avere un confronto con Akira Tozawa) con la \"Green Mist\" alla fine del match vinto da Kendrick contro Lince Dorado.\nIl 22 aprile Tajiri chiese alla WWE un periodo di riposo a causa di un infortunio ma la federazione, vista l'et\u00e0 del lottatore, decise di rilasciarlo in via ufficiale.\nRitorno in AJPW (2017\u2013presente).\nDopo il suo abbandono dalla WWE, Tajiri \u00e8 tornato in Giappone, con la All Japan Pro Wrestling che ha annunciato il suo ingaggio l'11 giugno 2017. Il 30 luglio Tajiri ha sconfitto Hikaru Sato conquistando cos\u00ec il World Junior Heavyweight Championship per la prima volta. Il 27 agosto, tuttavia, Tajiri ha perso il titolo a favore di \u00daltimo Drag\u00f3n. Il 21 ottobre Tajiri ha sconfitto \u00daltimo Drag\u00f3n riconquistando il World Junior Heavyweight Championship. Il 3 febbraio 2018, per\u00f2, Tajiri ha perso il titolo a favore di Atsushi Aoki dopo 105 giorni di regno."}
{"id": "567979", "revid": "697352", "url": "https://it.wikipedia.org/wiki?curid=567979", "title": "Tajiri", "text": ""}
{"id": "567981", "revid": "77358", "url": "https://it.wikipedia.org/wiki?curid=567981", "title": "EE-3 Jaranca", "text": ""}
{"id": "567984", "revid": "7336", "url": "https://it.wikipedia.org/wiki?curid=567984", "title": "Winter Line", "text": ""}
{"id": "567986", "revid": "7336", "url": "https://it.wikipedia.org/wiki?curid=567986", "title": "Winter line", "text": ""}
{"id": "567988", "revid": "228587", "url": "https://it.wikipedia.org/wiki?curid=567988", "title": "Moto Guzzi V7 Sport", "text": "La Moto Guzzi V7 Sport \u00e8 stata, negli anni settanta, il modello di motocicletta turistico-sportiva di punta della casa di Mandello. Popolarmente nota con l'appellativo di \"Bassotto\", fu prodotta nelle versioni \"V7 Sport 750\", \"750 S\" e \"750-S3\", dal 1971 al 1976.\nIl contesto.\nNel 1967, dopo un periodo di incertezza dovuto alla morte del fondatore Carlo Guzzi (avvenuta nel 1964), la gestione della Moto Guzzi fu assunta dalla SEIMM (Societ\u00e0 Esercizio Industrie Moto Meccaniche), una societ\u00e0 costituita dall'IMI, che cerc\u00f2 di indirizzare la produzione verso il mercato dei ciclomotori e verso le forniture istituzionali.\nNel 1968, mentre il mercato delle \"maxi-moto\" cominciava a subire la crescente affermazione delle case giapponesi, la SEIMM affid\u00f2 a Lino Tonti lo sviluppo del motore a V, realizzato nel 1965 da Giulio Cesare Carcano e inspiegabilmente licenziato in tronco alla fine dello stesso anno, all'insediamento dell'amministrazione controllata.\nL'intento della nuova dirigenza (gli \"ingegneri\", come venivano chiamati in Guzzi), capeggiata dal direttore generale Romolo De Stefani, era quello di riconquistare un'immagine sportiva, fortemente appannata dal decennio di inattivit\u00e0 agonistica seguito al noto patto di astensione.\nIl compito affidato a Tonti fu di realizzare un modello derivato dalla produzione, che soddisfacesse i parametri di \"750 cm\u00b3 - 200 kg - 200 km/h\".\nProgettazione e sviluppo.\nLa base di partenza fu il modello \"V7 700\" sul quale Tonti, coadiuvato da Umberto Todero, storico \"braccio destro\" di Carcano, si mise al lavoro realizzando un prototipo da competizione che, nel 1969, riusc\u00ec a conquistare 19 record mondiali di velocit\u00e0.\nViste le premesse la Moto Guzzi decise di avviare il programma per la produzione della \"750\" da turismo sportivo a largo raggio, affidandone la realizzazione agli stessi tecnici. Doveva essere un lavoro di limatura, ma Tonti e Todero non erano soddisfatti dei risultati ottenuti e modificarono completamente il telaio, per dare maggiore rigidezza, ridisegnarono il \"carter\" e cambiarono sospensioni e freni.\nLa fase prototipale fu particolarmente difficile e sofferta a causa delle forti agitazioni sindacali, iniziate con l'autunno caldo, che nel 1970 portarono pi\u00f9 volte allo sciopero e al picchettaggio della fabbrica che impediva l'accesso anche ai dirigenti e ai tecnici del reparto esperienze. Con un blitz notturno, aiutati da alcuni fidati collaboratori, Todero e Tonti trasferirono progetti, attrezzature e materiali nella cantina della villa di quest'ultimo, dove la realizzazione della nuova ciclistica venne portata a termine nei tempi stabiliti.\nNe discese la \"V7 Sport 750\", una moto molto bassa, con 70\u00a0Cv, cambio a 5 rapporti e trasmissione finale a giunto cardanico. Dotata di un'eccellente tenuta di strada, era in grado di raggiungere una velocit\u00e0 ben superiore ai 200\u00a0km/h e di coprire i 400 metri con partenza da fermo in 13 secondi.\nLa \"telaio rosso\" (1971).\nDurante i lavori di modifica alle linee di produttive, necessari all'industrializzazione del prodotto, nel reparto corse Moto Guzzi venne realizzata una pre-serie di 150 esemplari, molti dei quali immatricolati nel settembre 1971, da inviare alle principali concessionarie. Tali esemplari, destinati all'esposizione, alle prove di riviste specializzate o ai corridori privati in gare di \"endurance\", ebbero il telaio dipinto di rosso, anzich\u00e9 nero come previsto, allo scopo di mettere in evidenza quella che era ritenuta la parte pi\u00f9 innovativa e pregevole. Si distinguevano anche per la scatola del cambio priva di nervature. Si trattava di una scatola derivata da quella per il 4 marce della \"V7 Special\", in attesa che fossero approntate le fusioni per la nuova scatola. Nei primi mesi del 1972, le \"telaio rosso\" furono oggetto di una campagna di richiamo per la sostituzione della scatola cambio.\nNell'estate 1971, anche in previsione di un futuro programma sportivo, Tonti chiese al pilota Jarno Saarinen di effettuare alcuni test con il secondo prototipo, ottenendo un'insperata adesione. Dopo molti giri di pista, Saarinen espose le sue impressioni ai tecnici e dett\u00f2 alcune modifiche, come lo spostamento sulla sinistra della leva del cambio, che sarebbero state necessarie al suo stile di guida. Il test non ebbe alcun seguito per decisione della dirigenza Guzzi, poco propensa ad investire in un programma sportivo di alto livello e, soprattutto, fortemente contraria ad ingaggiare Saarinen, nel timore che l'ingombrante presenza dell'osannato pilota finlandese oscurasse il merito della macchina.\nNel settembre 1971 i piloti Brambilla-Mandracci, dopo aver mantenuto ininterrottamente la testa del Bol d'Or per oltre 10 ore, colsero un prestigioso quanto sfortunato 3\u00ba posto, in sella a una \"V7 Sport\" con motore maggiorato, progenitrice della \"850 Le Mans\".\nLa \"V7 Sport 750\" (1971 - 1974).\nLa nuova moto fu presentata al pubblico durante il Salone del ciclo e motociclo di Milano del novembre 1971, suscitando un grande interesse tra gli addetti del settore e i semplici appassionati. Posta finalmente in vendita nel gennaio 1972, la \"V7 Sport\" divenne immediatamente il modello di riferimento per la produzione mondiale, nel settore dei motocicli dedicati al turismo sportivo, grazie alle caratteristiche di stabilit\u00e0, velocit\u00e0 e robustezza, decisamente superiori ai modelli delle case concorrenti di quegli anni.\nNel 1972 la rivista Motociclismo organizz\u00f2 un test comparativo per i sei modelli di maxi-moto ritenuti i pi\u00f9 rappresentativi del momento, in configurazione strettamente di serie, (Ducati 750 GT, Honda CB 750 Four, Kawasaki 750 Mach IV, Laverda 750 SF, Suzuki GT 750). Durante le prove, svoltesi sotto il controllo di Franco Marchesani, decano dei commissari sportivi FMI, la Moto Guzzi V7 Sport effettu\u00f2 la percorrenza completa del circuito di Monza, fermando i cronometri sul tempo di 2\u2032 02\u203347 che risult\u00f2, di gran lunga, il migliore della sessione. Particolarmente significativo fu l'abissale distacco, di oltre 11 secondi al giro, inflitto alla Kawasaki 750 Mach IV che, all'epoca, era popolarmente considerata il \"non plus ultra\" in fatto di prestazioni.\nSempre a Monza, nel 1974, Abbondio Sciaresa port\u00f2 la \"V7 Sport\" alla vittoria, dopo aver conquistato alcune gare importanti, tra cui quella di Misano, nello stesso anno, dove si aggiudic\u00f2 anche il giro pi\u00f9 veloce, gareggiando contro le agguerrite Laverda 750 SFC, Kawasaki 750 H2R e Norton 750 Commando PR.\nPurtuttavia, alcune critiche furono mosse alle scelte di risparmio che contraddistinsero la produzione della \"V7 Sport\", accusata di non essere all'altezza della concorrenza nipponica. Le pecche si concentravano nell'aspetto esteriore, ovvero nella scarsa qualit\u00e0 della componentistica secondaria e dei comandi, oltre che nell'adozione del freno anteriore a tamburo, in verit\u00e0 molto evoluto ed efficiente, ma esteticamente obsoleto. La Moto Guzzi corse ai ripari mettendo in vendita un kit, creato in collaborazione con la Brembo, per la trasformazione del freno anteriore da tamburo a doppio disco che, nonostante il costo di 120.000 lire, and\u00f2 esaurito in pochi mesi. Del medesimo kit furono dotate la maggior parte delle \"V7 Sport\" per il mercato statunitense, a partire dal 1973.\nLa vera ragione che imped\u00ec alla \"V7 Sport\" di raggiungere in numeri di vendita che avrebbe meritati, dipese dalla scarsa potenzialit\u00e0 produttiva della Moto Guzzi. La nuova direzione aziendale, nel frattempo assunta da Alejandro De Tomaso, venne colta di sorpresa dal successo del modello e prefer\u00ec indirizzare il prodotto verso il mercato delle moto d\"'\u00e9lite\", piuttosto che ampliare le linee di produzione.\nNell'autunno 1972, infatti, i tempi di consegna per la \"V7 Sport\" superavano i tre mesi e il prezzo di listino era di 1.480.000 lire: parzialmente giustificato dagli elevati contenuti tecnici e qualitativi, ma egualmente esorbitante rispetto ai modelli bicilindrici di pari cubatura, italiani ed esteri, offerti dalle case concorrenti. Ad esempio, il modello pi\u00f9 richiesto dal mercato italiano, la Laverda 750 SF, era in vendita a 1.020.000 lire.\nCiononostante, in poco pi\u00f9 di due anni, furono costruiti e consegnati 3.541 esemplari di \"V7 Sport\", oltre ai 150 esemplari della pre-serie.\nLa \"750 S\" (1974 - 1975).\nNel 1974, con grave ritardo, la \"V7 Sport\" venne dotata del doppio disco all'anteriore. Sostanzialmente \u00e8 l'unica modifica tecnica di rilievo apportata, ma l'operazione fu commercialmente sottolineata da nuove colorazioni, fianchetti di linea pi\u00f9 moderna e da una sella dal codolo rialzato. La moto venne denominata \"750 S\" e ne furono costruiti 1.204 esemplari (dal telaio VK1*11111* al VK1*12315*).\nLa moto era disponibile in due versioni, una con doppia banda diagonale arancio e l'altra con doppia banda verde, entrambe su fondo nero.\nQuesta colorazione, sar\u00e0 ripresa anche sulla successiva S3 ma con tonalit\u00e0 di colore lievemente diverse.\nNel corso della produzione fu sostituito l'acciaio al cromo-molibdeno (Acc. 25CrMo4 UNI 5332) con acciaio normalizzato (Acc. Aq 45) per la costruzione del telaio. La decisione era stata presa gi\u00e0 nel febbraio 1973, ma venne attuata due anni pi\u00f9 tardi, in ragione dell'esaurimento di scorte del materiale.\nLa \"750-S3\" (1975 - 1976).\nA poco pi\u00f9 di un anno dall'uscita della versione precedente, nell'ambito della teorizzata sinergia del gruppo Benelli-Guzzi, venne presentata la \"750-S3\". La moto fu equipaggiata con la strumentazione e i gruppi ottici gi\u00e0 utilizzati per tutti i modelli Benelli-Guzzi nati durante la direzione De Tomaso e, dal punto di vista tecnico, venne dotata del sistema di frenata integrale a triplo disco, brevettato dalla Moto Guzzi e gi\u00e0 montato sui modelli \"Idroconvert\" e \"T3\". Sempre in omaggio alla standardizzazione dei componenti, \u00e8 da registrare l'eliminazione dell'esclusivo e originale manubrio in due pezzi regolabile in altezza e delle cassette porta-attrezzi, sostituite con semplici copriaccumulatori.\nLa modifica all'impianto frenate, ottima per la guida turistica, inibiva fortemente l'uso sportivo della moto e fu pesantemente criticata dalla clientela. La produzione cess\u00f2 nel 1976, dopo aver totalizzato 981 esemplari.\nLa replica \"1000 S\".\nDopo tre lustri dall'uscita di produzione del modello primigenio, dietro pressanti richieste di molti appassionati francesi e tedeschi, la casa di Mandello realizz\u00f2 e mise in vendita la Moto Guzzi 1000 S. Esteticamente si tratta di una replica della \"750-S3\", ma il motore e la ciclistica sono derivati dal modello \"Le Mans 1000\". Nonostante fosse chiaramente indirizzata ad un mercato di nicchia, composto da clienti nostalgici, la \"1000 S\" fu prodotta dal 1990 al 1994, in 1.360 esemplari.\nProduzione e autenticit\u00e0.\nSul mercato collezionistico la \"V7 Sport\" ha raggiunto quotazioni piuttosto elevate. Gli esemplari della pre-serie, addirittura, spuntano quotazioni pi\u00f9 che doppie rispetto ai successivi: un'appetibile occasione per i falsari, aiutati dal fatto che il telaio ed il motore della \"V7 Sport Telaio Rosso\" sono simili alle serie seguenti.\nVale ricordare che le famose \"V7 Sport Telaio Rosso\", ovvero i primi 150 esemplari assemblati direttamente dal reparto sperimentale Moto Guzzi, sono riconoscibili esteticamente per avere il telaio tubolare dipinto di rosso anzich\u00e9 di nero e, soprattutto, dai numeri di serie compresi tra \"VK-11111\" a \"VK-11261\".\nLe ulteriori differenze con gli esemplari successivi sono esternamente invisibili e consistono nella lucidatura a specchio dei condotti di aspirazione, delle bielle e dell'albero motore.\nTali pregevoli lavorazioni sono anche riscontrabili su alcuni tra primi esemplari della produzione di serie, in quanto furono utilizzati i pezzi di ricambio precedentemente accantonati.\nNon si conosce l'esatto numero di esemplari, n\u00e9 i relativi numeri di telaio, ma gli esperti ritengono che siano compresi nei primi cento della produzione di serie."}
{"id": "567989", "revid": "1318658", "url": "https://it.wikipedia.org/wiki?curid=567989", "title": "Pita-Ten", "text": " \u00e8 un manga \"sh\u014dnen\" creato da Koge-Donbo, gi\u00e0 famoso per \"Di Gi Charat\". In Giappone \u00e8 serializzato su Dengeki Daioh, dal 1998 al 2003.\nDal manga \u00e8 stato adattato anche in un anime di 26 episodi, animato da Madhouse, prodotto da Broccoli e trasmesso su TV Tokyo nel 2002.\nTrama.\nKotaro Higuchi \u00e8 un ragazzo delle elementari abituato ad essere indipendente per via della morte di sua madre e delle continue assenze dell'occupatissimo padre.\nUno dei suoi obiettivi principali \u00e8 quello di entrare in una scuola prestigiosa, e proprio per questo motivo frequenta corsi extra scolastici per migliorare.\nIl suo rendimento, per\u00f2, non risulta mai eccelso come quello del suo amico Takashi Ayanokoji, soprannominato Ten-chan, che senza apparente sforzo raggiunge sempre importanti risultati.\nUn giorno dal nulla spunta fuori la tenera e allegra Misha. Trasferitasi accanto a Kotaro, la ragazza gli si attacca senza una ragione precisa entrando di prepotenza nella sua quotidianit\u00e0 e promettendogli di stargli accanto e proteggerlo sempre. Dall'et\u00e0 apparente di una studentessa delle medie, Misha sostiene, senza mai essere presa troppo sul serio da Kotaro, di essere un angelo e, in effetti, dimostra di avere alcuni poteri particolari. Poco dopo Misha un'altra ragazza misteriosa fa la sua comparsa. Shia, questo il suo nome, risulta essere ancora pi\u00f9 ambigua di Misha sostenendo anche lei di essere giunta fino a Kotaro perch\u00e9 forse era lui ci\u00f2 che stava cercando. Tuttavia fra le due c'\u00e8 un'enorme differenza: se Misha da un lato trasmette allegria e positivit\u00e0, Shia dall'altro infonde una sensazione negativa, almeno inizialmente. In seguito Kotaro, Misha e i loro amici si abitueranno alla sua presenza."}
{"id": "567992", "revid": "79742", "url": "https://it.wikipedia.org/wiki?curid=567992", "title": "EE-3 Jaraca", "text": ""}
{"id": "568000", "revid": "228587", "url": "https://it.wikipedia.org/wiki?curid=568000", "title": "Rupert", "text": ""}
{"id": "568007", "revid": "1999847", "url": "https://it.wikipedia.org/wiki?curid=568007", "title": "Oggetti di The Legend of Zelda", "text": "Questa \u00e8 un elenco degli oggetti e delle armi pi\u00f9 importanti e peculiari che Link, protagonista della serie \"The Legend of Zelda\", trova e usa durante le sue avventure per avere la meglio sui nemici e gli enigmi di templi e dungeon.\nSpade.\nSpada suprema.\nLa \u00e8 la spada che affianca Link, protagonista di ogni episodio della serie di \"Legend of Zelda\", nelle sue avventure. Viene definita come \"la spada che esorcizza il male\".\nIn tutti gli episodi in cui \u00e8 presente, la Spada deve essere estratta da un piedistallo, il che \u00e8 un chiaro riferimento ad Excalibur. La Spada suprema compare nella maggior parte degli episodi della saga a partire da \"\".\nLa Spada suprema \u00e8 una spada bastarda con la lama dritta, larga e piatta, a sezione esagonale, affilata lungo tutto il bordo e con un marcato ricasso prima del fornimento su cui \u00e8 inciso il simbolo della Triforza. Il fornimento \u00e8 interamente viola-indaco (tranne in \"A Link to the Past\", in cui la guardia era gialla e l'impugnatura rossa), avente una gemma gialla romboidale nel centro dell'elsa e con la guardia a forma di \"W\" (un arco di circonferenza in \"A Link to the Past\") intagliata in una specie di ali.\nArchi e frecce.\nIn The Legend of Zelda: Breath of the Wild, questo arco servir\u00e0 per sconfiggere Ganon.\nReliquie.\nTriforza.\nNel mondo fantastico della serie di videogiochi \"Legend of Zelda\", la Triforza (a volte chiamata \"Potere Dorato\" o \"Triforza d'Oro\") \u00e8 una sacra reliquia creata da tre dee. La Triforza \u00e8 composta da tre differenti parti, ognuna chiamata a sua volta Triforza: la Triforza del Potere, associata al colore rosso ed alla dea Din; la Triforza della Saggezza, associata al colore blu ed alla dea Nayru; la Triforza del Coraggio, associata al colore verde ed alla dea Farore.\nLa forma della Triforza \u00e8 basata sui mon del Clan H\u014dj\u014d in Giappone, secondo cui i tre triangoli rappresentano le tre squame di un drago Shinto. La sua rappresentazione \u00e8 quella di un triangolo di Sierpi\u0144ski di livello 1.\nSecondo ', il mito Hylia narra che la Triforza fu donata al mondo dalle tre dee sopracitate. Fu creata quando le dee lasciarono il regno di Hyrule, nel punto esatto da cui esse se ne andarono; racchiude l'essenza delle tre dee ed \u00e8 la massima rappresentazione di tutto il potere, la saggezza, il coraggio e la magia di Hyrule. Era custodita nel Tempio della Luce in una terra parallela che rifletteva la \"normale\" Hyrule, conosciuta come la Terra d'Oro o Sacro Reame. \u00c8 stato oggetto di discussione il fatto che la Triforza sia un oggetto inanimato, incapace di distinguere fra il bene ed il male, o se piuttosto essa sia un'entit\u00e0 vivente, come \u00e8 rappresentata nel finale del gioco '.\nGanondorf, un ladro Gerudo ed unico maschio della trib\u00f9 a quel tempo, venne a conoscenza della leggenda della Triforza e cominci\u00f2 ad inseguire la conquista del suo potere, principalmente come strumento da usare al fine di soggiogare il regno di Hyrule ed espandere il proprio dominio. Inavvertitamente aiutato da un giovane eroe di nome Link e dalla principessa Hylia Zelda, Ganondorf riusc\u00ec a giungere nel Sacro Reame. Ganondorf non sapeva che per rivendicare la Triforza \u00e8 necessario possedere le sue tre caratteristiche - potere, saggezza, coraggio - in perfetto equilibrio. Ganondorf considerava il potere molto pi\u00f9 importante della saggezza e del coraggio, perci\u00f2 pot\u00e9 rivendicare solo la Triforza del Potere; le altre due parti si divisero:la Triforza del Coraggio si un\u00ec con Link e la Triforza della Saggezza si un\u00ec con Zelda poich\u00e9 rappresentavano il coraggio e la saggezza pi\u00f9 di chiunque altro. Tutti e tre mostrano il simbolo della Triforza sul dorso della mano, evidenziando quale delle tre Triforze incarnino.\nGanondorf, dopo essere diventato Ganon, fu sconfitto ed il potere dei Sette Saggi di Hyrule (tra cui Zelda) fu usato per rinchiuderlo nel Regno Dorato insieme alla Triforza del Potere, con Link e Zelda che conservarono le proprie parti di Triforza.\nIn \"\", si narra che quando l'Eroe del Tempo lasci\u00f2 Hyrule, la Triforza del Coraggio fu divisa in otto parti e dispersa, perch\u00e9 fosse ritrovata un giorno da un altro Eroe degno del suo potere (in questo caso, il Link di \"The Wind Waker\").\nSia in \"A Link to the Past\" che in \"The Wind Waker\" \u00e8 stato rivelato che colui il quale tocca la Triforza potr\u00e0 far avverare tutti i propri desideri, sia esso buono o malvagio. In \"A Link to the Past\", Ganon infatti sfrutt\u00f2 tale potere per stravolgere la Terra Dorata trasformandola nel Mondo Oscuro, un regno dal cielo tenebroso popolato da creature maligne; in \"The Wind Waker\" invece il Re di Hyrule, Daphnes Nohansen Hyrule, tocca la Triforza e desidera che Link e Zelda abbiano una speranza di sconfiggere Ganondorf. Un altro esempio si trova in \"Skyward Sword\", dove Link, ritrovati i tre frammenti di Triforza, li utilizza per desiderare la distruzione del Re Demone.\nOcarina del Tempo.\nL'Ocarina del Tempo \u00e8 un'ocarina che compare per la prima volta in \"\". Link la usa per suonare speciali melodie dal potere magico. Essa \u00e8 un cimelio della famiglia reale di Hyrule, tramandato di generazione in generazione ed ha il potere, suonata una volta ottenute le tre pietre spirituali, di aprire la Porta del Tempo. Link la ottiene durante la sua infanzia dalla principessa Zelda, usandone poi i poteri magici nella sua avventura per sconfiggere Ganondorf.\nMaschere per trasformazioni.\nAll'inizio di \"Majora's Mask\", Link viene maledetto trasformandosi in un cespuglio Deku; grazie a Felice, il mercante di maschere, Link torna normale e impara a incanalare la maledizione in delle speciali maschere che gli permettono di cambiare aspetto ed ottenere abilit\u00e0 uniche. Le pi\u00f9 importanti sono:\nBacchetta del Vento.\nLa Bacchetta del Vento \u00e8 un artefatto mistico che Link rinviene in \"The Wind Waker\": \u00e8 una bacchetta da direttore d'orchestra magica, con la quale Link d\u00e0 il tempo al vento per attivare il potere degli d\u00e8i, riuscendo cos\u00ec ad esempio decidere la direzione del vento, alternare d\u00ec e notte o spostarsi velocemente evocando dei cicloni. Viene data a Link da Re Drakar quando raggiungono per la prima volta l'Isola del Drago. Un tempo era brandita dal re di Hyrule per dirigere i sei Saggi e richiamare il potere delle divinit\u00e0.\nClessidra illusione.\nUna clessidra magica apparsa in \"Phantom Hourglass\" contenente la Sabbia della vita, che ne \u00e8 la fonte del potere; venne creata da Re Mar, noto in seguito come Oshus, per accedere al Santuario che porta il suo nome. Ha il potere di fermare il tempo e protegge il suo padrone dalle maledizioni dei Santuari fintanto c'\u00e8 sabbia nella parte alta. Link la ottiene la seconda volta che esplora il Santuario del re Mar, viaggiando poi per ritrovare la Sabbia della vita della Clessidra cos\u00ec che possa avere una chance di fermare Bellum; in seguito, forgiata la Spada illusione, Oshus fonde la Clessidra con la lama dell'arma grazie alla Sabbia della vita.\nFlauto delle terre.\nIl Flauto delle terre \u00e8 uno strumento magico apparso in \"Spirit Tracks\". \u00c8 un flauto di pan consacrato, artefatto della Locomotrib\u00f9 donato da Doruotea a Dazel, che promise di proteggere tutto il regno tramandando questo compito nelle generazioni a venire, arrivando eventualmente a Zelda. Il Flauto serve a comandare, mediante la musica, le Vie spirituali: antichi binari che si espandono per tutta Hyrule i quali, oltre a fungere da vie di comunicazione, hanno il ruolo di contenere il malvagio re demone Mallard come fossero catene, tenendolo rinchiuso nella Torre degli D\u00e8i."}
{"id": "568012", "revid": "1318658", "url": "https://it.wikipedia.org/wiki?curid=568012", "title": "Terzo settore", "text": "Il terzo settore (o settore non-profit) identifica quegli enti che operano e si collocano al di fuori del settore pubblico (lo Stato) e di quello commerciale (il mercato). Vi fanno parte quelle attivit\u00e0 produttive che non rientrano nei primi due, ovvero non rientrano nel gruppo delle ordinarie amministrazioni pubbliche in quanto sono di natura privata e neanche sono imprese tradizionali poich\u00e9 non ricercano un profitto.\nStoria.\nUna prima definizione si ritrova in Europa a partire dalla met\u00e0 degli anni settanta del XX secolo; fu usata per la prima volta nel rapporto \"Un progetto per l'Europa\" in ambito comunitario nel 1978 assegnando al Terzo settore una posizione che lo separa concettualmente dallo Stato e dal Mercato, favorendo l'equiparazione dei tre settori a livello di societ\u00e0 complessiva. \u00c8 anche un fenomeno economico (non un insieme di forme organizzative extra-economiche, come inizialmente sostenuto). Le organizzazioni del Terzo Settore forniscono al benessere della societ\u00e0 un contributo non inferiore, anche se di natura diversa, da quello di Stato e Mercato.\nLe ricerche basate su questo concetto si sviluppano soprattutto a partire dagli anni della \"crisi del welfare\". Lo svantaggio dell'inquadratura data dal termine Terzo Settore sta nella tendenza a \u201cnascondere\u201d la sfera informale, il mondo vitale, la partecipazione civile che ha spesso rappresentato la spinta per la nascita di organizzazioni all'interno del settore.\nIn Italia il termine si \u00e8 diffuso verso la fine degli anni ottanta e, anche se non tipico del nostro contesto culturale, ha convogliato su di s\u00e9 l'interesse degli studiosi che si occupano delle organizzazioni non profit (ONP). Proprio il tema del non profit fu oggetto dei primi studi da parte degli economisti, volti a individuare classificazioni di questo fenomeno, a conferirgli una piena dignit\u00e0 nell'analisi economica, a studiarne il ruolo all'interno del sistema di Welfare.\nContemporaneamente viene formulato un approccio sociologico, e ulteriormente approfondito l'approccio economico.\nEntrambi utilizzano il termine per indicare pratiche e soggetti organizzativi di \"natura privata\" ma volti alla produzione di \"beni e servizi a valenza pubblica o collettiva\". \nCon l\"approccio sociologico\" si evidenzia la valenza espressiva e l'orientamento altruistico delle relazioni che si instaurano all'interno del TS implicando un \"coinvolgimento personale\" degli attori. Le indagini sociologiche mirano a individuare gli aspetti di natura motivazionale, culturale, valoriale ed etica dell'agire volontario nelle organizzazioni non profit.\nL'approccio economico sottolinea la partecipazione alla determinazione del benessere collettivo distinta da quella offerta dal Mercato essendo priva di fini lucrativi.\nGli studi economici indagano sul contributo dato dal TS all'economia del Paese, soprattutto ma non soltanto, in termini di servizi di cura e accudimento delle fasce deboli della popolazione. Si analizzano le fonti di finanziamento delle ONP e i flussi economico-finanziari intercorrenti tra queste e gli enti pubblici.\nIn Italia.\nIn Italia, il Terzo settore \u00e8 oggetto di una riforma che nasce con la legge 6 giugno 2016. Gli obiettivi della \"Riforma del Terzo settore\" riguardano in particolare il riordino della normativa molto frammentaria esistente in materia di enti senza scopo di lucro, mediante la redazione di un apposito Codice del Terzo settore al quale fare riferimento.\nCaratteristiche.\nIl terzo settore si compone di soggetti organizzativi di natura privata che, senza scopo di lucro, perseguono finalit\u00e0 civiche, solidaristiche e di utilit\u00e0 sociale promuovendo e realizzando attivit\u00e0 di interesse generale mediante forme di azione volontaria e gratuita o di mutualit\u00e0 o di produzione e scambio di beni e servizi.\nRientrano quindi tra gli enti del terzo settore realt\u00e0 che, negli anni, sono state disciplinate da speciali Leggi, quali, ad esempio:\nSi tratta, in sintesi, di enti che fanno della partecipazione e della cittadinanza attiva il proprio elemento distintivo e identitario, perseguendo l'interesse generale inteso come quelle attivit\u00e0 che sono funzionali all'attuazione di quanto previsto dall'art. 3 comma 2 della Costituzione (rimozione degli ostacoli di ordine economico e sociale che, limitando di fatto la libert\u00e0 e l'eguaglianza dei cittadini, impediscono il pieno sviluppo della persona umana).\nIl terzo settore non \u00e8 quindi riconducibile:\nI numeri del settore non profit in Italia.\nSulla base dell\u2019ultimo censimento permanente effettuato dall\u2019Istat e pubblicato in data 11 ottobre 2019, gli enti no profit attivi in Italia, con i dati aggiornati all\u2019anno 2017, risultano 350.492 ed occupano 844.775 dipendenti e 5,5 milioni di volontari (Istituto nazionale di statistica\u00a0\u2013 Censimenti permanenti, 2019).\nLa forma giuridica di ente pi\u00f9 diffusa \u00e8 quella dell\u2019associazione (298.149 enti), seguita dalla cooperativa sociale (15.764 enti) e dalla fondazione (7.441 enti).\nIl settore di attivit\u00e0 prevalente \u00e8 quello che l\u2019Istat inquadra in cultura, sport e attivit\u00e0 ricreative, dove troviamo circa il 64,5% degli enti, seguito da assistenza sociale e protezione civile (9,2% degli enti), relazioni sindacali e associazioni di rappresentanza (6,5% degli enti), religione (4,8% degli enti), istruzione e ricerca (4,0% degli enti) e sanit\u00e0 (3,5% degli enti).\nIn termini occupazionali, i dati si ribaltano parzialmente ed il ruolo principale viene svolto dal settore dell\u2019assistenza sociale / protezione civile, con il 36,9% degli addetti complessivi (311.399 unit\u00e0), seguito dalla sanit\u00e0 (184.594 addetti, pari al 21,9% complessivo) e dalla istruzione e ricerca (125.710 addetti, pari al 14,9% complessivo).\nI numeri cos\u00ec rilevanti, in ogni caso, parlano da soli e, come giustamente \u00e8 stato rilevato, il settore no profit e i volontari italiani \u201csono essi stessi una nazione\u201d. Da qui sorge anche l\u2019esigenza di poter contare su una disciplina normativa caratterizzata da stabilit\u00e0 e certezza.\nIn tale ottica, la Riforma del Terzo settore rappresenta uno sforzo legislativo molto importante, improntato ai princ\u00ecpi di trasparenza e di rendiconto sociale, che riteniamo vada sostenuto nella sua concreta applicazione ed evoluzione giuridica.\nLa legge delega n. 106/2016.\nLa legislazione italiana ha recentemente disciplinato il terzo settore dandone una definizione giuridica. \nAll'art. 1 comma 1 della Legge 106 del 6 giugno 2016 (\"Delega al Governo per la riforma del Terzo settore, dell'impresa sociale e per la disciplina del servizio civile universale\"), si legge: \"Per Terzo settore si intende il complesso degli enti privati costituiti per il perseguimento, senza scopo di lucro, di finalit\u00e0 civiche, solidaristiche e di utilit\u00e0 sociale e che, in attuazione del principio di sussidiariet\u00e0 e in coerenza con i rispettivi statuti o atti costitutivi, promuovono e realizzano attivit\u00e0 di interesse generale mediante forme di azione volontaria e gratuita o di mutualit\u00e0 o di produzione e scambio di beni e servizi\".\nPertanto i criteri cui ottemperare affinch\u00e9 un ente possa essere annoverato nel terzo settore sono: \nLa Legge 106/2016 prevede inoltre che entro 12 mesi dalla sua approvazione vengano emanati dei Decreti Legislativi che pi\u00f9 specificamente intervengano su:\nLa legge delega esplicita poi quali sono i soggetti che non fanno parte del terzo settore: \n\"Non fanno parte del Terzo settore le formazioni e le associazioni politiche, i sindacati, le associazioni professionali e di rappresentanza di categorie economiche. Alle fondazioni bancarie, in quanto enti che concorrono al perseguimento delle finalit\u00e0 della presente legge, non si applicano le disposizioni contenute in essa e nei relativi decreti attuativi\".\nIn sintesi, per poter essere considerato di terzo settore, a un ente non basta essere una organizzazione non a scopo di lucro, ma deve ottemperare a ulteriori e pi\u00f9 stringenti criteri.\nIl decreto legislativo n. 117/2017.\nLa disciplina organica \u00e8 stata emanata dal Governo con il D.lgs. n. 117/2017 (\"Codice del Terzo settore, a norma dell'articolo 1, comma 2, lettera b), della legge 6 giugno 2016, n. 106\") il quale decreto ha contribuito a definire e semplificare la materia in un totale di 104 articoli.\nIl decreto in questione ha fissato le regole comuni per gli enti del terzo settore, salvaguardando nell'ordinamento le forme di organizzazione gi\u00e0 tipizzate; restano pertanto presenti nell'ordinamento italiano le organizzazioni di volontariato (OdV) e le associazioni di promozione sociale (APS), sebbene con caratteristiche lievemente modificate rispetto all'impostazione delle leggi istitutive (rispettivamente la L. 266/1991 e la L. 383/2000, ora definitivamente abrogate).\nIl Codice stabilisce regole pi\u00f9 semplici per il riconoscimento della personalit\u00e0 giuridica di associazioni e fondazioni, richiama la legge istitutiva delle societ\u00e0 di mutuo soccorso pur agevolando la trasformazione di queste nella nuova tipologia di \"enti del terzo settore\" (ETS).\nIl decreto ha inoltre abolito la qualifica fiscale di \"Onlus\" (e il relativo acronimo).\nIl Codice del Terzo Settore ha poi stabilito un periodo transitorio (che durer\u00e0 fino all'entrata in vigore dei decreti ministeriali attuativi) in cui continueranno ad applicarsi le regole previgenti.\nIl decreto ministeriale del 4 luglio 2019.\nIl decreto ministeriale del 4 luglio 2019, pubblicato sulla Gazzetta Ufficiale n. 186 del 9 agosto 2019, definisce le linee guida per la redazione del bilancio sociale degli Enti del Terzo settore, individua i soggetti tenuti alla redazione del bilancio sociale e contiene le istruzioni dettagliate con riferimento ai principi di redazione, alla struttura e al contenuto del documento di rendiconto sociale, le modalit\u00e0 di approvazione, deposito, pubblicazione e diffusione del medesimo.\nIl decreto ministeriale del 23 luglio 2019\nIl decreto ministeriale del 23 luglio 2019, pubblicato sulla Gazzetta Ufficiale n. 241 del 12 settembre 2019, definisce le linee guida per la realizzazione della valutazione dell\u2019impatto sociale degli enti del Terzo settore. Il decreto definisce la valutazione di impatto sociale come la: \u201cValutazione qualitativa e quantitativa, sul breve, medio e lungo periodo, degli effetti delle attivit\u00e0 svolte sulla comunit\u00e0 di riferimento rispetto all'obiettivo individuato\u201d (DM 23 luglio, 2019). La valutazione di impatto sociale pu\u00f2 essere considerato \"lo strumento attraverso il quale gli enti del Terzo settore comunicano ai propri stakeholder la loro capacit\u00e0 di creare valore sociale ed economico, allineando i target operativi con le aspettative dei propri interlocutori e migliorando l\u2019attrattivit\u00e0 nei confronti dei finanziatori esterni."}
{"id": "568013", "revid": "301156", "url": "https://it.wikipedia.org/wiki?curid=568013", "title": "Vi\u0161egrad", "text": "Vi\u0161egrad (in cirillico serbo \"\u0412\u0438\u0448\u0435\u0433\u0440\u0430\u0434\") \u00e8 una cittadina della Bosnia ed Erzegovina con 11.774 abitanti al censimento 2013, che sorge a circa 100 chilometri ad est della capitale Saraievo, nel territorio della Repubblica Serba di Bosnia ed Erzegovina. La citt\u00e0 \u00e8 situata nel sud-est della regione storico-geografica della Bosnia.\nStoria.\nLe origini.\nLa parte pi\u00f9 antica della citt\u00e0, in cui sorge la \"kasaba\", \u00e8 collocata su una stretta lingua di terra nel punto di confluenza dei due fiumi della citt\u00e0: Rzav e la Drina, celebrata nel romanzo d'esordio dello scrittore - premio Nobel per la letteratura nel 1961- Ivo Andri\u0107, Il ponte sulla Drina. In epoca moderna la citt\u00e0 ha assunto un ruolo di primo piano nella guerra dei Balcani a causa della sua posizione strategica, che la colloca tra il fiume e il confine con l'area Serba della Repubblica Srpska.\nPeriodo ottomano.\nVi\u0161egrad \u00e8 conosciuta principalmente per il suo ponte, costruito per volere del gran visir Mehmed Pa\u015fa Sokolovi\u010d. Mehmet Pa\u015fa (1505-1579) nacque a Sokolovi\u010di, un paesino Bosniaco in prossimit\u00e0 di Vi\u0161egrad abitato in prevalenza da contadini serbi in epoca ottomana, quando ancora l'Impero ottomano applicava il dev\u015firme (dal turco \"dev\u015firmek\", \"raccogliere\"). A causa di questa pratica ai cittadini di confessioni diverse dall'Islam, soprattutto contadini serbi, veniva imposto un tributo di sangue in vite umane: essi erano quindi costretti a cedere uno dei propri figli (chi non voleva sottomettersi a questa regola avrebbe visto i propri figli portati via con la forza), che venivano allontanati dalle famiglie natali per essere cresciuti ed istruiti come giannizzeri, l'ordine militare d'\u00e9lite dell'esercito ottomano. Questa pratica era in genere aborrita dalle famiglie cristiane che potevano arrivare, nei casi estremi, a sfigurare i propri figli per evitare loro tale destino. Con il tempo per\u00f2 questa pratica venne vista con favore da alcuni tra gli stessi Serbi e Bosniaci, che vedevano in essa la possibilit\u00e0 di dare un futuro roseo ai propri figli nella capitale, con la speranza che un giorno questi, che non dimenticavano mai le proprie origini, n\u00e9 venivano costretti a farlo pur essendo stati convertiti ed istruiti all'Islam, potessero agire da posizioni di potere in favore di quelle terre.\nIn una di queste missioni di reclutamento venne preso anche un bambino che, negli anni, si distinse per intelligenza e capacit\u00e0 tanto da entrare nelle grazie del Sultano Solimano il Magnifico e di suo figlio Selim, che gli concesse la mano della figlia \u0130smihan. Di quel giovane, che assunse il nome di Mehmet, si sa che non dimentic\u00f2 mai la sua terra natale, il giorno in cui ne venne sottratto e il lungo e faticoso viaggio verso Istanbul, che ebbe inizio con l'attraversamento della Drina in piena. Cos\u00ec, insieme alle molte opere religiose e commerciali che commission\u00f2 nei territori dell'Impero, incluse anche un Ponte sulla Drina, la cui realizzazione affid\u00f2 all'architetto ottomano Sin\u0101n, che port\u00f2 a termine i lavori nel 1571.\nIl Ponte sulla Drina.\nIl ponte di Mehmed Pa\u0161a Sokolovi\u0107 ha una carreggiata di 4 metri, poggia su 11 arcate e si erge sulle acque per una lunghezza complessiva di 179 metri.\nSul lato sud della balconata centrale del ponte \u00e8 stata eretta una stele in epoca incerta, che, secondo la versione pi\u00f9 accreditata, commemorerebbe la fine dei lavori. In una nicchia, sempre sulla balconata centrale, trova invece posto un'iscrizione commemorativa della costruzione del ponte fatta installare dal gran vizir Sokollu Mehmed Pasci\u00e0 durante il regno del sultano Murad III. \nIl ponte, nei lunghi anni della sua vita, ha subito parecchi danneggiamenti e distruzioni ed \u00e8 stato pi\u00f9 volte sottoposto a ristrutturazione: i danni peggiori si sono verificati nel 1664 e nel periodo di particolare turbolenza politica che va dal 1875 al 1911. Fra 1914 e 1915 tre degli archi occidentali sono stati distrutti e ricostruiti prima del 1940. Durante la seconda guerra mondiale altri cinque archi sono stati distrutti nella stessa zona ferita in precedenza, e sono poi stati ricostruiti prima del 1951. Attualmente \u00e8 stato rinnovata la pavimentazione e sono stati installati cavi elettrici per l'illuminazione dal basso, che nelle ore che vanno dal crepuscolo all'alba permettono di assistere allo spettacolo mozzafiato dell'elegante ponte che sembra essere sospeso sulle acque della Drina.\nQuesta meraviglia architettonica, come gi\u00e0 scriveva Andri\u0107, fu sempre, dal momento della sua costruzione, parte integrante della vita di Vi\u0161egrad: orgoglioso ponte eretto tra due mondi e tra due religioni, e triste testimone delle orribili persecuzioni perpetrate nei secoli dall'una e dall'altra parte. Nelle guerre jugoslave del XX secolo il ponte \u00e8 stato \"scelto come luogo per svariate esecuzione pubbliche ai danni dei Musulmani, come parte del piano di pulizia etnica (...) Nel 1992 il ponte era il luogo pi\u00f9 sanguinoso di Vi\u0161egrad, dove uomini, donne e bambini furono fucilati e gettati nelle acque della Drina. Visibile da quasi ogni angolo della citt\u00e0, le esecuzioni effettuate sul ponte erano da intendersi pubbliche\".\nCome abbiamo visto, nel corso dei secoli diversi fattori hanno contribuito a danneggiare seriamente il ponte: attualmente la struttura \u00e8 stata dichiarata pericolante a causa delle fluttuazioni del livello del fiume causate da una diga idroelettrica costruita a monte, a cui ha fatto seguito il danneggiamento alle fondazioni provocato dalle vibrazioni delle automobili che lo attraversavano. Per questo motivo il ponte \u00e8 attualmente chiuso al traffico.\nInfrastrutture e trasporti.\nLa citt\u00e0 \u00e8 raggiunta da una diramazione della ferrovia turistica \u0160arganska osmica."}
{"id": "568014", "revid": "93685", "url": "https://it.wikipedia.org/wiki?curid=568014", "title": "Optimates", "text": ""}
{"id": "568019", "revid": "47767", "url": "https://it.wikipedia.org/wiki?curid=568019", "title": "Divinit\u00e0 e semidivinit\u00e0 di Warcraft", "text": ""}
{"id": "568022", "revid": "767487", "url": "https://it.wikipedia.org/wiki?curid=568022", "title": "Associazione Sportiva Roma 1937-1938", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1937-1938.\nStagione.\nA causa della ristrutturazione del Campo Testaccio la squadra si trasferisce nello Stadio Flaminio. La Roma, risanata nel deficit dopo la vendita di molti giocatori e dopo il precoce abbandono del giovane attaccante Di Benedetti, scopre un nuovo talento acquistato dalla Lucchese, il giovanissimo centravanti Danilo Michelini che sigla 16 reti nella sua stagione di esordio in giallorosso. La squadra, guidata dal nuovo allenatore Guido Ara, ex , termina la stagione al sesto posto.\nMaglie e sponsor.\nLa divisa primaria della Roma \u00e8 costituita da maglia rossa, pantaloncini bianchi e calzettoni neri con banda giallorossa orizzontale; la seconda divisa presenta una maglia bianca, pantaloncini e calzettoni neri, questi con una banda giallorossa orizzontale; in alcune partite fuori casa viene usata una divisa completamente nera, con i calzettoni ornati da una banda giallorossa orizzontale. I portieri hanno due divise, entrambe nere: la prima presenta decorazioni circolari gialle nella parte superiore della maglia, la seconda ha colletto a polo e bordi manica bianchi.\nOrganigramma societario.\nDi seguito l'organigramma societario.\nRosa.\nDi seguito la rosa.\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "568024", "revid": "1543377", "url": "https://it.wikipedia.org/wiki?curid=568024", "title": "Enrico Cuccia", "text": "Biografia.\nOrigini e formazione.\nEnrico Cuccia nacque a Roma da Pietro Beniamino e da Aurea Ragusa. Il nonno paterno, Simone Cuccia, era un noto avvocato di origini \"arb\u00ebresh\" da Mezzojuso (Sicilia), eletto in Parlamento dal 1882 per quattro legislature consecutive. Il padre Beniamino era invece un funzionario del ministero delle finanze e collaboratore del quotidiano Il Messaggero. Dopo gli studi al Liceo ginnasio Torquato Tasso, Cuccia si iscrisse alla Facolt\u00e0 di Giurisprudenza dell'Universit\u00e0 di Roma. Alla fine degli anni Venti collabor\u00f2 per tre anni al Messaggero, ottenendo l'iscrizione all'albo dei giornalisti professionisti. Si laure\u00f2 con il massimo dei voti nel 1930 con Cesare Vivante, relatore della sua tesi intitolata \"La speculazione ed i listini nelle borse valori: teoria e legislazione\".\nNel 1930-31 fu alla Sudameris di Parigi, allievo funzionario. Nel maggio 1931 fu assunto in prova dalla Banca d'Italia, prendendo servizio presso la sede di Londra. Fu assunto in ruolo nel luglio 1932. Nel maggio 1934 fu distaccato all'Istituto per la Ricostruzione Industriale che lo assunse a fine giugno dello stesso anno. Nel 1939 spos\u00f2 Idea Nuova Socialista Beneduce (1905-1996), figlia di Alberto Beneduce, da cui ebbe tre figli, Beniamino, Aurea Noemi e Silvia Lucia, in et\u00e0 adulta tutti impegnati in ambito economico.\nFu un uomo di vaste letture, non solo in ambito economico ma in tutti i campi, specialmente in quelli letterari: di fatto, fuori dalla banca, Cuccia viveva essenzialmente fra i libri. In giovent\u00f9, come accennato sopra, aveva scritto numerosi articoli di critica d'arte per \"Il Messaggero\", sotto lo pseudonimo di Nuccio Ricc\u00e9a (anagramma del suo nome).\nEsperienza amministrativa durante il regime fascista.\nNel giugno 1936 fu inviato per un anno ad Addis Abeba, in Africa Orientale Italiana, in veste di delegato del Sottosegretariato per gli scambi e le valute Felice Guarneri, al fine di riferire del traffico illecito della valuta locale controllato dai funzionari del maresciallo Rodolfo Graziani, vicer\u00e9 d'Etiopia. Svolse tale lavoro con il collega Giuseppe Ferlesch, sotto le direttive di Alberto D'Agostino, capo della direzione generale delle valute del sottosegretariato. Nonostante la situazione disagiata e pericolosa nella quale si trov\u00f2 a svolgere le proprie mansioni, osteggiate apertamente dal vicer\u00e9 Graziani, Cuccia oper\u00f2 con grande seriet\u00e0 e severit\u00e0, stilando relazioni tecniche precise ed esaustive che puntualmente inviava a D'Agostino, ricevendone indicazioni e incoraggiamenti continui. Il suo lavoro venne accolto favorevolmente in patria: il 1\u00ba luglio 1937, ritornato in Italia per qualche giorno, Cuccia fu ricevuto con Guarneri da Benito Mussolini. Il giorno dopo l'incontro, il \"Corriere della Sera\" pubblic\u00f2 un articolo nel quale si leggeva che: \"Il Duce ha elogiato il dottor Cuccia per il lavoro compiuto in circostanze particolarmente difficili...\". Successivamente, Cuccia ebbe occasione di lavorare presso la Comit diretta da Raffaele Mattioli.\nAntifascismo durante la seconda guerra mondiale.\nDurante la seconda guerra mondiale si rec\u00f2 spesso in Svizzera allo scopo di sostenere la Resistenza, per la quale oper\u00f2 anche da staffetta con la copertura fornitagli dal fatto di essere un alto funzionario di banca. Durante un viaggio a Lisbona nel 1942 si fece latore di un messaggio segreto degli oppositori filobritannici Adolfo Tino e Ugo La Malfa a Carlo Sforza, in esilio negli Stati Uniti d'America: se ne fece tramite il diplomatico statunitense George Kennan.\nMassoneria.\nLo storico Aldo A. Mola riporta che, secondo taluni, Enrico Cuccia e altri avrebbero fatto parte di una loggia \"coperta\" (cio\u00e8: segreta) della massoneria di \"Piazza del Ges\u00f9\", pur non attribuendo valore probante a tali voci. Cuccia era genero di Alberto Beneduce, iniziato in massoneria nel 1905 e promosso maestro nel 1906, che fu Primo Gran Sorvegliante del Grande Oriente d'Italia sotto la gran maestranza di Ernesto Nathan.\nMediobanca.\nFino dal 1944, Enrico Cuccia segu\u00ec la vicenda di Mediobanca, quando Mattioli propose un \"ente specializzato per i cosiddetti finanziamenti a medio termine\" (in sostanza, un modo per superare la legge bancaria del 1936). In un convegno tenutosi nel 1986 Enrico Cuccia descrisse con precisione le difficolt\u00e0 incontrate nella realizzazione del progetto, che aveva richiesto oltre 18 mesi di laboriose trattative, sia per trovare dei \"partner\" che accettassero di entrare nel capitale del nuovo istituto sia per superare le obiezioni di chi, come il governatore della Banca d'Italia Luigi Einaudi, temeva che dietro questo progetto vi fosse di fatto il ritorno della Comit alla struttura della banca mista. Cuccia organizz\u00f2 il lavoro dell'istituto che gli venne affidato con i capitali delle Bin azioniste.\nLa gestione di Mediobanca.\nIl 3 novembre 1944 fece parte della delegazione italiana, composta tra gli altri da Egidio Ortona e Raffaele Mattioli, che si rec\u00f2 a Washington con l'obiettivo di richiedere al governo statunitense aiuti per la ricostruzione post-bellica italiana. Nell'aprile 1946, Cuccia divenne il direttore generale della nuova societ\u00e0 Mediobanca, posseduta da Credito Italiano, Comit e Banco di Roma. Nel 1949 fu nominato amministratore delegato. Mediobanca assurse in breve tempo a centro del mondo finanziario e politico italiano. Uno dei pi\u00f9 rilevanti casi, tra le numerose grandi transazioni economico-finanziarie gestite da Cuccia e da Mediobanca, fu sicuramente la scalata alla Montedison di Giorgio Valerio da parte dell'Eni di Eugenio Cefis.\nL'istituto costitu\u00ec il perno di un sistema di alleanze, che attraverso partecipazioni incrociate garantiva stabilit\u00e0 degli assetti proprietari dei maggiori gruppi industriali italiani. Mediobanca accrebbe cos\u00ec la gamma delle sue partecipazioni azionarie, che diventarono veri certi\ufb01cati di garanzia per le imprese partecipate. Un altro aspetto importante del lavoro di Cuccia fu l'apertura internazionale che avvenne nel 1955, dopo contatti intensi con Andr\u00e9 Meyer della Lazard di New York. Nel suo viaggio statunitense del 1965 Antonio Maccanico ebbe modo di apprezzare la considerazione che si aveva a Wall Street per Enrico Cuccia, il cui nome era all'epoca in Italia quasi del tutto sconosciuto al di fuori della ristretta cerchia degli addetti ai lavori. Nel 1982, Cuccia lasci\u00f2 la carica di direttore generale, restando per\u00f2 nel CDA fino al 1988 quando fu nominato presidente onorario.\nIl caso Sindona.\nDopo uno scontro fra Cuccia e il faccendiere Michele Sindona, legato alla fallita scalata alla Bastogi Finanziaria, il banchiere fu accusato da Sindona di essere il mandante di un complotto nei suoi confronti e di controllare segretamente il tribunale di Milano al quale lui aveva portato documenti a dimostrazione delle proprie tesi. Denunciato con l'accusa di falso in bilancio, venne prosciolto. Il banchiere sub\u00ec anche un attentato sulla porta del proprio appartamento in via Maggiolini a Milano, dove fu fatto scoppiare un ordigno a scopi intimidatori.\nCuccia testimoni\u00f2 contro Michele Sindona nel processo sull'omicidio di Giorgio Ambrosoli, affermando che l'imputato gli aveva confidato il suo progetto omicida. L'informazione fu ricevuta nell'aprile del 1979 a New York, in un incontro diretto con Sindona, mentre l'omicidio avvenne l'11 luglio dello stesso anno. Cuccia non avvert\u00ec le autorit\u00e0 italiane n\u00e9 lo stesso Ambrosoli. Alle domande dei magistrati rispose di aver mantenuto il silenzio per sfiducia nei confronti dello Stato. Secondo il suo legale Alberto Crespi, Cuccia diede immediatamente mandato a lui di parlare con i giudici riguardo alle minacce di Sindona (le quali furono sottovalutate dalla procura) evitando di esporsi in prima persona temendo per l'incolumit\u00e0 dei suoi figli. Questa ricostruzione viene per\u00f2 smentita dalla procura.\nLa morte.\nNel 2000 Cuccia incominci\u00f2 a soffrire di problemi cardio-respiratori e di insufficienza renale a seguito di un intervento per cancro alla prostata, che lo costrinsero a lunghe terapie e ricoveri, prima presso l'Ospedale Luigi Sacco di Milano, poi al Centro cardiologico Monzino. Trascorse i suoi ultimi mesi tra questi nosocomi, l'appartamento a Milano (dove visse sempre in affitto) e la sua villa sul Lago Maggiore. Mor\u00ec, per arresto cardiaco, nella notte del 23 giugno 2000. Per evitare un eccessivo clamore mediatico, la famiglia decise di mantenere uno stretto riserbo sulle circostanze della sua morte organizzando il funerale gi\u00e0 per l'indomani.\nLa salma venne traslata a Meina, dove si celebrarono le esequie presso l'istituto delle Suore Poverelle, con la partecipazione di pochissimi invitati: l'allora governatore della Banca d'Italia Antonio Fazio, il segretario in carica del Partito Repubblicano Italiano Giorgio La Malfa, l'allora presidente di Mediobanca Francesco Cingano e l'amministratore delegato Vincenzo Maranghi, l'allora presidente della Banca di Roma Cesare Geronzi, l'immobiliarista Salvatore Ligresti, Cesare Romiti e il figlio Maurizio. La bara fu poi tumulata nel locale cimitero, presso la cappella di famiglia, ove gi\u00e0 riposava la moglie Idea, morta nel 1996. Poco dopo la sua morte, il tratto di via Filodrammatici prospiciente la sede di Mediobanca fu ribattezzato dal comune di Milano \"Piazzetta Enrico Cuccia\".\nEredit\u00e0.\nEnrico Cuccia mor\u00ec senza aver fatto testamento e lasci\u00f2 ai suoi eredi i beni caratteristici di un'agiata famiglia borghese, consistenti in un unico conto corrente, aperto presso la sede centrale di Milano della Banca Commerciale Italiana di Raffaele Mattioli, con denaro liquido pari a circa 150.000 euro, precisamente 303.305.000 lire. A ci\u00f2 s'aggiungeva l'unica propriet\u00e0 immobiliare dei Cuccia, proveniente dai beni della moglie Beneduce: la villa a Meina, progettata da Fulco Pratesi; il patrimonio complessivo era stimabile in circa un milione di euro.\nIl trafugamento della bara.\nTra la sera del 14 e la prima mattina del 15 marzo 2001 due operai piemontesi, Giampaolo Pesce e Franco Bruno Rapelli (noto tra gli amici come \"Crodino\") trafugarono la bara di Enrico Cuccia al cimitero di Meina. Il fatto venne scoperto gi\u00e0 l'indomani dalla ex custode della locale villa della famiglia del banchiere, Ida Bentivegna. Le indagini seguirono due piste: da un lato quella del satanismo e dall'altro una richiesta di riscatto. Scartate alcune rivendicazioni fasulle, l'ipotesi del tentativo di estorsione prese definitivamente piede allorch\u00e9, il 22 marzo, l'amministratore delegato dell'ACEA di Roma Paolo Cuccia (che i \"rapitori\" dovevano aver erroneamente ritenuto figlio del banchiere o comunque suo parente, laddove invece gli era del tutto estraneo) ricevette una lettera, spedita dalla zona di Torino e grossolanamente indirizzata a \"via Momentana\", contenente alcune istantanee della bara e una lettera in cui per la sua restituzione si chiedeva il versamento di sei milioni di franchi svizzeri (circa 7 miliardi di lire) su un conto corrente aperto anonimamente in una banca elvetica.\nVerso fine marzo gli inquirenti riuscirono a risalire a Giampaolo Pesce (che aveva \"negoziato\" la restituzione della bara tramite alcune telefonate a familiari di Cuccia, suoi collaboratori e forze dell'ordine, fatte sempre dalla medesima cabina telefonica tra Giaveno e Avigliana) e successivamente a Rapelli, che si trovava nel Regno Unito. Arrestati, i due sequestratori condussero gli inquirenti al nascondiglio del feretro (un fienile a Condove) e si giustificarono affermando di trovarsi in condizioni di indigenza; furono poi condannati con rito abbreviato rispettivamente a 18 e 20 mesi di reclusione in carcere, con sospensione condizionale della pena in quanto incensurati. Entrambi chiesero perdono alla famiglia Cuccia, che rinunci\u00f2 a costituirsi parte civile nel processo a loro carico.\nAlla singolare vicenda \u00e8 ispirato il film di Umberto Spinazzola \"L'ultimo crodino\", il cui titolo riprende il soprannome del Rapelli.\nArchivio.\nLa documentazione prodotta da Enrico Cuccia durante la propria carriera di banchiere \u00e8 conservata a Milano presso l'Archivio storico \u00abVincenzo Maranghi\u00bb di Mediobanca.\nBibliografia.\nScritti di Enrico Cuccia:\nScritti su Enrico Cuccia:"}
{"id": "568034", "revid": "438678", "url": "https://it.wikipedia.org/wiki?curid=568034", "title": "Errore quadratico medio", "text": "In statistica, l'errore quadratico medio (in inglese \"Mean Squared Error\", MSE) indica la discrepanza quadratica media fra i valori dei dati osservati ed i valori dei dati stimati.\nDefinizione.\nL'errore quadratico medio o Mean Squared Error (MSE) di uno stimatore formula_1 rispetto al parametro stimato formula_2 \u00e8 definito come \nL'errore quadratico medio \u00e8 uguale alla somma della varianza e del quadrato del bias di uno stimatore \nL'errore quadratico medio quindi ci d\u00e0 una misura per giudicare la qualit\u00e0 di uno stimatore in termini della sua variazione e della sua distorsione.\nLa formula.\nLa formula per calcolarne il valore \u00e8 la seguente:\nformula_5\nLa sua radice quadrata fornisce un ulteriore indice statistico, la cosiddetta radice dell'errore quadratico medio (in inglese \"root-mean-square error\", RMSE oppure Root Mean Square Deviation, RMSD). Corrisponde, in italiano, alla varianza interna data dal rapporto fra la devianza interna (o devianza entro i gruppi) e la numerosit\u00e0 totale. L'RMSE pu\u00f2 essere anche calcolato come deviazione standard degli scarti.\nL'MSE ed RMSE non sono quantit\u00e0 a-dimensionali, bens\u00ec assumono l'unit\u00e0 di misura della grandezza considerata (RMSE) ed il suo quadrato (MSE). \nAd esempio, nella stima della resistenza di risonanza di un circuito, l'MSE \u00e8 calcolato in formula_6 e il relativo RMSE in formula_7. Pertanto, essi non sono indici assoluti dell'affidabilit\u00e0 della stima effettuata, ma dipendono dal range di variazione dei dati acquisiti (e stimati). I corrispettivi indici assoluti vengono indicati col nome di MSE Percentuale (MSEP) e RMSE Percentuale (RMSEP).\nCalcolo dei valori di MSEP e RMSEP.\nIl valore dell'MSEP \u00e8 facilmente calcolabile sostituendo al numeratore dell'MSE la normalizzazione dell'i-esimo errore rispetto al relativo valore stimato. Pertanto:\nformula_8.\nL'RMSEP ne \u00e8, naturalmente, la relativa radice quadrata."}
{"id": "568035", "revid": "6923", "url": "https://it.wikipedia.org/wiki?curid=568035", "title": "Gruppo bancario", "text": "Il gruppo bancario \u00e8 un gruppo societario commerciale avente la struttura di una holding di capitali, composta da banche.\nItalia.\nCapogruppo.\nAi sensi della legge italiana, il gruppo pu\u00f2 essere composto in alternativa da:\nCome accade per le imprese bancarie, il gruppo deve essere iscritto in un apposito albo tenuto dalla Banca d'Italia. La Banca d'Italia pu\u00f2 procedere d'ufficio all'accertamento dell'esistenza di un gruppo bancario e alla sua iscrizione nell'albo e pu\u00f2 determinare la composizione del gruppo bancario anche in difformit\u00e0 da quanto comunicato.\nLa capogruppo, che ha funzioni di vigilanza e controllo sulle controllate, comunica alla Banca d'Italia l'esistenza del gruppo bancario e la sua composizione aggiornata.\nIl vincolo del controllo.\nIl controllo sussiste anzitutto, nei casi previsti dall'articolo 2359 c.c. che possono esemplificarsi nel controllo azionario, nell\"'influenza dominante\", ovvero in caso di vincoli contrattuali o statutari sussistenti fra le banche del gruppo e la controllante.\nLa legge stabilisce poi alcuni casi tassativi nei quali si presume esistente il controllo. Questo \u00e8 il caso in cui sia possibile risalire a un soggetto che:\nDa un punto di vista empirico, data una evoluzione del sistema creditizio - quello italiano, impostato su radici liberali e privatistiche - la strutturazione dell'attivit\u00e0 bancaria corrisponde a fondamentali istanze di modernizzazione del sistema, ma anche a garanzie di funzionalit\u00e0 al controllo e vigilanza della Banca Centrale.\nDal punto di vista giuridico, l'emersione del fenomeno-gruppo avviene infatti in un contesto normativo di vigilanza, quello dettato dal \"Testo unico delle leggi in materia creditizia e bancaria\", nonch\u00e9 dalla normativa regolamentare che in quello trova fondamento; dall'analisi del TUB, emerge che il gruppo \u00e8 disciplinato in quanto soggetto alla cosiddetta \"vigilanza consolidata\". \nLa vigilanza su di esso si esercita quindi ad opera della Banca d'Italia, ma per il tramite dei poteri della capogruppo, esplicantisi in poteri fondamentalmente informativi, ovvero, al limite, inibitori."}
{"id": "568041", "revid": "1745361", "url": "https://it.wikipedia.org/wiki?curid=568041", "title": "Sisillio II", "text": "Sisillio II, 327-312 a.C., (in gallese Saessyllt II) fu un leggendario re della Britannia, menzionato nella \"Historia Regum Britanniae\" di Goffredo di Monmouth. Era figlio di re Guithelin e della regina Marcia, che dopo la morte del marito regn\u00f2 per sei anni come reggente al posto del figlio, che sal\u00ec al potere dopo la morte della madre. Dopo di lui su trono sal\u00ec il figlio Cinario."}
{"id": "568044", "revid": "466539", "url": "https://it.wikipedia.org/wiki?curid=568044", "title": "Nick Gomez", "text": " \nOriginariamente associato al cinema indipendente americano degli anni novanta, dal 2000 \u00e8 attivo esclusivamente in televisione, dove \u00e8 molto prolifico e ha diretto episodi di serie come \"Homicide\", \"Oz\", \"I Soprano\" e \"The Shield\".\nBiografia.\nDi origini cilene da parte di padre, lascia la scuola dopo la prima media, vivendo un'adolescenza di risse e furti. Ad allontanarlo dalle strade \u00e8 la passione per la musica punk rock; dopo aver ripreso gli studi e ricevuto un GED, si iscrive alla facolt\u00e0 di cinema della State University of New York at Purchase, dove conosce Bob Gosse, dal quale verr\u00e0 coinvolto nella fondazione del collettivo indipendente The Shooting Gallery. Muove i primi passi sul set come collaboratore di Hal Hartley.\nNel 1992 scrive e dirige il suo lungometraggio d'esordio, il film di gangster semi-autobiografico \"Laws of Gravity\", girato in 12 giorni con un budget di 38mila dollari. Il film viene acquistato dalla RKO a seguito dell'inaspettato plauso da parte della critica e finisce per incassare 4 milioni di dollari al botteghino. Il successo lancia il nome di Gomez e quello della Shooting Gallery al centro del fiorente cinema indipendente americano di quel decennio. Il suo secondo film, \"New Jersey Drive\", presentato in concorso al Sundance Film Festival 1995, viene prodotto dalla 40 Acres and a Mule Filmworks di Spike Lee e, cos\u00ec come il successivo \"Illtown\", tratta temi sociali urbani.\nContattato da Tom Fontana e Barry Levinson in seguito alla visione di \"Laws of Gravity\", Gomez dirige diversi episodi della pluripremiata serie televisiva poliziesca di NBC \"Homicide\". Nel 1997 collaborer\u00e0 nuovamente con Fontana alla creazione di una serie di egual successo, dirigendo degli episodi delle prime tre stagioni del carcerario \"Oz\" per l'HBO. Dirige poi per quest'ultima anche un episodio di un'altra delle serie pi\u00f9 importanti del periodo, \"I Soprano\".\nIn seguito alla regia della commedia con Danny DeVito \"Chi ha ucciso la signora Dearly?\" (2000), si dedica esclusivamente alla televisione, dirigendo episodi di \"Blue Bloods\", \"Crossing Jordan\", \"Chicago P.D.\", \"Daredevil\", \"Dexter\", \"Dr. House - Medical Division\", \"Law &amp; Order - Unit\u00e0 vittime speciali\", \"The Shield\", \"True Blood\", \"Ray Donovan\" e \"Veronica Mars\"."}
{"id": "568047", "revid": "76655", "url": "https://it.wikipedia.org/wiki?curid=568047", "title": "Tribunato della Plebe", "text": ""}
{"id": "568048", "revid": "1745361", "url": "https://it.wikipedia.org/wiki?curid=568048", "title": "Cinario", "text": "Cinario (\"Kinarius\" o \"Kimarus\") fu un sovrano leggendario della Britannia, menzionato da Goffredo di Monmouth nella pseudostoria \"Historia Regum Britanniae\". Successe al padre Sisillio II, e a lui successe il fratello Danio."}
{"id": "568049", "revid": "2076670", "url": "https://it.wikipedia.org/wiki?curid=568049", "title": "OSSIM", "text": "In informatica OSSIM (acronimo di \"Open Source Security Information Manager\") \u00e8 uno strumento per il security monitoring (si basa, tra l'altro, su Nessus, Snort, Ntop).\nCorrelazione.\nOSSIM \u00e8 un correlatore, in un contesto in cui correlare implica la capacit\u00e0 di osservare tutti gli eventi in tutti i sistemi in un posto e nella stessa disposizione, e da questa posizione di vantaggio privilegiata confrontare e valutare le informazioni, permettendo cos\u00ec di migliorare la possibilit\u00e0 di rilevazione.\nL'idea di correlazione \u00e8 inoltre implicita nella visione del progetto, inteso come unione di pi\u00f9 prodotti e con la possibilit\u00e0 di integrare diverse fonti dati. Nel quadro generale di OSSIM, sono stati integrati in un unico prodotto una serie di software sviluppati negli ultimi anni, che generano nuove possibilit\u00e0 quando le loro funzionalit\u00e0 sono correlate.\nValutazione di rischio.\nPer decidere se o non realizzare un'azione si valuta il report di minaccia.\nStrumenti di cui OSSIM \u00e8 il correlatore:"}
{"id": "568053", "revid": "345405", "url": "https://it.wikipedia.org/wiki?curid=568053", "title": "Angelo Gilardino", "text": "Biografia.\nHa studiato nelle scuole musicali della sua citt\u00e0 (chitarra, violoncello, composizione). Ha iniziato la carriera concertistica nel 1958, dedicandosi soprattutto al nuovo repertorio originale per chitarra e dando le prima esecuzioni di brani composti per lui da autori di diversi Paesi. \nNel 1967, le Edizioni musicali B\u00e8rben gli hanno affidato la direzione di una collezione di musica per chitarra che porta il suo nome. \nNel 1981 ha chiuso l'attivit\u00e0 concertistica per dedicarsi alla composizione, all'insegnamento e alla ricerca musicologica. Dal 1981 al 2004 al Conservatorio \"Vivaldi\" di Alessandria. Dal 1984 al 2003 \u00e8 stato docente dei corsi di perfezionamento dell'Accademia Lorenzo Perosi di Biella. Ha tenuto masterclass in conservatori e accademie di quasi tutti i Paesi europei. Nel 2004 si \u00e8 ritirato dall'insegnamento. \nCome musicologo, ha ritrovato il manoscritto originale delle incompiute \"Variazioni per chitarra\" di Ottorino Respighi e ha recuperato un vasto corpus di composizioni scritte per Andr\u00e9s Segovia da autori spagnoli, francesi e britannici negli anni venti e trenta, opere mai eseguite, che si riteneva fossero andate perdute per sempre. Dal 2002 ha pubblicato di tali opere nella collana \"The Andr\u00e9s Segovia Archive\" (Edizioni Musicali B\u00e8rben). Ha recuperato e pubblicato il Concerto per chitarra e orchestra di Boris Asafiev (1939) e ha orchestrato l' \"Hommage \u00e0 Manuel de Falla\" di Alexandre Tansman, lasciato incompiuto dall'autore \nDal 1997 al 2005 ha ricoperto l'incarico di direttore artistico della Fondazione \u201cAndr\u00e9s Segovia\u201d di Linares. \nHa pubblicato per le Edizioni Curci le biografie di Andr\u00e9s Segovia e di Mario Castelnuovo-Tedesco. \nComposizioni.\nIl catalogo completo delle opere di Gilardino comprende brani per chitarra sola, per chitarra e orchestra, opere didattiche e varie trascrizioni e orchestrazioni.\nSpicca la raccolta dei 60 \"Studi di virtuosit\u00e0 e di trascendenza\", definiti da John W. Duarte \"\"pietre miliari del nuovo repertorio della chitarra\".\"\nTra i chitarristi che eseguono le musiche di Angelo Gilardino si segnalano alcuni interpreti che hanno registrato sue opere in CD: Cristiano Porqueddu (Brilliant Classics) e Angelo Marchese (dotGuitar) hanno effettuato la registrazione completa degli \"Studi di virtuosit\u00e0 e di trascendenza\". Un CD contenente tre dei Concerti per chitarra e orchestra di Gilardino \u00e8 stato registrato (Brilliant Classics) dai chitarristi Angelo Marchese, Alberto Mesirca, Cristiano Porqueddu. Altre registrazioni di opere di Gilardino sono state effettuate da Luigi Attademo, Angelo Colone, Lucio Matarazzo, Christian Saggese, Giulio Tampalini, Quartetto Santorsola e molti altri interpreti di diverse nazionalit\u00e0.\nSi \u00e8 interessato alla chitarra battente, diventando il primo compositore colto a scrivere per questo strumento popolare."}
{"id": "568061", "revid": "125659772", "url": "https://it.wikipedia.org/wiki?curid=568061", "title": "Baldovino III di Gerusalemme", "text": "Figlio primogenito della regina Melisenda e del re Folco, divenne sovrano quando era ancora un bambino e fu per questo offuscato dalla madre Melisenda durante la prima met\u00e0 del suo regno. Proprio per questo parte del suo governo fu caratterizzato dal grave conflitto tra lui e la madre.\nGli inizi del suo regno furono funestati dalla caduta del baluardo del nord, Edessa, assediata e presa nel 1144 da \u02bfIm\u0101d al-D\u012bn Zenk\u012b. Con la Seconda Crociata tent\u00f2 invano di conquistare Damasco, vera capitale siriana, nel 1148. Fu per\u00f2 in grado di catturare l'importante fortezza egiziana di Ascalona nel 1153. Tutto il suo regno fu caratterizzato dai continui scontri di potere con Norandino, il quale cresceva sempre pi\u00f9 in potenza in Siria e minacciava il dominio sul Principato d'Antiochia. Ammalatosi, mor\u00ec senza figli e gli successe suo fratello Amalrico I.\nBiografia.\nAscesa al trono.\nBaldovino apparteneva alla seconda generazione dopo la Prima Crociata, e dunque discendente nato in Terrasanta dei Crociati originali. Il padre Folco mor\u00ec quando lui aveva 13 anni, e il trono pass\u00f2 di diritto alla madre, Melisenda, in quanto figlia di Baldovino II. Melisenda aveva regnato con Folco come consorte, e per non lasciare una donna sul trono, Baldovino venne incoronato come co-regnante ed erede della madre al momento della successione. Tuttavia, Melisenda nomin\u00f2 come proprio consigliere Manasse di Hierges, Connestabile di Gerusalemme, e insieme i due esclusero Baldovino dal potere.\nAvendo sul trono una donna e un bambino, la vita politica a Gerusalemme divenne tesa; gli stati crociati a nord cercavano di imporre la propria indipendenza, e non c'era a Gerusalemme un Re capace di condurre l'esercito e imporre la sovranit\u00e0 di Gerusalemme sugli stati vassalli come gi\u00e0 Baldovino II e Folco avevano fatto.\nNel mondo musulmano, Zengi controllava la Siria settentrionale dalle sue basi di Mosul e Aleppo, e voleva aggiungere Damasco ai suoi domini. Secondo Guglielmo di Tiro, Folco non aveva provveduto adeguatamente alla difesa degli stati crociati nel nord, ed era proprio qui che la minaccia di Zengi era maggiore. Nel 1144, Edessa cadde dopo un assedio, causando grande sensazione in Occidente e l'invocazione di una seconda crociata.\nQuesta impieg\u00f2 del tempo a raggiungere Gerusalemme, e nel frattempo Zengi venne assassinato (1146). Gli succedette il figlio N\u016br al-D\u012bn (nelle fonti cristiane Norandino), che era altrettanto impaziente di conquistare Damasco. Contro questa minaccia, Gerusalemme e Damasco si erano alleate in un patto di mutua difesa. Ci\u00f2 non imped\u00ec per\u00f2 a Mu'in al-Din Unur, governatore di Damasco, di stringere un'alleanza contro Gerusalemme con N\u016br al-D\u012bn nel 1147. Il cambio di fronte era motivato dalla stipula di un trattato fra Gerusalemme e un vassallo ribelle di Unur, che andava contro i termini del patto preesistente. Baldovino lasci\u00f2 Gerusalemme alla testa dell'esercito, ma fu sconfitto a Bosra. I due vennero comunque a patti, e l'alleanza precedente (in funzione anti-siriana) venne ripristinata.\nLa seconda Crociata.\nNel 1148 la crociata giunse finalmente a Gerusalemme, sotto la guida congiunta di Luigi VII di Francia con la moglie Eleonora d'Aquitania e dell'imperatore Corrado III di Germania. Baldovino e i condottieri crociati tennero concilio ad Acri, ma lotte intestine e cattiva pianificazione resero vani molti sforzi.\nCorrado consigli\u00f2 a Baldovino di attaccare Damasco, nonostante il trattato di pace. Baldovino \u2014 forse desideroso di impressionare i potenti ospiti \u2014 accett\u00f2 il piano, ma l'assedio di Damasco che ne segu\u00ec fu un clamoroso fiasco, e si concluse con una sconfitta dopo soli quattro giorni. Attaccata da Gerusalemme, Damasco fin\u00ec presto sotto il controllo di N\u016br al-D\u012bn. La perdita di un vicino e alleato musulmano fu un disastro diplomatico da cui nessun re di Gerusalemme riusc\u00ec pi\u00f9 a risollevarsi.\nNel 1149 i crociati ritornarono in Europa, lasciando Gerusalemme pi\u00f9 debole di quanto l'avessero trovata. Nur al-Din ne approfitt\u00f2 conquistando quanto restava della Contea di Edessa ed invadendo il Principato di Antiochia nel nord, e il principe Raimondo fu ucciso nella Battaglia d'Inab. Baldovino III si port\u00f2 a nord, e assunse la reggenza del Principato. La moglie di Raimondo, Costanza, era cugina di Baldovino per parte di madre e erede di Antiochia per parte di padre. Baldovino tent\u00f2 di darla in sposa a un suo alleato, ma senza successo. Un altro fallimento arriv\u00f2 nella difesa di Turbessel, l'ultimo caposaldo rimasto dell'originaria Contea di Edessa; Baldovino non aveva forze per difenderla, e dovette cederla all'Imperatore bizantino Manuele I Comneno nel 1150. \nNel 1152 Baldovino e la madre furono chiamati a intervenire in una disputa fra la zia di Baldovino, Hodierna di Tripoli, e suo marito, il conte Raimondo II di Tripoli. Dopo aver risolto la disputa, Hodierna stava per tornare a Gerusalemme con Baldovino e Melisenda, quando Raimondo venne assassinato dagli Hashshashin (Assassini). Baldovino rimase indietro per regolare gli affari della Contea, mentre Hodierna assunse la reggenza in nome del figlio giovinetto, Raimondo III di Tripoli. A quel punto, Edessa era stata perduta e sia Antiochia che Tripoli erano prive di una guida; solo a Gerusalemme rimaneva, nella persona del Re, qualche forma di autorit\u00e0. Ma anche a Gerusalemme si preparava una disputa.\nGuerra civile.\nNel 1152 Baldovino aveva raggiunto ormai da 7 anni la maggiore et\u00e0, e cominciava a imporre la sua volont\u00e0 nelle questioni politiche. Sebbene in precedenza non avesse espresso interesse per l'amministrazione del Regno, egli cominciava adesso a intervenire con maggiore autorit\u00e0. Baldovino e la madre si erano mano a mano allontanati sin dal 1150, e il giovane Re accusava il connestabile Manasse di interferire con la sua legittima successione. \nNel 1152, Baldovino chiese al Patriarca di Gerusalemme, Fulcherio, di ripetere la cerimonia di incoronazione, questa volta senza la madre. Il patriarca rifiut\u00f2, e in una sorta di auto-incoronazione Baldovino organizz\u00f2 una sorta di processione per le vie di Gerusalemme, durante la quale indoss\u00f2 una corona di alloro.\nAlla fine, Baldovino e Melisenda si accordarono per sottoporre la questione all'Alta Corte, un organismo che esercitava sia funzioni di tipo parlamentare che di consiglio al monarca. L'Alta Corte decise di dividere il Regno in due distretti amministrativi distinti. Baldovino sarebbe stato a capo della Galilea nel nord, incluse le citt\u00e0 di Acri e Tiro, mentre Melisenda avrebbe retto la Giudea e la Samaria (le regioni pi\u00f9 ricche del paese), incluse Nablus e la stessa Gerusalemme. Appoggiavano Melisenda nella parte meridionale del Regno Manasse, nonch\u00e9 il fratello pi\u00f9 giovane di Baldovino, Amalrico, che possedeva la Contea di Giaffa (parte del territorio assegnato a Melisenda).\nSia Melisenda che Baldovino erano contrari a tale decisioni. Baldovino, in particolare, aspirava a governare l'intero Regno, e si rendeva conto che una simile organizzazione avrebbe diviso le gi\u00e0 scarse risorse del paese. Tuttavia, pur di evitare una guerra, entrambi accettarono il compromesso.\nEntro poche settimane dalla divisione, Baldovino lanci\u00f2 un'invasione contro la parte meridionale, governata dalla madre. Manasse fu sconfitto in una battaglia al castello di Mirabel e subito esiliato, e Nablus cadde anch'essa rapidamente. Per evitare ulteriori violenze, Gerusalemme apr\u00ec le porte a Baldovino; Melisenda e Amalrico si rifugiarono nella Torre di Davide, e l\u00ec furono assediati. Per tutta la durata dell'assedio, la Chiesa condusse dei negoziati. Alla fine, si raggiunse un accordo in base al quale a Melisenda venne concessa la citt\u00e0 di Nablus fino alla morte (dopo sarebbe tornata al patrimonio reale), e Baldovino prometteva solennemente di non interferire con i suoi affari. Conquistato cos\u00ec il potere assoluto, Baldovino nomin\u00f2 Umfredo II di Toron, un suo fedele, come nuovo connestabile.\nNel 1154, madre e figlio si riconciliarono, e Baldovino non esit\u00f2 a sfruttare a proprio vantaggio l'esperienza di governo della madre. Bench\u00e9 essa fosse \"in ritiro\" a Nablus, Melisenda continu\u00f2 a esercitare una grande influenza a corte e negli affari di stato, e pi\u00f9 volte venne nominata reggente durante le campagne militari che tenevano Baldovino lontano dalla capitale.\nIl Regno si riprende.\nDurante la guerra civile, Nur ad-Din aveva consolidato il suo controllo su Damasco, in seguito anche alla morte di Mu'in ad-Din. Con una Siria forte, unita sotto un governo centrale, a Gerusalemme non restava che guardare verso sud, e dunque verso l'Egitto, per ogni ulteriore espansione. L'Egitto era indebolito a sua volta da una guerra civile, e dalla successione sul trono di una serie di giovani Imam Fatimidi. Intorno al 1150 Baldovino ricostru\u00ec le fortificazioni di Gaza per mettere sotto pressione il confinante insediamento egiziano di Ascalona; nel 1153, dopo un assedio e una battaglia, la citt\u00e0 fu finalmente espugnata.\nIn questo modo, Ascalona venne incorporata nel feudo di Giaffa, di propriet\u00e0 di Amalrico, creando cos\u00ec la Contea di Giaffa e Ascalona e migliorando la sicurezza del confine con l'Egitto perch\u00e9 i Fatimidi (i quali cercarono in tutti i modi di riconquistare la citt\u00e0 con incursioni) furono privati di una importante piazzaforte e costretti a pagare un forte tributo annuo; pochi mesi prima, inoltre, Baldovino aveva anche sconfitto gli Artuqidi che avevano tentato di invadere il Regno.\nNel 1156, Baldovino dovette piegarsi a firmare un trattato di pace con Nur al-Din. Ci\u00f2 non gli imped\u00ec comunque di condurre nell'inverno del 1157 una spedizione contro la Siria, durante la quale assedi\u00f2 Shayzar. Fu per\u00f2 costretto a ritirarsi a causa di una disputa sorta fra Teodorico, conte delle Fiandre e Reginaldo di Chatillon, entrambi intenzionati ad aggiungere Shayzar ai loro possedimenti personali. In questa campagna per\u00f2 riprese la piazzaforte di Harim, in precedenza appartenuta ad Antiochia, e nel 1158 sconfisse lo stesso Nur al-Din sul campo.\nL'alleanza con Bisanzio.\nI successi di Baldovino, bench\u00e9 complessivamente modesti, gli garantirono per\u00f2 sufficiente prestigio per tentare un'alleanza matrimoniale con l'Impero bizantino. Nel 1157 Baldovino invi\u00f2 Umfredo II di Toron a negoziare con l'imperatore Manuele, e si giunse ad un accordo secondo il quale Baldovino avrebbe sposato Teodora, nipote di Manuele. L'alleanza favoriva pi\u00f9 Bisanzio che Gerusalemme, giacch\u00e9 quest'ultima era costretta a riconoscere la sovranit\u00e0 bizantina su Antiochia e, se Teodora fosse rimasta vedova, le sarebbe stata assegnata la citt\u00e0 di Acri. Sebbene Teodora rappresentasse il vincolo tangibile di tale alleanza, non ci si aspettava che esercitasse alcuna autorit\u00e0 all'infuori di Acri. Il matrimonio venne celebrato nel settembre del 1158; Baldovino aveva allora 28 anni e Teodora soltanto 13.\nLe relazioni fra Gerusalemme e Bisanzio andarono migliorando e nel 1159 Baldovino incontr\u00f2 Manuele ad Antiochia. Secondo le cronache coeve, i due diventarono amici: Manuele prese a indossare abiti e a seguire le usanze occidentali, fino a partecipare ad un torneo cavalleresco; al torneo partecip\u00f2 anche Baldovino, e quando egli sub\u00ec un duro disarcionamento, Manuele \u2014 che era un esperto medico \u2014 se ne sarebbe preso cura personalmente.\nPoco dopo, per\u00f2, sempre nel 1159, Baldovino divenne nuovamente reggente di Antiochia in seguito alla cattura in battaglia di Reginaldo di Chatillon. La mossa offese Manuele, che considerava Antiochia territorio imperiale e, per rafforzare ulteriormente le proprie ragioni, l'Imperatore spos\u00f2 nel 1160 la principessa Maria d'Antiochia, cugina di Baldovino. Lo stesso Baldovino aveva invece suggerito il matrimonio con una sua altra cugina, Melisenda di Tripoli, proprio per evitare legami cos\u00ec stretti fra Bisanzio ed Antiochia.\nLa morte.\nLa regina Melisenda mor\u00ec nel 1161 e Baldovino la segu\u00ec poco dopo morendo a Beirut il 10 febbraio 1162. Circol\u00f2 la voce che fosse stato avvelenato ad Antiochia tramite certe pillole dategli da un medico siriano ortodosso (e, in quanto tale, sospettato di contatti con i Bizantini). Racconta Guglielmo di Tiro: \"Non appena il Re ebbe preso le pillole, venne colpito da febbre e dissenteria, a cui non si riusc\u00ec a trovare rimedio\". Lungo la strada del ritorno, Baldovino si ferm\u00f2 a Tripoli, dove rimase per alcuni mesi; quindi riprese il viaggio verso Beirut, dove alla fine soccombette alla malattia.\nNel racconto di Guglielmo, \"Per otto giorni consecutivi, mentre la processione funeraria si muoveva da Beirut a Gerusalemme, ovunque si udivano lamenti, e il dolore si rinnovava di ora in ora\". Teodora, ormai vedova, si ritir\u00f2 ad Acri secondo gli accordi: aveva allora 16 anni, e il loro matrimonio non aveva prodotto prole. A Baldovino succedette il fratello, Amalrico.\nCaratteristiche personali.\nGuglielmo di Tiro conobbe Baldovino personalmente e ce ne ha lasciato un'accurata descrizione:\n\"... Era pi\u00f9 alto degli altri uomini, ma le sue membra erano cos\u00ec ben proporzionate alla sua altezza, che nessun tratto del suo aspetto sembrava fuor d'armonia con il tutto. I suoi tratti erano piacevoli e raffinati, la sua costituzione florida, e prova di forza innata... I suoi occhi erano di media grandezza, alquanto prominenti e brillanti. Aveva capelli biondicci, lisci, e un'abbondante barba sulle guance e sul mento. Era di apparenza robusta, bench\u00e9 non lo si potesse dire in carne, come il fratello, n\u00e9 magro, come la madre...\"\nBaldovino era ben educato, abile parlatore, ed eccezionalmente intelligente. A differenza del padre, era dotato di eccellente memoria. Passava molto del suo tempo libero leggendo libri di storia ed era un esperto del \"diritto consuetudinario\" del Regno, che sarebbe stato messo per iscritto solo pi\u00f9 tardi da uomini come Giovanni da Ibelin e Filippo da Novara nelle \"Assisi di Gerusalemme\". Rispett\u00f2 le propriet\u00e0 ecclesiastiche e non impose loro nuove tasse. Fu amichevole verso uomini di tutte le classi sociali ed era solito offrire conversazione a chiunque volesse o lo incontrasse per caso. Non neg\u00f2 mai udienza a chi la richiedesse. Da giovane amava i dadi e altri giochi ed ebbe delle \"liasons\" con donne sposate, ma da adulto \"cambi\u00f2 per il meglio\", come dice Guglielmo, e si mantenne fedele a Teodora. Fu amato e rispettato dai suoi sudditi e ottenne anche il rispetto dei suoi nemici: Nur al-Din disse, della morte di Baldovino, \u00abI Franchi hanno perso un tale principe che il mondo non ne contiene ora l'uguale\u00bb."}
{"id": "568066", "revid": "969415", "url": "https://it.wikipedia.org/wiki?curid=568066", "title": "Libis Arenas", "text": "Carriera.\nArenas ha debuttato giovanissimo da titolare nella prima divisione colombiana con l'Envigado. Nel 2006, dopo un periodo di prova, viene trovato l'accordo con la Lazio per la cessione del colombiano, il quale prende parte al ritiro della squadra biancoceleste partecipando anche ad un'amichevole estiva, subentrando nel finale di gara a Tommaso Berni. Nel gennaio del 2007, non potendo essere schierato in partite ufficiali la Lazio decide di cedere in prestito il giovane portiere proprio al suo ex club di appartenenza, ovvero l'Envigado.\nNell'agosto del 2007 \u00e8 acquistato a titolo definitivo dagli spagnoli del M\u00e9rida, che lo hanno subito girato in prestito agli uruguaiani del Central Espa\u00f1ol. Nel 2008 si \u00e8 trasferito in Paraguay al Cerro Porte\u00f1o e l'anno seguente \u00e8 tornato in Colombia al Deportivo Pereira. Dal 2010 cambia varie squadre, restando sempre nel continente sudamericano."}
{"id": "568067", "revid": "123860632", "url": "https://it.wikipedia.org/wiki?curid=568067", "title": "Pagani Automobili", "text": "Pagani Automobili \u00e8 una casa automobilistica italiana, specializzata nella produzione di automobili a elevate prestazioni.\nStoria.\nPrototipi, serie e modelli.\nLa casa fu fondata a San Cesario sul Panaro, in Emilia-Romagna, dall'italo-argentino Horacio Pagani, grande estimatore del pilota italo/argentino Juan Manuel Fangio. Pagani lavor\u00f2 per vari anni presso la Lamborghini, prima come componente del gruppo interno e successivamente come collaboratore esterno quando nel 1988 fond\u00f2 la Pagani Composite Research, un'azienda che avrebbe dato un contributo decisivo per la realizzazione di bolidi come la Diablo. Ma da tempo, Horacio Pagani aveva in mente di dedicarsi alla produzione in proprio di una nuova Gran Turismo, che divenisse il punto di riferimento nel suo segmento di mercato. Fu proprio nel 1988 che apparvero i primi disegni della futura vettura ossia la Zonda, che all'epoca si chiamava \"Fangio F1\". Nel 1991 Pagani fond\u00f2 l'azienda Modena Design, che divent\u00f2 fornitore dei produttori di auto sportive come Dallara, Ferrari, Berman, Lange e Renault.\nNel frattempo continuarono gli studi per la \"Fangio F1\": nel 1992 Pagani realizza il primo prototipo del \"progetto C8\" e fu proprio in quell'anno che nacque la ragione sociale della \"Pagani Automobili\". In quel periodo, tramite Juan Manuel Fangio, conosce i vertici della Mercedes-Benz e due anni dopo ottenne la fornitura dei motori AMG, interamente realizzati a mano. I test aerodinamici furono condotti nel 1993 alla galleria del vento della Dallara. La nuova vettura fu terminata nel 1998 con il nome di \"Zonda\" prendendo il nome di un vento che soffia nella stagione invernale nelle pampas argentine. Si trattava di una sportiva costruita a mano con telaio e scocca in fibra di carbonio, il cui design trae ispirazione dagli sport prototipi Mercedes-Benz di Gruppo C. La nuova sportiva fu introdotta al salone dell'automobile di Ginevra del 1999. Il nome di Zonda fu scelto al posto di \"Fangio F1\" per rispetto verso il pilota argentino scomparso nel 1995.\nLa vettura, equipaggiata inizialmente con il V12 M120 da 5987\u00a0cm\u00b3, esordisce in configurazione regolarmente omologata per la circolazione. Nel 2000 \u00e8 stata prodotta la versione \"S\" con motore da 7010\u00a0cm\u00b3, che dal 2002 passa a 7291\u00a0cm\u00b3, per una potenza di 558 CV. Viene poi lanciata la versione roadster. Successivamente, oltre alla Zonda C 12 S, sono state messe in commercio altre versioni: la Zonda F (dove la \"F\" sta per Fangio, in onore del pilota argentino), il cui motore passa da 558 a 602 CV, e la Zonda F Clubsport, dotata sempre del V12 da 7300\u00a0cm\u00b3, ma che in questa versione arriva a erogare 650 CV. Con una velocit\u00e0 massima intorno ai 350\u00a0km/h equivale, se non supera, le prestazioni della vettura di punta della Ferrari, la contemporanea Enzo. Entrambe le varianti sono disponibili in versione a tetto chiuso oppure roadster ed ogni esemplare costa pi\u00f9 di mezzo milione di euro. Data l'esclusivit\u00e0 delle sue vetture, Pagani ha sempre prodotto un numero ridotto di modelli: la produzione media \u00e8 di circa venti auto l'anno e nel periodo tra il 2000 e met\u00e0 2007 sono state prodotte 80 Zonda, tutte a prezzi esorbitanti.\nA inizio 2011 viene svelata la Pagani Huayra, figlia del progetto \"C9\", il modello che va a sostituire la Zonda e a cui si ispira per l'evoluzione stilistica. La Huayra monta inizialmente un V12 con due turbocompressori marchiato AMG da 5980\u00a0cm\u00b3 che sviluppa una potenza di oltre 730 CV e una coppia motrice di 1000 Nm che le consentono di toccare una velocit\u00e0 massima di 374\u00a0km/h con un'accelerazione sullo 0 a 100 in poco meno di tre secondi.\nNel 2013 Pagani present\u00f2 un'altra vettura con il nome di Zonda Revolucion. Quest'ultima monta un V12 AMG aspirato da 5987\u00a0cm\u00b3, capace di sviluppare una potenza di 800 CV e una coppia motrice di 730 Nm. Accelera da 0 a 100 in 2,6 secondi e raggiunge una velocit\u00e0 massima di oltre 350\u00a0km/h. Il rapporto peso-potenza \u00e8 di 1,34\u00a0kg/cv. La Zonda Revolucion fu venduta al prezzo di 2,2 milioni in euro pi\u00f9 tasse e fu prodotta in cinque esemplari.\nSempre nel 2013 Nicola Volpi, del fondo di private equity Permira, entr\u00f2 nel gruppo Pagani affiancando l\u2019altro socio di minoranza Faro S.r.l. di Pierluigi Zappacosta\nAuto pi\u00f9 costosa del mondo.\nNel 2018 fu prodotta l'ultima Pagani della serie Zonda ossia la HP Barchetta: HP sta per Horacio Pagani; tale modello fu prodotto in tre esemplari al prezzo di 20 milioni di euro diventando l'auto di serie pi\u00f9 costosa della storia industriale automobilistica mondiale. Gli esemplari venduti ai clienti sono due poich\u00e9 il primo esemplare, appena uscito dalla fabbrica, fu conservato da Horacio Pagani nella propria abitazione. La nuova Zonda guadagna leggerezza attraverso l\u2019impiego di materiali leggeri, come la sofisticata fibra di carbonio. Il cuore della vettura \u00e8 il motore V12 AMG abbinato a una trasmissione manuale a sei rapporti. A gestire tali prestazioni l\u2019impianto frenante Brembo con dischi freno carboceramici.\nMotore elettrico.\nNel 2018 \u00e8 iniziato lo studio per progettare e produrre un modello alimentato solo con motore totalmente elettrico: in fabbrica \u00e8 stata allestita una divisione di specialisti dedicata alla produzione di motori elettrici. Horacio Pagani ha chiesto ai suoi progettisti di fornire il suo nuovo modello di cambio manuale: quest'innovazione lo renderebbe un'auto elettrica unica al mondo."}
{"id": "568069", "revid": "125874092", "url": "https://it.wikipedia.org/wiki?curid=568069", "title": "Muraglie", "text": "Muraglie (\"Pardon Us\", nell'originale americano; \"Jailbirds\", nella versione britannica) \u00e8 un film del 1931 diretto da James Parrott, con Stan Laurel e Oliver Hardy.\nTrama.\nStanlio e Ollio decidono di produrre abusivamente birra nel periodo del proibizionismo. Per sbaglio Stanlio la vende ad una guardia, da lui scambiata per un tranviere: cos\u00ec i due vengono arrestati e condotti in galera. A causa di un dente cariato che rumoreggia, causando una specie di effetto pernacchia incontrollabile, Stanlio provoca una serie di equivoci con le guardie, ma soprattutto col direttore del carcere, che credendosi deriso e volendo punire i due, li fa rinchiudere nella cella occupata dal detenuto pi\u00f9 pericoloso, \"Il Tigre\". &lt;br &gt;In carcere si tengono anche lezioni per i galeotti, che si comportano proprio come una scolaresca indisciplinata. Durante una lezione, Ollio subisce un dispetto da parte di un compagno seduto nella fila a fianco alla sua, che lo colpisce con una pallina di carta: per ripicca, prepara a sua volta una palla di carta imbevuta d'inchiostro e gliela lancia contro, ma sbaglia mira e colpisce accidentalmente il maestro Finlayson: \u00e8 cos\u00ec che la coppia viene rinchiusa in cella d'isolamento per due mesi.Finito l'isolamento, il Tigre convince la coppia ad unirsi ad un'evasione di massa, che avviene poco pi\u00f9 tardi. Tuttavia, il piano di evasione fallisce e tutti gli evasi vengono velocemente riacciuffati, tranne Stanlio e Ollio, che, travestendosi da afroamericani e nascondendosi in una piantagione di cotone, riescono a far perdere le loro tracce alle guardie.\nIntanto Stanlio \u00e8 riuscito a risolvere il problema delle pernacchie ricoprendo il dente con della gomma da masticare. Tra i canti sul far della sera, Ollio d\u00e0 prova delle sue doti canore intonando il bellissimo spiritual \"Lazy Moon\". Un giorno, per puro caso, la coppia si ritrova a dover riparare l'auto del direttore del carcere che passava nei paraggi. Egli non riconosce i due, ma, quando si appresta a ripartire, la gomma da masticare che ricopriva il dente di Stanlio si sfila accidentalmente: \u00e8 cos\u00ec che Stanlio e Ollio vengono riconosciuti e nuovamente arrestati.\nRicondotti in prigione, Stanlio e Ollio ritrovano il Tigre, impegnato nell'organizzazione di una rivolta che dovrebbe consentire a lui e ad altri carcerati una nuova evasione. Stanlio intanto viene mandato dal dentista per risolvere definitivamente il problema del suo dente cariato. Per incoraggiare l'amico impaurito, Ollio entra anche lui nello studio dentistico e si siede su una delle due poltrone riservate ai pazienti: \u00e8 cos\u00ec che il dentista lo scambia per il paziente da curare e gli estrae un dente sano: quando Ollio, tutto dolorante, gli fa notare di aver sbagliato persona, il dentista cerca di rimediare all'errore, ma riesce a sbagliare di nuovo, estraendo anche a Stanlio un dente sano.\nQuella stessa sera, durante la cena, Stanlio e Ollio si trovano nel bel mezzo della distribuzione delle armi per la rivolta dei detenuti. Stanlio impugna inconsapevolmente una mitragliatrice e inizia a sparare involontariamente a raffica come un forsennato, mandando a monte i progetti del Tigre. Per l'inettitudine della coppia, la rivolta viene sventata, e Stanlio e Ollio vengono premiati con la scarcerazione.\nRealizzazione.\nIl film \u00e8 il primo lungometraggio di Laurel &amp; Hardy che dal 1927 al 1930 avevano avuto successo con i cortometraggi, anche se in realt\u00e0 i due avevano gi\u00e0 recitato in due film lunghi: \"Hollywood che canta\" e \"Il canto del bandito\" in cui per\u00f2 avevano fatto solo piccole partecipazioni.\nIl titolo di lavorazione del film fu \"The Rap\"; il film fu girato col pretesto di riutilizzare le scenografie di un film (\"The Big House\") uscito l'anno precedente, sempre prodotto dalla MGM.\nFurono girate molte scene in pi\u00f9 rispetto all'edizione uscita nei cinema (un paio di finali alternativi, un epilogo con Stan &amp; Oliver anziani, altre gag), ma vennero tagliate fino ad arrivare al minutaggio di 56 minuti. Un'edizione estesa del film della durata di 70 minuti \u00e8 stata ritrovata negli anni ottanta ed \u00e8 stata edita in VHS ed in DVD all'estero.\nNel cast sono presenti molti attori del muto, Walter Long, James Finlayson (inseparabile spalla della coppia), Wilfred Lucas e June Marlowe, che qui fa l'unica apparizione accanto alla celebre coppia.\nVersioni europee.\nIl film fu girato in cinque lingue diverse perch\u00e9 a quei tempi non esisteva il doppiaggio, fu girato quindi anche in francese (\"Sous les verrous\"), in tedesco (\"Hinter schloss und Riegel\"), in spagnolo (\"De bote en bote\") e in italiano (\"Muraglie\").\nSous les verrous.\nNella versione francese Boris Karloff non recitava la parte del \"Tigre\", ma quella di uno dei tirapiedi dello stesso Tigre, che fu interpretato in tutte le edizioni da Walter Long. L'attore italiano Guido Trento recit\u00f2 la parte del direttore della prigione nella versione italiana dell'epoca.&lt;br&gt;Di questa versione non esiste pi\u00f9 nessuna copia.\nDe bote en bote.\nLa versione spagnola della durata di 62 minuti - che ancora oggi esiste - contiene una scena non presente nelle altre versioni del film, in cui June Marlowe chiede aiuto a Stanlio e Ollio per salvarsi da un incendio nella sua stanza, scena poi inclusa (tratta dall'edizione fonetica spagnola) nella versione estesa edita all'estero. In questa versione Enrique Acosta sostituisce Wilfred Lucas ed Alfonso Pedroza \u00e8 uno sgherro del \"Tigre\".\n&lt;br&gt;In Portogallo questa versione \u00e8 conosciuta con il titolo Los Presidiarios.\nHinter Schloss und Riegel.\nIl film fu recitato dagli stessi Laurel &amp; Hardy in tedesco e da Boris Karloff che recitava la parte di uno sgherro de \"Il Tigre\" (che invece continuava ad essere interpretato da Walter Long con voce straniera fuori campo).\nMuraglie.\nLa versione italiana era recitata da Laurel &amp; Hardy, Guido Trento e da Alfonso Pedroza nel ruolo di un tirapiedi del \"Tigre\", ma oggi non ne rimane pi\u00f9 alcuna copia."}
{"id": "568070", "revid": "84870", "url": "https://it.wikipedia.org/wiki?curid=568070", "title": "Societ\u00e0 finanziaria", "text": ""}
{"id": "568071", "revid": "6923", "url": "https://it.wikipedia.org/wiki?curid=568071", "title": "A Broken Frame", "text": "A Broken Frame \u00e8 il secondo album in studio del gruppo musicale britannico Depeche Mode, pubblicato il 27 settembre 1982 dalla Mute Records.\nDescrizione.\n\u00c8 il primo album dopo l'uscita dal gruppo di Vince Clarke, fino ad allora leader e compositore della band e quindi il primo registrato dal gruppo nella formazione a tre componenti. Tutti i pezzi dell'album sono scritti da Martin Lee Gore.\nSi tratta dell'unico album dei Depeche Mode in cui non compaia alcuna traccia cantata da Martin Lee Gore salvo un duetto con Gahan in \"Shouldn't Have Done That\". Tuttavia Gore canter\u00e0 \"Leave in Silence\" durante il Touring the Angel e il The Delta Machine Tour.\nNei video dei singoli estratti (\"See You\", \"The Meaning of Love\" e \"Leave in Silence\") compare gi\u00e0 Alan Wilder, che si era unito ai Depeche Mode come turnista per colmare la mancanza di Vince Clarke per il \"See You Tour\". Di l\u00ec a poco con l'uscita nel 1983 di \"Construction Time Again\" sar\u00e0 integrato ufficialmente nella formazione del gruppo.\nTracce.\nTesti e musiche di Martin Lee Gore.\n2006: ristampa.\nMute: CD/SACD + DVD / STUMM 9 (CD/SACD)\nDisco 1\nDisco 2 (DVD)\nTour promozionale.\nPer promuovere l'album, il gruppo intraprese il \"Broken Frame Tour\", partito il 4 ottobre 1982 dal Goldiggers di Chippenham, e conclusosi il 28 maggio 1983 all'Euro Festival di Sch\u00fcttorf come supporter di Rod Stewart."}
{"id": "568073", "revid": "2108263", "url": "https://it.wikipedia.org/wiki?curid=568073", "title": "Amalrico I di Gerusalemme", "text": "Il suo regno fu caratterizzato da cinque spedizioni in cui cerc\u00f2 di sottomettere l'Egitto, nella vana speranza di evitare l'unione di quest'ultimo con la Siria. Amalrico mor\u00ec nel 1174, proprio mentre trattava col Re di Sicilia per assalire nuovamente l'Egitto. Il regno di Amalrico segna l'ultimo sforzo per assicurare l'esistenza degli Stati Latini di Siria.\nBiografia.\nGiovinezza.\nDopo la morte di Folco, il trono pass\u00f2 congiuntamente alla madre Melisenda e al fratello maggiore Baldovino III. Melisenda non si ritir\u00f2 quando Baldovino raggiunse la maggiore et\u00e0, e nel 1150 i rapporti fra i due erano apertamente ostili. Nel 1152 Baldovino si fece incoronare unico re, innescando una guerra civile; Melisenda aveva il controllo di Gerusalemme, mentre Baldovino controllava i territori settentrionali.\nAmalrico, che aveva in appannaggio la Contea di Giaffa e aveva raggiunto la maggiore et\u00e0 nel 1151, si schier\u00f2 con Melisenda a Gerusalemme, e quando Baldovino invase il sud del paese, venne assediato nella Torre di Davide insieme alla madre. Melisenda venne sconfitta, e Baldovino regn\u00f2 incontrastato dopo lo scontro.\nNel 1153, Baldovino conquist\u00f2 la fortezza egiziana di Ascalona (Assedio di Ascalona), che venne aggiunta al feudo di Giaffa e affidata ad Amalrico.\nAmalrico spos\u00f2 Agnese di Courtenay nel 1157. Agnese, figlia di Joscelin II di Edessa, abitava a Gerusalemme sin da quando la regione di Edessa era stata persa nel 1150.\nIl Patriarca Fulcherio di Angoul\u00eame si oppose al matrimonio a causa della consanguineit\u00e0 dei coniugi: essi infatti avevano un trisnonno in comune, Guido I di Montlh\u00e9ry, e pare che i due abbiano dovuto attendere la morte di Folco per convolare a nozze. Agnese ebbe due figli, Sibilla, la maggiore, e Baldovino, nel 1161. Entrambi si trovarono poi a regnare su Gerusalemme.\nAscesa al trono.\nBaldovino III mor\u00ec nel 1162 e il regno pass\u00f2 ad Amalrico, sebbene fra l'ostilit\u00e0 della nobilt\u00e0 riguardo ad Agnese: infatti, i nobili avevano accettato il matrimonio nel 1157, quando era ancora possibile che Baldovino III avesse un altro erede, ma nel 1162 l'Alta Corte di Gerusalemme si oppose a ratificare l'elezione di Amalrico a meno che il matrimonio con Agnese non venisse annullato.\n\u00c8 possibile che la notizia dell'ostilit\u00e0 verso Agnese sia esagerata dal cronista, Guglielmo di Tiro, alla cui elevazione a Patriarca latino di Gerusalemme essa si oppose alcuni decenni pi\u00f9 tardi, e dai suoi continuatori. Per esempio, Ernoul descrive cos\u00ec la sua moralit\u00e0: \"car telle n'est que roine doie iestre di si haute cite comme de Jherusalem\" (\"non ci dovrebbe essere una tale regina per una citt\u00e0 cos\u00ec santa come Gerusalemme\"). In ogni caso, il vincolo di consanguineit\u00e0 era da solo sufficiente a giustificare l'opposizione. Amalrico accett\u00f2 l'imposizione e ascese al trono senza la moglie, che mantenne il titolo di Contessa di Giaffa e Ascalona (e una pensione tratta dalla relativa rendita). Annullato il matrimonio, Agnese spos\u00f2 da l\u00ec a poco Ugo di Ibelin, che era stato suo fidanzato prima del matrimonio con Amalrico. La Chiesa decret\u00f2 che i figli di Amalrico e Agnese erano legittimi, nonostante il successivo annullamento, e li mantenne nella linea di successione al trono. Attraverso di loro, Agnese influenz\u00f2 significativamente la politica di Gerusalemme nei successivi 20 anni.\nConflitti con gli stati musulmani.\nGerusalemme, come gli altri Stati Crociati, era in un costante stato di guerra. Sin dal disastro causato dall'attacco di Baldovino III a Damasco durante la Seconda Crociata nel 1147, la frontiera settentrionale del regno era esposta agli assalti di Norandino (N\u016br al-D\u012bn), la cui potenza era in crescita dalle sue basi di Mosul, Aleppo e, dopo la conquista, Damasco.\nGerusalemme perse anche influenza sul nord della Siria a favore dei Bizantini che, bench\u00e9 impegnati per proprio conto contro i Normanni in Sicilia, erano riusciti a imporre la propria protezione al Principato di Antiochia.\nIl pi\u00f9 importante teatro di guerra durante il regno di Amalrico fu l'Egitto, su cui regnava la dinastia fatimide, indebolita da una serie di califfi troppo giovani e dalle guerre intestine: I crociati avevano mirato all'Egitto sin dai tempi di Baldovino I, e persino Goffredo di Buglione aveva promesso di cedere Gerusalemme al patriarca latino Dagoberto da Pisa se fosse riuscito a catturare il Cairo. Ora, la conquista di Ascalona ad opera di Baldovino III rendeva l'impresa possibile, e gli Ospitalieri iniziarono a preparare le mappe per le possibili vie di invasione.\nL'invasione dell'Egitto.\nAmalrico condusse la prima spedizione in Egitto nel 1163, motivandola con il mancato pagamento del tributo annuale che i Fatimidi dovevano a Gerusalemme sin dal regno di Baldovino III. Il visir Dirgham (che di recente aveva rovesciato il suo predecessore Shawar) condusse l'esercito contro Amalrico, ma fu sconfitto a Pelusium, e costretto a ritirarsi a Bilbeis. Gli egiziani aprirono le dighe del Nilo, e i conseguenti alluvioni impedirono ad Amalrico di procedere con la conquista, e lo costrinsero a ritornare a Gerusalemme. Nel frattempo, Shawar era fuggito alla corte di Nur al-D\u012bn (Norandino), che invio il generale Shirkuh a risolvere la disputa fra i due visir nel 1164. Dirgham chiese l'aiuto di Amalrico, ma Shirkuh e Dhawar arrivarono prima che Amalrico potesse intervenire, e Dirgham fu ucciso. Shawar temeva a questo punto che Shirkuh potesse prendere il potere, cos\u00ec anche lui chiese assistenza ad Amalrico, che ritorn\u00f2 in Egitto nel 1164 e assedi\u00f2 Shirkuh a Bilbeis finch\u00e9 quest'ultimo non si ritir\u00f2 a Damasco.\nAmalrico non pot\u00e9 approfittare dei suoi successi in Egitto a causa degli attacchi di Nur ad-Din in Siria, il quale aveva preso prigionieri Boemondo III di Antiochia e Raimondo III di Tripoli nella Battaglia di Harim durante la sua assenza.\nAmalrico prese la reggenza di Antiochia e Tripoli, e pag\u00f2 il riscatto di Boemondo nel 1165 (Raimondo rimase invece prigioniero fino al 1173). L'anno 1166 fu relativamente calmo, caratterizzato dall'attivit\u00e0 diplomatica: Amalrico invi\u00f2 ambasciatori all'Impero Bizantino cercando di ottenere un'alleanza (e una moglie), e nel corso dell'anno dovette a pi\u00f9 riprese fronteggiare incursioni di Norandino (N\u016br al-D\u012bn), che prese Baniyas.\nNel 1167, Norandino invi\u00f2 nuovamente Shirkuh in Egitto, e nuovamente Amalrico lo segu\u00ec, accampandosi nelle vicinanze del Cairo; nuovamente Shawar si alle\u00f2 con Amalrico, e firm\u00f2 un trattato con il califfo fatimide al-\u02c1Ad\u012bd. Si venne cos\u00ec a ricreare la situazione del 1164. Shirkuh si accamp\u00f2 sulla riva opposta del Nilo. Dopo una battaglia dall'esito non decisivo, Amalrico si ritir\u00f2 al Cairo, e Shikurh port\u00f2 le sue truppe a conquistare Alessandria. Amalrico lo segu\u00ec e assedi\u00f2 la citt\u00e0, con l'aiuto di una flotta giunta da Gerusalemme. Alla fine, Shirkuh si arrese, e Alessandria venne consegnata ad Amalrico; in ogni caso, il re non poteva per\u00f2 rimanere a lungo in Egitto, e dopo aver ottenuto un enorme tributo, ritorn\u00f2 a Gerusalemme.\nL'alleanza con Bisanzio.\nDopo il suo ritorno, nel 1167 Amalrico spos\u00f2 Maria Comnena, bis-nipote dell'imperatore Bizantino Manuele Comneno.\nC'erano voluti due anni di trattative per ottenere l'accordo, giacch\u00e9 Amalrico aveva insistito perch\u00e9 Manuele restituisse Antiochia al Regno di Gerusalemme.\nUna volta rinunciato a tale pretesa, l'accordo venne presto raggiunto, e il matrimonio ebbe luogo il 29 agosto 1167 a Tiro.\nNel frattempo, la regina madre, la vedova di Baldovino III Teodora, fugg\u00ec con il cugino Andronico a Damasco, e il suo feudo di Acri venne incorporato nei domini reali di Gerusalemme. Fu pi\u00f9 o meno in questo periodo che Guglielmo di Tiro venne nominato arcidiacono di Tiro, e incaricato da Amalrico di scrivere una storia del Regno.\nNel 1168 Amalrico e Manuele strinsero un'alleanza contro l'Egitto, e Guglielmo di Tiro venne inviato come ambasciatore a Costantinopoli per mettere a punto il trattato. Amalrico era ancora legato da un trattato di pace con Shawar, ma a questo si rimedi\u00f2 accusando Shawar di aver tentato un'alleanza con Norandino, e Amalrico avvi\u00f2 l'invasione.\nGli Ospitalieri sostenevano entusiasticamente l'invasione (\u00e8 possibile che siano stati loro a convincere Amalrico), mentre i Templari erano contrari, e si rifiutarono di prendervi parte. In ottobre, senza attendere l'appoggio bizantino (e in effetti, prima ancora che gli ambasciatori rientrassero dalla loro missione con il trattato), Amalrico si mosse e invase Bilbeis. Gli abitanti vennero massacrati o venduti come schiavi, quindi Amalrico prosegu\u00ec verso il Cairo, dove Shawar gli offr\u00ec un tributo di due milioni di pezzi d'oro per evitare l'attacco. Nel frattempo, Nur ad-Din aveva inviato Shirkuh nuovamente in Egitto, e al suo arrivo Amalrico si ritir\u00f2.\nL'ascesa di Saladino.\nNel gennaio 1169 Shirkuh fece assassinare Shawar, e divenne egli stesso visir \u2014 non per molto, visto che egli stesso mor\u00ec in marzo. Gli successe il nipote Sal\u0101h al-D\u012bn, noto anche come Saladino. Amalrico, preoccupato, invi\u00f2 Federico di la Roche, arcivescovo di Tiro, a invocare aiuti dai regnanti europei, ma non riusc\u00ec ad ottenere assistenza. Alcuni mesi dopo arriv\u00f2 per\u00f2 una flotta bizantina, e in ottobre Amalrico inizi\u00f2 un'altra invasione assediando Damietta per terra e per mare. L'assedio fu lungo, e alla fine una carestia colp\u00ec il campo cristiano; i Bizantini scaricavano la responsabilit\u00e0 del fallimento sui crociati (e viceversa), cosicch\u00e9 venne firmata una tregua con Saladino, e Amalrico rientr\u00f2 a Gerusalemme.\nOra Gerusalemme si trovava circondata da vicini ostili. Nel 1170 Saladino invase il Regno catturando la citt\u00e0 di Eilat, e interrompendo i collegamenti fra Gerusalemme e il Mar Rosso. Saladino, gi\u00e0 vizir d'Egitto, divenne Sultano nel 1171 alla morte dell'ultimo erede della dinastia fatimide. L'ascesa di Saladino fu un inatteso sollievo per Gerusalemme: Norandino era infatti preoccupato di tenere sotto controllo il suo potente vassallo. Nondimeno, nel 1171 Amalrico si rec\u00f2 personalmente a Costantinopoli e invi\u00f2 nuovamente ambasciatori in Europa in cerca d'aiuto, ma ancora una volta non riusc\u00ec ad ottenere rinforzi.\nNegli anni successivi il Regno fu minacciato non solo da Saladino e Nur ad-Din, ma anche dagli Assassini (Hashshashin). I Templari uccisero alcuni inviati degli Hashshashin, il che caus\u00f2 ulteriori frizioni fra Amalrico e i Templari.\nMorte.\nNorandino mor\u00ec nel 1174, e Amalrico colse l'occasione per cingere d'assedio Baniyas. Lungo la via del ritorno, si ammal\u00f2 di dissenteria, che venne temporaneamente curata dai dottori, ma si trasform\u00f2 in febbre una volta giunti a Gerusalemme. Guglielmo di Tiro racconta che \"dopo aver sofferto in maniera intollerabile per la febbre per alcuni giorni, ordin\u00f2 che venissero chiamati i migliori medici dalla Grecia, dalla Siria, e da altre nazioni, insistendo che essi gli dessero qualche purga o rimedio\". Tuttavia, n\u00e9 i medici Latini n\u00e9 gli stranieri furono in grado di aiutarlo, ed egli mor\u00ec l'11 luglio 1174 mentre avviava i negoziati con Guglielmo II di Sicilia per una spedizione congiunta contro l'Egitto.\nMaria Comnena aveva avuto due figlie: Isabella, che in futuro avrebbe avuto quattro mariti e sarebbe diventata ella stessa Regina, era nata nel 1172; una seconda figlia, nata in seguito, nacque morta. Sul letto di morte, Amalrico lasci\u00f2 Nablus in eredit\u00e0 a Maria e Isabella, che vi si ritirarono. Un bambino lebbroso, Baldovino IV, gli successe sul trono, e richiam\u00f2 a corte sua madre, la prima moglie di Amalrico (e ormai giunta al quarto marito), Agnese di Courtenay.\nCaratteristiche personali.\nGuglielmo di Tiro fu un buon amico di Amalrico, e lo descrive in grande dettaglio. Lo descrive cos\u00ec: \"Aveva un leggero problema di pronuncia, non serio abbastanza da essere considerato un difetto, ma sufficiente a impedirgli una grande eloquenza. Era assai migliore nel consiglio che nei discorsi ornati\". Come il fratello Baldovino III, Amalrico era pi\u00f9 un accademico che un guerriero, e amava studiare legge e lingue nel suo tempo libero: \"Egli conosceva assai bene le leggi e le consuetudini che governavano il regno \u2014 infatti, a tale riguardo era secondo a nessuno\". Probabilmente fu Amalrico a preparare le assise che rendevano tutti i vassalli di secondo rango direttamente sottoposti al Re, e che consentivano loro di rivolgersi all'Haute Cour. Amalrico era enormemente curioso, e pare che Guglielmo sia stato sorpreso dal trovare Amalrico discettare sulla resurrezione della carne mentre giaceva malato.\nAmava molto leggere, e ascoltare le letture altrui; spesso trascorreva ore ascoltando Guglielmo che leggeva le prive revisioni della sua \"Historia\". Non amava invece i giochi e gli spettacoli, sebbene non disprezzasse la caccia. Si fidava dei suoi collaboratori (forse troppo), e pare che molti fra la popolazione non lo amassero, ma che egli si sia sempre rifiutato di prendere provvedimenti contro coloro che lo insultavano pubblicamente.\nEra alto, e piuttosto piacente; \"aveva occhi brillanti di media grandezza; il suo naso, come quello di suo fratello, aveva un che di aquilino; i capelli erano biondi, e aveva l'attaccatura alta. Una barba foltissima e bella gli copriva il mento e le guance. Usava ridere in tale maniera smodata che tutto il suo corpo ne era scosso\". Non mangiava o beveva eccessivamente, ma divent\u00f2 corpulento negli ultimi anni, cosa che diminuiva il suo interesse per le operazioni militari. Amalrico fu un uomo pio, che prendeva Messa tutti i giorni, ma ci\u00f2 non gli impediva altri passatempi: \"si dice che si concedesse senza ritegno ai peccati della carne, e che abbia sedotto molte donne sposate...\" \u2014 e non gli impediva di tassare pesantemente il clero, causando ovviamente l'opposizione della Chiesa.\nCi dice Guglielmo che \"egli fu un uomo di saggezza e discrezione, del tutto capace di tenere le redini del governo nel Regno\". Viene spesso considerato l'ultimo dei Re di Gerusalemme della fase ascendente, e dopo di lui nessun successore fu capace di salvare Gerusalemme dal collasso finale. Entro pochi anni, l'Imperatore Manuele lo raggiunse nella tomba, e Saladino rimase l'unico grande leader sulla scena."}
{"id": "568082", "revid": "287204", "url": "https://it.wikipedia.org/wiki?curid=568082", "title": "Alleanza Bolivariana per le Americhe", "text": "L'Alleanza Bolivariana per i Popoli della Nostra America - Trattato Commerciale dei Popoli (ALBA-TCP; in spagnolo \"Alianza Bolivariana para los Pueblos de Nuestra - Tratado de Comercio de los Pueblos\") \u00e8 un progetto di cooperazione e organizzazione intergovernativa politica, sociale ed economica tra i paesi dell'America Latina e i paesi caraibici, promossa dal Venezuela e da Cuba in alternativa all'Area di libero commercio delle Americhe (ALCA). L'aggettivo \"bolivariana\" si riferisce al generale Sim\u00f3n Bol\u00edvar.\nFondata inizialmente da Cuba e Venezuela nel 2004, \u00e8 associata principalmente a governi socialisti. I dieci paesi membri sono Antigua e Barbuda, Bolivia, Cuba, Dominica, Grenada, Nicaragua, Saint Kitts e Nevis, Saint Lucia, Saint Vincent e Grenadine e Venezuela. Il Suriname \u00e8 stato ammesso all'ALBA come Paese ospite in un vertice del febbraio 2012. Le nazioni ALBA possono condurre scambi utilizzando una valuta regionale virtuale nota come SUCRE. Venezuela ed Ecuador hanno concluso il primo accordo commerciale bilaterale utilizzando il Sucre nel 2010. L'Ecuador si \u00e8 ritirato dal gruppo nell'agosto 2018.\nStoria.\nIl presidente Evo Morales della Bolivia ader\u00ec all'accordo il 29 aprile 2006. Nel dicembre 2006 Rafael Correa, neoeletto presidente dell'Ecuador, ha firmato, a Caracas, l'impegno di adesione della repubblica sudamericana. L'11 gennaio 2007 il Nicaragua aderisce formalmente all'ALBA, divenendone il quarto membro: \u00e8 il primo atto ufficiale del neo-presidente Daniel Ortega, insediatosi appena un giorno prima, il 10 gennaio. Nel gennaio 2008 aderisce la Dominica e il presidente dell'Honduras Zelaya firma l'ingresso del suo Paese il 26 agosto 2008. Nell'aprile 2009 Saint Vincent e Grenadine \u00e8 stata accettata come settima nazione dell'ALBA e il primo ministro Ralph Gonsalves ha partecipato al meeting di Cuman\u00e1.\nLa Giamaica, su invito di Ch\u00e1vez, e il Messico, su invito di Ortega, vennero invitati a unirsi ai Paesi dell'ALBA. Ch\u00e1vez invit\u00f2 i Paesi dell'America centrale ad aderire all'ALBA, e invit\u00f2 l'Argentina a utilizzare il SUCRE, la valuta virtuale di questa organizzazione. Il Vietnam venne invitato a partecipare come osservatore. Nell'undicesimo vertice dell'ALBA nel febbraio 2012, Suriname, Saint Lucia e Haiti chiesero l'ammissione all'organizzazione. Ad Haiti venne concesso lo status speciale di membro permanente e gli altri due Paesi vennero nominati membri speciali, in attesa della loro piena incorporazione.\nCh\u00e1vez vene onorato postumo dagli allora 9 Paesi membri del gruppo e dagli ospiti speciali Uruguay, Argentina, Brasile, Suriname, Guyana e Haiti al 12\u00b0 vertice presidenziale del gruppo a Guayaquil, in Ecuador.\nL'Ecuador si \u00e8 ritirato dall'ALBA nell'agosto 2018. Il governo provvisorio della Bolivia si \u00e8 ritirato nel novembre 2019 durante la crisi politica, ma il governo di Luis Arce si \u00e8 riunito all'ALBA dopo le elezioni generali boliviane del 2020.\nAdesioni.\nAttualmente ne fanno parte:\nCritiche.\nNell'agosto 2013, BBC News ha dichiarato che \"l'ALBA \u00e8 composta da una nazione ricca di petrolio e da vari pesciolini che desiderano beneficiare della sua generosit\u00e0\" e che \"ci sono poche possibilit\u00e0 che la retorica diventi realt\u00e0 presto\". Quando \u00e8 iniziata la crisi in Venezuela, il presidente Nicol\u00e1s Maduro ha invitato gli altri membri dell'ALBA a iniziare a contribuire, sebbene i membri pi\u00f9 piccoli abbiano preso le distanze dalla proposta poich\u00e9 cercavano solo i benefici dal Venezuela.\nDurante le proteste venezuelane del 2017, Williams D\u00e1vila, presidente della commissione Mercosur per gli affari internazionalie e per la pianificazione interregionale e strategica, ha criticato l'ALBA, affermando che \"il populismo attacca sempre l'OAS perch\u00e9 \u00e8 composto da Stati sovrani, ma gli Stati che fanno parte dell'ALBA agiscono da Paesi vassalli di Cuba\".\nNel luglio 2018, il presidente dell'Ecuador Len\u00edn Moreno ha preso le distanze dall'ALBA, affermando che l'organizzazione \"non ha funzionato per un po'\"."}
{"id": "568084", "revid": "13648", "url": "https://it.wikipedia.org/wiki?curid=568084", "title": "Rappresentazione piane", "text": ""}
{"id": "568087", "revid": "2166030", "url": "https://it.wikipedia.org/wiki?curid=568087", "title": "Kocaeli", "text": "Kocaeli \u00e8 un comune metropolitano della Turchia, coincidente con la provincia omonima. \nIl comune ha come capoluogo \u0130zmit.\nIl comune metropolitano comprende i centri urbani di tutti i 12 distretti della provincia: Ba\u015fiskele, \u00c7ay\u0131rova, Dar\u0131ca, Derince, Dilovas\u0131, Gebze, G\u00f6lc\u00fck, \u0130zmit, Kand\u0131ra, Karam\u00fcrsel, Kartepe e K\u00f6rfez."}
{"id": "568089", "revid": "106117798", "url": "https://it.wikipedia.org/wiki?curid=568089", "title": "Ferritina", "text": "La ferritina \u00e8 una proteina globulare che si trova principalmente nel fegato, nella milza, nel midollo osseo e nei tessuti scheletrici e che pu\u00f2 contenere fino a circa 4.500 ioni di ferro (in stato di ossidazione Fe3+) in una struttura a nanogabbie composta da 24 identiche subunit\u00e0. \u00c8 la principale proteina coinvolta nell'immagazzinamento del ferro.\nStruttura.\nLa ferritina \u00e8 una proteina globulare dal diametro di 13 nm con un nucleo di 6 nm in cui \u00e8 contenuto il ferro. All'interno della struttura a pori della ferritina, gli ioni ferro rimangono intrappolati e formano il minerale ferridrite [FeO(OH)]8[FeO(H2PO4)] insieme a fosfati e ioni idrossido. Nella ferritina, il ferro \u00e8 rinchiuso all'interno in un guscio proteico, l'apoferritina, che pu\u00f2 captare il Fe2+ (ione ferroso) e ossidarlo affinch\u00e9 venga depositato come Fe3+(ione ferrico). Alcune forme della ferritina nei vertebrati sono etero-oligomeri di due prodotti genici altamente correlati con propriet\u00e0 fisiologiche leggermente differenti. \nIl rapporto fra le due proteine omologhe nel complesso dipende dal livello relativo di espressione dei due geni. Le subunit\u00e0 che compongono la struttura hanno un peso molecolare di 19 KDa (catena leggera L) e 21 KDa (catena pesante H). Il rapporto tra quantit\u00e0 di catene H e L varia a seconda del tessuto di provenienza della ferritina. La preponderanza di catene leggere L \u00e8 tipica delle macromolecole con ampia funzione di deposito mentre quelle con preponderanza di catene H presentano una maggiore capacit\u00e0 di tamponamento dei radicali liberi citoplasmatici con conseguente limitazione del danno intracellulare. La ferritina pu\u00f2 essere glicosilata prima di essere rilasciata in circolo (GF). Generalmente la quota glicosilata \u00e8 presente in circolo in una percentuale che oscilla tra il 50 e l'80 percento. Di norma, alla nascita, i valori della ferritina nel corpo umano sono lievemente pi\u00f9 elevati; il neonato pu\u00f2 avere valori compresi tra 25 a 200 ng/mL, che possono innalzarsi gi\u00e0 dal primo mese fino a 600 ng/mL, per poi ridiscendere nel corso dell'adolescenza. I valori normali nell'uomo vanno da 20 a 300 ng/mL, mentre nella donna da 12 a 150 ng/mL.\nInterpretazione valori.\nUn incremento della ferritina sierica si pu\u00f2 verificare anche nel corso di malattie infettive, processi infiammatori acuti e cronici, neoplasie, abuso di alcool, necrosi epatocellulare oppure, per brevi periodi di tempo, da associare ad alimentazioni ricche di ferro, in particolare con consumo di carni rosse.\nAlcuni esempi di valori normali secondo le et\u00e0 della vita (\u03bcg/L = microgrammi/litro):"}
{"id": "568096", "revid": "93436", "url": "https://it.wikipedia.org/wiki?curid=568096", "title": "Chiesa ortodossa in Italia", "text": "La Chiesa ortodossa in Italia \u00e8 una giurisdizione ecclesiastica cristiana ortodossa occidentale fondata nel 1991 con il proposito di costituire una chiesa nazionale ortodossa per l'Italia. Questa chiesa non \u00e8 in comunione con il Patriarcato ecumenico di Costantinopoli e dal 2013 \u00e8 nota anche come Chiesa Vecchio-Cattolica in Italia. Il primate della Chiesa ha il titolo di Arcivescovo di Ravenna e di L'Aquila e Metropolita d'Italia.\nStoria.\nIl fondatore \u00e8 stato Antonio De Rosso, ex sacerdote cattolico romano, che fond\u00f2 la chiesa nel 1991, in seno al Santo Sinodo in resistenza, una giurisdizione moderata del movimento vetero-calendarista greco e fu proclamato primo arcivescovo metropolita di questa giurisdizione ecclesiastica. All'interno del sinodo del Vecchio Calendario mons. De Rosso era gi\u00e0 diventato vescovo di Aprilia e del Lazio nel 1986.\nNel 1997 la Chiesa si lega a quei vescovi della Chiesa ortodossa bulgara che contestavano il patriarca Massimo, sul quale erano stati diffusi documenti da cui emergeva il ruolo dei servizi segreti del regime comunista bulgaro nella sua elezione al soglio patriarcale.\nVenne creato un Sinodo alternativo con a capo il metropolita di Nevrokop, che assunse il nome di Patriarca Pimen. A questo sinodo si leg\u00f2 la Chiesa ortodossa in Italia, elevata al rango di Chiesa autonoma.\nIl Metropolita Antonio fu intronizzato Arcivescovo di Ravenna e Metropolita d'Italia, diventando membro di diritto del Santo sinodo della Chiesa ortodossa bulgara del Patriarca Pimen.\nIl 20 febbraio 2009 mons. Antonio De Rosso, che da gennaio aveva assunto anche il titolo di Arcivescovo ortodosso di L'Aquila, \u00e8 morto dopo lunga malattia.\nLa Chiesa venera come santo il presbitero ortodosso siciliano Giovanni Maria Scolarici ed il figlio Giuseppe, uccisi dai pirati barbareschi nel 1544 a Piraino, in provincia di Messina, mentre cercavano di portare in salvo le Sacre Specie.\nNel 2013 la Chiesa ortodossa in Italia si pone sotto la protezione della Nordic Catholic Church, assumendo la denominazione alternativa di Chiesa Vecchio-Cattolica in Italia. "}
{"id": "568099", "revid": "2225", "url": "https://it.wikipedia.org/wiki?curid=568099", "title": "8 e \u00bd", "text": ""}
{"id": "568100", "revid": "123680172", "url": "https://it.wikipedia.org/wiki?curid=568100", "title": "Dario Dainelli", "text": "Caratteristiche tecniche.\nGiocava come difensore centrale, ottimo sulle palle alte e pericoloso sui calci piazzati.\nCarriera.\nClub.\nInizi.\n\u00c8 cresciuto nelle giovanili della Pecciolese Alta Valdera, la squadra del suo paese, per passare poi nelle giovanili dell'Empoli. A 19 anni, nel 1998, passa al dove rimane fino a gennaio 1999, senza mai giocare. Dopo la breve esperienza al , chiude la stagione alla . Nell'estate del 1999 va in prestito alla Fidelis Andria giocando 28 partite e segnando il suo primo gol da professionista, l'unico della stagione. A fine stagione il Lecce lo acquista in compartecipazione.\nL'approdo in Serie A.\nEsordisce in Serie A il 18 febbraio 2001 in Roma-Lecce (1-0). A fine anno viene riscattato dall'Empoli che poi lo vende al Brescia.\nIl 15 gennaio 2002 passa in prestito al Verona.\nTerminato il prestito rientra a Brescia dove resta per due stagioni.\nFiorentina.\nNell'estate 2004, a 25 anni, arriva alla neopromossa Fiorentina in compartecipazione per 2,5 milioni di euro. Il 19 settembre 2004 segna il suo primo goal sia con la maglia viola che in Serie A nella gara casalinga contro il Cagliari, segnando il gol vittoria al 90'. In questa stessa stagione colleziona 30 presenze e realizza altre 3 reti contro Inter, Juventus e .\nA fine stagione la societ\u00e0 riscatta l'altra met\u00e0 del giocatore per 2 milioni di euro.\nDalla stagione seguente diventa il capitano della squadra.\nIn questa stagione gioca 27 partite, pi\u00f9 una in Coppa Italia, e segna un gol all'ultima giornata di campionato contro il Chievo, fissando il punteggio sul 2-0.\nTale risultato avrebbe dato ai viola la qualificazione alla UEFA Champions League, ma dopo i fatti di \"Calciopoli\" la Fiorentina viene penalizzata di 30 punti e retrocede al 9\u00ba posto.\nL'anno successivo la Fiorentina subisce 31 gol, diventando la miglior difesa del campionato. A fine stagione rinnova il contratto fino al 2011.\nEsordisce in Coppa UEFA il 25 ottobre 2007 giocando tutti i 90' di Villarreal-Fiorentina. Durante la competizione scende in campo sei volte raggiungendo la semifinale, poi persa ai calci di rigore con il Glagsow Rangers.\nNon giocher\u00e0 molto nel corso della stagione a causa di una non perfetta forma fisica dovuta principalmente alla pubalgia.\nIl 13 agosto 2008 riprende il posto da titolare al centro della difesa in occasione della gara contro lo Slavia Praga nel terzo turno del preliminare di UEFA Champions League (2-0). Il 17 settembre 2008 esordisce in Champions League nella gara esterna con il Lione (2-2). Nel corso della stagione supera le 200 presenze in Serie A. Il 19 aprile 2009 segna la rete del momentaneo 1-2 nella partita di ritorno contro l'Udinese, partita poi persa 3-1. Il 1\u00ba maggio 2009, dopo la partita vinta 4-1 contro la Roma, il direttore sportivo Pantaleo Corvino, ospite a TVR Teleitalia su 7 Gold, afferma che Dainelli non verr\u00e0 ceduto perch\u00e9 ritenuto importante per la difesa. Il 17 maggio 2009 subisce l'ennesimo infortunio stagionale, una lombalgia acuta nella gara casalinga contro la Sampdoria, gara poi vinta 1-0. Riesce a recuperare per la settimana successiva e gioca i secondi 45' nella gara esterna contro il Lecce, partita pareggiata 1-1 dando alla Fiorentina il punto per la matematica qualificazione ai preliminari di Champions League.\nIl 18 agosto 2009 gioca la prima gara della stagione nella trasferta del preliminare contro lo Sporting Lisbona, gara pareggiata 2-2, nella quale viene ammonito. Il 4 novembre 2009 realizza anche il suo primo gol in Champions League nella vittoria per 5-2 contro il Debreceni, al Franchi.\nGenoa.\nDopo 5 stagioni e mezzo alla Fiorentina, il 12 gennaio 2010 passa a titolo definitivo per 2,5 milioni di euro al Genoa firmando un contratto triennale. Esordisce in campionato il 17 gennaio 2010 nella sconfitta contro la Roma per 3-0. Il 20 marzo 2011 in Bologna-Genoa segna il suo primo goal con i genovesi (1-1).\nChievo.\nIl 31 gennaio 2012 viene ceduto in prestito al Chievo Verona, nell'ultima giornata del calciomercato invernale, dove totalizza 6 presenze. Tornato al Genoa a fine prestito, rescinde consensualmente il contratto con la societ\u00e0 ligure e viene tesserato definitivamente al Chievo Verona. La sua seconda stagione in maglia gialloblu la conclude con 34 presenze in campionato ed una in Coppa Italia.\nIl 2 marzo 2014 segna il suo primo gol con un colpo di testa nella partita Atalanta-Chievo 2-1. Segna il goal vittoria di testa a Cagliari, che regala la salvezza al Chievo con una giornata d'anticipo. La sua stagione, caratterizzata anche da un infortunio a met\u00e0 agosto, si conclude con 25 presenze e 2 reti in campionato ed un gettone in Coppa Italia.\nIl 5 giugno 2015 rinnova fino al 30 giugno 2016 con il club veronese. Il 24 marzo 2016, nel corso dell'amichevole contro l'A.S. Villafranca, riporta la lesione del legamento crociato anteriore del ginocchio destro, terminando cos\u00ec anzitempo la stagione. Il 4 maggio seguente prolunga per un altro anno con i \"Mussi volanti\". Dopo la salvezza conseguita nella stagione 2017-2018 Dainelli lascia il Chievo dopo 6 anni in giallobl\u00f9 e pi\u00f9 di 160 presenze, ricordato tra i migliori giocatori del club.\nLivorno.\nRimasto svincolato, lascia il Chievo nell'estate di 2018 dopo sei anni e mezzo e passa al , squadra allenata dal suo ex compagno di squadra al Lecce, Cristiano Lucarelli. Dopo il turno di riposo della sua squadra, fa il suo esordio assoluto in Serie B il 2 settembre 2018, a 39 anni, alla seconda giornata del campionato 2018-2019, sul campo del (2-1 per gli abruzzesi).\nIl 13 maggio 2019, dopo la salvezza ottenuta con i toscani, annuncia il ritiro dal calcio giocato a quasi 40 anni.\nNazionale.\nDopo aver gi\u00e0 giocato con l'Under-21, esordisce in Nazionale l'11 giugno 2005, a 26 anni, nella partita amichevole Italia-Ecuador (1-1), con Marcello Lippi, durante una tourn\u00e9e post-campionato degli \"Azzurri\" negli Stati Uniti. Viene poi convocato nel settembre 2006 con Roberto Donadoni per le gare di qualificazione agli Europei 2008 contro Lituania e Francia.\nDirigente.\nDopo l'ultima stagione passata con la maglia del Livorno, il 10 luglio 2019 viene ufficializzato con il ruolo di supervisore dell'area tecnica della Fiorentina. Si tratta, quindi di un ritorno a Firenze dopo aver giocato 5 stagioni con la maglia gigliata ed esserne stato capitano. Nel frattempo consegue il patentino di allenatore UEFA B e la qualifica da direttore sportivo.\nStatistiche.\nPresenze e reti nei club.\n\"Statistiche aggiornate all'11 maggio 2019.\"\nVita privata.\nSposato con Roberta Rocchini, ha tre figli di nome Ettore, che gioca nel Ponzano, Eva e Leonardo.\nNel luglio 2007 ha aperto un ristorante nei pressi di Peccioli; il locale si chiama \"La Locanda Dell'Amicone\".\nQuando ancora giocava ha iniziato a produrre olio e vino nei suoi terreni di Peccioli per poi arrivare ad avere una propria azienda vitivinicola, la \"Cantina Dainelli\", a Cerreto Guidi nella quale si pu\u00f2 anche cenare."}
{"id": "568101", "revid": "2225", "url": "https://it.wikipedia.org/wiki?curid=568101", "title": "8 1/2", "text": ""}
{"id": "568102", "revid": "154893", "url": "https://it.wikipedia.org/wiki?curid=568102", "title": "8 \u00bd", "text": ""}
{"id": "568105", "revid": "287204", "url": "https://it.wikipedia.org/wiki?curid=568105", "title": "Associazione Sportiva Roma 1938-1939", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1938-1939.\nStagione.\nDurante il calciomercato viene ceduto in prestito Amadei all' e c'\u00e8 il ritorno di Attilio Ferraris IV, che chiude la carriera con la maglia della sua squadra del cuore; anche per Bernardini \u00e8 l'ultimo anno: abbandona infatti la Roma dopo che la riesce per la prima volta ad espugnare il Campo Testaccio. Alla fine del campionato i giallorossi arrivano quinti.\nMaglie e sponsor.\nLa divisa primaria della Roma \u00e8 costituita da maglia rossa, pantaloncini bianchi e calzettoni rossi con banda gialla orizzontale; la seconda divisa presenta una maglia bianca con banda giallorossa orizzontale tra torace e addome, pantaloncini e calzettoni neri, questi con una banda giallorossa orizzontale; in alcune partite fuori casa viene usata una divisa completamente nera, con i calzettoni ornati da una banda giallorossa orizzontale. I portieri hanno tre divise: la prima presenta maglia nera (con colletto a polo), calzoncini bianchi, calzettoni rossi con banda gialla orizzontale, la seconda maglia blu, calzoncini neri e calzettoni rossi con banda gialla orizzontale, la terza maglia grigia combinata con gli stessi calzoncini e calzettoni della precedente.\nOrganigramma societario.\nDi seguito l'organigramma societario.\nRosa.\nDi seguito la rosa.\n \nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dalle edizioni cartacee dei giornali dell'epoca."}
{"id": "568112", "revid": "599013", "url": "https://it.wikipedia.org/wiki?curid=568112", "title": "Giuseppe Marzari", "text": "Biografia.\nEra figlio di Domenico Marzari, di origine istriana, direttore della banda dell'UITE (Unione Italiana Tramways Elettrici), societ\u00e0 che gestiva il trasporto pubblico a Genova, diventata in seguito l'AMT.\nConosciuto con il semplice nome di Marzari (nome che divent\u00f2 presto un'icona e il nome della \"ditta\" di cui sarebbe stato capocomico), \u00e8 stato uno dei pi\u00f9 celebri attori e comici a recitare in dialetto genovese. Fu protagonista dei palcoscenici teatrali locali fino agli anni sessanta con una propria compagnia, che port\u00f2 in scena numerose opere che ancora oggi costituiscono il repertorio teatrale tradizionale in lingua ligure.\nIl suo esordio in scena avvenne nel 1923, al teatrino genovese La Bomboniera di via Innocenzo Frugoni, nel quale si era esibito con l'inventrice della celebre \"mossa\", Maria Campi.\nGli \"sketch\" di Marzari erano imperniati sui classici bisticci coniugali e sulle situazioni comiche care agli umoristi del suo tempo, ma spesso anche su una comicit\u00e0 di stampo pi\u00f9 moderno, con risvolti tra il cinico e il paradossale e una forte attenzione ai risvolti psicologici dei personaggi.\nHa legato il suo nome, in particolare, ad una macchietta, \"\u00d6 sci\u00f6 Ratella\" (\"Il Signor Ratella\", dove \"ratella\", in genovese, significa \"lite\"). Era sua anche la sigla della rubrica \"Il bazar del mugugno\", nel Gazzettino RAI della Liguria.\nA Marzari sono stati intitolati numerosi premi, fra cui vale la pena di segnalare qui il premio dell'associazione di studi delle tradizioni genovesi \"A Compagna\" e il premio che porta il nome del suo personaggio di maggior successo, appunto il \"Premio Sci\u00f6 Ratella\", patrocinato dagli enti locali genovesi e dalla stessa RAI. Nel 2005 Gian Domenico Solari, attore, scrittore e comico chiavarese, gli ha dedicato il libro \"Io, Marzari e i suoi amici\", con la prefazione di Dario G. Martini (Ed. Edicolors, Genova). \nRecentemente Cesare Viazzi gli ha dedicato la biografia \"Marzari, un uomo in frac\" (De Ferrari Editore, 2010) e l'etichetta genovese Devega ha pubblicato, sia su CD che tramite Internet, numerosi volumi dei suoi successi discografici.\nTifoso della Sampdoria, \u00e8 stato socio della A.C. Sampierdarenese (che nel 1946 si fuse con la S.G. Andrea Doria formando la Sampdoria) e amico dei giocatori Ballerino e Frugone.\nScomparso all'et\u00e0 di 74 anni, Marzari \u00e8 stato sepolto nel cimitero di Staglieno; a lui sono stati intitolati dei giardini nel quartiere di San Teodoro a Genova."}
{"id": "568114", "revid": "36426", "url": "https://it.wikipedia.org/wiki?curid=568114", "title": "Barco Mediceo", "text": ""}
{"id": "568116", "revid": "838137", "url": "https://it.wikipedia.org/wiki?curid=568116", "title": "Antonio De Rosso", "text": "\u00c8 stato il primate della Chiesa Ortodossa in Italia con il titolo di Arcivescovo di Ravenna e di L'Aquila e Metropolita d'Italia.\nIl Metropolita Antonio \u00e8 nato nel 1941 a Farra di Soligo, in provincia di Treviso e nel 1968 \u00e8 stato ordinato sacerdote cattolico romano. Alcuni anni pi\u00f9 tardi si \u00e8 convertito all'Ortodossia e nel 1986 \u00e8 stato consacrato vescovo con il titolo di Aprilia e Lazio nel Santo Sinodo in resistenza, una giurisdizione moderata del movimento vetero - calendarista greco.\nNel 1991 ha fondato la Chiesa Ortodossa in Italia. Nel 1993 pone la Chiesa sotto la giurisdizione del Metropolita bulgaro dell'Europa centrale e occidentale, Simeon (Dimitrov), con sede a Budapest. Nel 1995 ottiene il titolo di vescovo di Ravenna ed Italia.\nNel 1997 mons. De Rosso condivide la posizione di quei vescovi della Chiesa Ortodossa Bulgara che contestavano il patriarca Massimo, per via dei documenti divulgati negli anni novanta da cui emergeva il ruolo dei servizi segreti del regime comunista bulgaro nella sua elezione al soglio patriarcale.\nMons. De Rosso per tali ragioni ader\u00ec al Sinodo Alternativo creato dal metropolita di Nevrokop, successivamente divenuto il Patriarca Pimen.\nIl Patriarca Pimen nel 1997 concesse alla Chiesa Ortodossa in Italia lo status di chiesa autonoma, elevando mons. Antonio De Rosso ad Arcivescovo di Ravenna e Metropolita d'Italia e dichiarandolo membro di diritto del Sinodo Alternativo della Chiesa Ortodossa Bulgara.\nNel gennaio del 2009 ha assunto anche il titolo di Arcivescovo ortodosso di L'Aquila. \u00c8 morto il 20 febbraio 2009 in seguito ad un arresto cardiaco.\nIl Metropolita Antonio vantava ottimi rapporti con il Patriarca Filarete d'Ucraina.\nGenealogia episcopale.\nLa genealogia episcopale \u00e8:"}
{"id": "568118", "revid": "86255", "url": "https://it.wikipedia.org/wiki?curid=568118", "title": "Metropolita Antonio", "text": ""}
{"id": "568125", "revid": "46291", "url": "https://it.wikipedia.org/wiki?curid=568125", "title": "Parco del Beigua", "text": ""}
{"id": "568132", "revid": "729019", "url": "https://it.wikipedia.org/wiki?curid=568132", "title": "Sabu (wrestler)", "text": "\u00c8 famoso per i suoi trascorsi nella Extreme Championship Wrestling negli anni novanta, nella Total Nonstop Action dal 2002 al 2006, nella World Wrestling Entertainment dal 2006 al 2007, dove ha militato nel roster della \"ECW\".\nCarriera.\nAllenamento e Frontier Martial\u2013Arts Wrestling (1991\u20131993).\nBrunk venne allenato da suo zio Ed Farhat (The Sheik). Inizi\u00f2 la sua carriera nel wrestling nel 1985 nella federazione di The Sheik, Big Time Wrestling e fu annunciato come proveniente dall'Arabia Saudita sotto il ring name di \"Sabu the Elephant Boy\" (il nome the Elephant Boy fu levato un paio di giorni pi\u00f9 tardi rinominandolo semplicemente come \"Sabu\"). Durante gli anni 80, lott\u00f2 per varie federazioni indipendenti a Memphis, nel Michigan, nell'Ohio, in Canada e alle Hawaii. Non fu mai annunciato come Terry Brunk, poich\u00e9 il suo nome era molto simile a quello di Terry Funk.\nExtreme Championship Wrestling (1993\u20131995).\nBrunk rivel\u00f2 in un promo shoot e nel documentario \"Forever Hardcore\", che non fu Paul Heyman a portarlo nell'Extreme Championship Wrestling (ECW) ma che era nel posto giusto al momento giusto. In accordo con la storyline, Sabu, a quei tempi spesso arrivava sul ring accompagnato da 911.\nFamoso soprattutto per la sua carriera nell'Hardcore wrestling, Sabu \u00e8 molto popolare negli Stati Uniti. Tra i titoli conquistati da Sabu ci sono il ECW World Heavyweight Championship, il NWA World Heavyweight Championship, i ECW Tag Team Titles con Rob Van Dam e con Taz, il IWGP Junior Heavyweight Championship e il XPW World Heavyweight Championship.\n\u00c8 diventato famoso nell'originale Extreme Championship Wrestling durante gli anni novanta grazie al suo stile di lotta estremo. Dopo il fallimento della federazione ha lottato anche nella Total Nonstop Action Wrestling (TNA) per un piccolo periodo di tempo nel 2002 per poi ritornarvi fra il 2004 e il 2006.\nWWE (2006-2007).\nAlla fine dell'aprile del 2006 Sabu annuncia di avere firmato un contratto annuale con la World Wrestling Entertainment per far parte della rediviva ECW. A \"One Night Stand 2006\", evento in onore della ECW, Sabu affronta in un \"dream match\" il World Heavyweight Champion Rey Mysterio in un match finito in pareggio.\nIl 13 giugno Sabu vince una Extreme Battle Royal a dieci uomini nella prima puntata di \"ECW on Sci-Fi\"; con la vittoria della Battle Royal Sabu ottiene un match contro John Cena al Pay-per-view Vengeance. Al suo debutto in un Pay-per-view della WWE, Sabu viene sconfitto da Cena.\nIl 2 luglio 2006 Sabu, mentre stava viaggiando in auto con l'altro wrestler ECW Rob Van Dam, \u00e8 stato arrestato per possesso di droga. Il 5 luglio 2006 WWE.com ha annunciato che Sabu sarebbe stato multato per questo di 1000 dollari.\nAlla fine di luglio Sabu ha iniziato a richiedere un match per il titolo mondiale detenuto da Big Show che Paul Heyman rifiut\u00f2 di dargli. Sabu fu quindi costretto ad affrontare Kurt Angle in un match per determinare il primo sfidante di Show. Questo match fu per\u00f2 interrotto dall'intervento del rientrante Rob Van Dam, sospeso dalla federazione per un mese a seguito dell'arresto suo e di Sabu. Il match si ripeter\u00e0, questa volta con RVD al posto di Angle, ma a vincere \u00e8 Sabu che guadagna finalmente l'occasione di affrontare Show per il titolo a SummerSlam. Sabu perde per\u00f2 sia il match di SummerSlam sia la conseguente rivincita a ECW on SciFi, quest'ultima per squalifica. Sabu doveva partecipare all Extreme Elimination Chamber di ECW December To Dismember ma lo stesso giorno del ppv viene attaccato nel backstage e quindi fu sostituito da Hardcore Holly(il probabile ad averlo attaccato).Nel 2007 Sabu partecip\u00f2 alla Royal Rumble Match venendo eliminato da Kane dopo 5 minuti.Partecip\u00f2 anche al match di qualificazione al Money In The Bank venendo per\u00f2 sconfitto da Mr Kennedy. La ECW Originals compreso Sabu ebbe una rivalit\u00e0 con New Breed. Le due stable si scontrano a Wrestlemania 23, dove vinse la ECW Originals.\nIl 16 maggio 2007 la WWE ha ufficializzato il licenziamento di Sabu.\nRitorno in TNA (2010).\nHa riesordito in TNA nell'agosto 2010 al ppv Hardcore Justice perdendo contro Rob Van Dam. A TNA No Surrender 2010 non riesce a diventare X Division Champion venendo battuto dal campione Douglas Williams. Dopo la ECW Originals ebbe una rivalit\u00e0 con la Fortune dove il match finale tra le due stable avvenne a Turning Point dove chi veniva schienato fu licenziato. La Fortune vinse e Sabu fu quello schienato quindi lasci\u00f2 la TNA.\nTitoli e riconoscimenti.\nEastern Championship Wrestling / Extreme Championship Wrestling\nNew Japan Pro-Wrestling\nPro Wrestling Illustrated\nHardcore Championship Wrestling\nAsylum Championship Wrestling\nExtreme Wrestling Alliace\nEuropean Wrestling Association\nFrontier Martial-Arts Wrestling\nInsane Wrestling Federation\nJuggalo Championship Wrestling\nMain Event Championship Wrestling\nMotor City Wrestling\nNational Wrestling Alliance\nNWA Florida\nNational Wrestling Conference\nProfessional Championship Wrestling\nPro-Pan Pro Wrestling\nStampede Wrestling\nUltimate Championship Wrestling\nUnited States Xtreme Wrestling\nUniversal Wrestling Alliance\nWorld Wrestling Council\nWrestling Observer Newsletter Awards\nXtreme Intense Championship Wrestling\nXtreme Latin American Wrestling\nXtreme Pro Wrestling"}
{"id": "568139", "revid": "767487", "url": "https://it.wikipedia.org/wiki?curid=568139", "title": "Alternative 4", "text": "Alternative 4 \u00e8 il quarto album in studio del gruppo musicale britannico Anathema, pubblicato l'11 agosto 1998 dalla Peaceville Records.\nDescrizione.\nDiversamente dai precedenti album degli Anathema, \"Alternative 4\" \u00e8 guidato dal pianoforte e cantato con voce pulita. Molte recensioni l'hanno definito sperimentale, depressivo e atmosferico. \u00c8 considerato una spaccatura dallo stile doom metal che ha caratterizzato la prima parte di carriera del gruppo.\nNel 2003 il gruppo ha ripubblicato l'album in versione rimasterizzata con l'aggiunta di quattro bonus track: tre reinterpretazioni dei Pink Floyd e una dei Bad Religion."}
{"id": "568141", "revid": "38120", "url": "https://it.wikipedia.org/wiki?curid=568141", "title": "Andrea Ghetti", "text": "Biografia.\nImpegno giovanile negli scout e nella resistenza.\nIn seguito ad un incontro estivo con un reparto di esploratori pistoiesi, nel 1927 entra nel reparto del gruppo scout ASCI \"Milano 11\", iniziando assieme al fratello minore Vittorio una lunga avventura scout che segner\u00e0 la loro vita. Dopo aver pronunciato la sua Promessa scout in aprile, il 6 maggio 1928 assiste all'auto-scioglimento dell'ASCI, imposto dal regime fascista. Tuttavia, gi\u00e0 domenica 20 maggio ritorna a svolgere attivit\u00e0 scout e dall'autunno 1929 far\u00e0 parte del gruppo clandestino delle Aquile randagie fondato da Giulio Cesare Uccellini fino alla fine della seconda guerra mondiale, aiutando tra l'8 settembre 1943 e il 25 aprile 1945 numerosi ebrei, perseguitati politici e militari alleati a rifugiarsi in Svizzera tramite l'O.S.C.A.R. (Opera Scautistica Cattolica Aiuto Ricercati).\nNel frattempo, dopo la laurea in filosofia a indirizzo psicologico all'Universit\u00e0 Cattolica di Milano, discussa il 30 ottobre 1935 rifiutandosi di indossare l'obbligatoria camicia nera fascista, l'8 novembre entr\u00f2 nel Seminario Lombardo di Roma. Il 26 marzo 1939 celebr\u00f2 la sua prima messa nella chiesa di S. Maria Incoronata, sua parrocchia natale; divenne poi insegnante a Lecco e quindi a Milano di storia, filosofia e religione.\nNel 1942 conobbe insieme a Uccellini la zona di Montecchio Sud, vicino a Colico, sul lago di Como, che dopo la guerra sarebbe diventata la prima e principale base scout d'Italia. Nel 1945 fu nominato Assistente Ecclesiastico regionale dell'ASCI Lombarda: in questo ruolo, con l'assenso dell'arcivescovo di Milano, cardinal Alfredo Ildefonso Schuster, promosse la rinascita dello scautismo cattolico in Lombardia assieme ad Uccellini ed al fratello Vittorio. Il suo ruolo nello sviluppo del metodo fu paragonabile a quello di responsabili nazionali come Osvaldo Monass, Salvatore Salvatori e Fausto Catani; lanci\u00f2 fra l'altro la rivista R-S Servire, per i rover e i capi.\nDopoguerra e attivit\u00e0 di solidariet\u00e0.\nMons. Ghetti fu molto attivo nel campo della carit\u00e0 e del servizio. Nell'estate 1949 ide\u00f2 e realizz\u00f2 con i rover la Freccia Rossa della Bont\u00e0 dall'Italia alla Norvegia per raccogliere fondi a favore dei mutilatini di don Gnocchi.\nIl 18 novembre 1951 progett\u00f2 il primo intervento di rover a favore delle popolazioni colpite dall'alluvione del Polesine. Il 21 novembre 1956 part\u00ec, a capo di una delegazione della diocesi, per aiutare i profughi della rivolta ungherese.\nIl 10 ottobre 1963 part\u00ec per il Vajont, dove coordin\u00f2 i soccorsi della diocesi. A partire dagli anni settanta sostenne l'opera di Fratel Ettore in favore dei \"barboni\" di Milano.\nImpegno pastorale ed editoriale.\nIl 4 ottobre 1959 fu nominato parroco della chiesa di S. Maria del Suffragio, dove rimase fino alla morte. Anche in conseguenza di ci\u00f2, nel gennaio 1960 lasci\u00f2 la carica di Assistente Ecclesiastico Regionale dell'ASCI lombarda continuando ad essere l'Assistente Ecclesiastico del Gruppo Scout Milano 1\u00ba, che si insedi\u00f2 nella sua parrocchia.\nNell'aprile 1960, su richiesta dell'arcivescovo, cardinal Giovanni Battista Montini, assunse l'incarico di direttore responsabile de Il Segno, neonato bollettino mensile della diocesi, che mantenne fino alla morte.\nNel 1974, preoccupato dai rischi educativi connessi alla unificazione dell'Associazione Scouts Cattolici Italiani (ASCI) e dell'Associazione Guide Italiane (AGI) nell'Associazione Guide e Scouts Cattolici Italiani (AGESCI), partecip\u00f2 alla fondazione del Centro Studi ed Esperienze Scout Baden-Powell. Al contrario di molti altri critici, rimase per\u00f2 nell'AGESCI.\nEpilogo.\nIl 5 agosto 1980, durante la route del clan \"La Rocchetta\", muore in un incidente automobilistico. Viene poi sepolto in una fossa del Cimitero Maggiore di Milano.\nTempo dopo, i resti di monsignor Andrea Ghetti sono stati portati nella cappella di San Giorgio di Casa Scout, presso il Comitato Regionale Lombardo dell'AGESCI, in via Marco Burigozzo 11, sempre a Milano, e tumulati sotto il pavimento. Gli amici hanno dato vita dapprima all'\u201dEnte Educativo Monsignor Andrea Ghetti - Baden\u201d, e successivamente anche ad una fondazione per tramandarne la memoria e il pensiero.\nRiconoscimenti.\nIl 7 dicembre 1980 gli viene conferito dal sindaco Carlo Tognoli l'Ambrogino d'oro (massima riconoscenza del Comune di Milano) alla memoria. Lo stesso riconoscimento va al fratello minore Vittorio."}
{"id": "568154", "revid": "38120", "url": "https://it.wikipedia.org/wiki?curid=568154", "title": "Don Andrea Ghetti", "text": ""}
{"id": "568155", "revid": "38120", "url": "https://it.wikipedia.org/wiki?curid=568155", "title": "Don Ghetti", "text": ""}
{"id": "568156", "revid": "38120", "url": "https://it.wikipedia.org/wiki?curid=568156", "title": "Monsignor Ghetti", "text": ""}
{"id": "568157", "revid": "38120", "url": "https://it.wikipedia.org/wiki?curid=568157", "title": "Monsignor Andrea Ghetti", "text": ""}
{"id": "568158", "revid": "116177285", "url": "https://it.wikipedia.org/wiki?curid=568158", "title": "Ntop", "text": "NTOP (acronimo di Network top) nasce nel 1998 ed \u00e8 un'applicazione per l'analisi e il monitoraggio del traffico di rete distribuita sotto licenza GPL.\nPeculiarit\u00e0 del programma \u00e8 l'utilizzo di un'interfaccia web, che lo rende estremamente portabile.\nIl programma \u00e8 sviluppato e mantenuto da Luca Deri, ricercatore e docente presso il dipartimento di informatica dell'Universit\u00e0 di Pisa. Ntop \u00e8 uno dei pochi applicativi per le reti locali diffuso anche a livello mondiale.\nNel 2012 il software \u00e8 stato riscritto da zero in modo da dividere le funzionalit\u00e0 in tre macroaree: Cattura/Analisi/Interfaccia.\nLa nuova versione prende il nome di NTOPNG.\nNtopng \u00e8 basato sulle librerie libpcap ed \u00e8 stato scritto in modo da poter girare su piattaforme Unix, Mac OS X e Windows.\nAl suo interno il sistema di deep inspection denominato NDPI permette di effettuare l'analisi a layer 7 del traffico catturato e riconoscere oltre 100 protocolli di rete. \nLa versione NtopNg \u00e8 scritta in C++ e in Lua.\nProtocolli.\nDi default il programma riconosce i seguenti protocolli di rete:"}
{"id": "568172", "revid": "547992", "url": "https://it.wikipedia.org/wiki?curid=568172", "title": "Alessandro Potenza", "text": "Caratteristiche tecniche.\nGiocava come terzino destro, ma era in grado di ricoprire anche il ruolo di difensore centrale.\nCarriera.\nGiocatore.\nClub.\nOriginario di Apricena, cresce nelle giovanili del , in cui ha giocato per 6 anni. Successivamente approda all'Inter, nelle cui file vince il Campionato Primavera e il Torneo di Viareggio. In seguito viene ceduto in prestito: prima all' nel mese di novembre, con cui esordisce in Serie A nella sua unica apparizione in maglia biancorossa, e poi nel gennaio 2004 al (13 presenze). La stagione successiva si divide fra e Chievo, per un totale di 20 presenze. Nella stagione 2005-2006, essendo ancora di propriet\u00e0 dell'Inter, viene ceduto in prestito al Maiorca, dove colleziona 17 presenze. Nel 2006 passa alla Fiorentina a titolo definitivo.\nRimane 2 stagioni a Firenze senza trovare molto spazio, considerate le sue qualit\u00e0 tecniche non eccelse, ma segna il suo primo gol in Serie A il 23 dicembre 2006 contro il Messina. Il 1\u00ba luglio 2008 viene ufficializzato il suo passaggio al Genoa (2.200.000 \u20ac), dove rimane sino a gennaio, quando passa al in compropriet\u00e0. Esordisce con la maglia del contro la Juventus l'8 febbraio, mentre segna il primo goal il 21 febbraio contro la . Giocher\u00e0 la stagione 2009-2010 ancora con il , dopo che le societ\u00e0 si sono accordate per il rinnovo della compropriet\u00e0.\nIl Genoa non presenter\u00e0 nessuna offerta, e cos\u00ec il 26 giugno 2010 il ottiene il giocatore alle buste. Nel febbraio 2012 ha subito una lesione del legamento crociato anteriore del ginocchio destro, finendo anzitempo la stagione.\nAl termine della stagione 2012-2013 non rinnova il contratto con il . Il 30 agosto 2013 si accorda con il , in serie B. Dopo aver totalizzato 15 presenze decide di non rinnovare il contratto col Modena.\nNella sessione estiva di mercato 2014 si accorda con il Foggia, tornando nella squadra dove aveva mosso i primi passi.\nIl 29 agosto 2015 la societ\u00e0 Foggia comunica la risoluzione consensuale con il difensore poich\u00e9 aveva creato scompiglio all'interno dello spogliatoio. Viene poi ingaggiato dagli indiani del Chennaiyin dell'allenatore Marco Materazzi per l'edizione 2015 della Indian Super League; al termine della stagione, a dicembre dello stesso anno, vince il campionato battendo in finale il Goa FC.\nIl 20 gennaio 2016, durante la sessione invernale di mercato, passa alla Casertana capolista di Lega Pro.\nNazionale.\nPotenza \u00e8 stato il terzino destro titolare della Nazionale Under-21 dal 2004 al 2007. Ha preso parte alla vittoria dell'Europeo Under-21 2004 e all'Europeo U-21 2006, dove ha messo a segno il primo gol nell'esordio degli azzurrini contro la Danimarca (3-3). Dopo aver giocato da titolare le gare di qualificazione, ha dovuto saltare per un infortunio l'Europeo Under-21 del 2007.\nAllenatore.\nIl 21 dicembre 2016, pochi giorni dopo essersi svincolato dalla Casertana, viene scelto come nuovo tecnico del Madre Pietra Daunia, squadra della sua citt\u00e0 natale militante in Serie D, che sotto la sua guida, grazie ai buoni risultati nel girone di ritorno, riesce a salvarsi tramite i play-out.\nL'ottimo lavoro svolto nella stagione precedente gli vale la chiamata della ripescata Recanatese, infatti il 12 giugno 2017 diventa l'allenatore della , venendo per\u00f2 esonerato il 17 ottobre, dopo la sconfitta interna con il Francavilla per 0-2, lasciando la panchina marchigiana dopo 7 gare nelle quali ha ottenuto 4 punti, frutto di una vittoria casalinga contro il Fabriano Cerreto e tre pareggi. Nel frattempo il 7 settembre aveva superato con esito positivo l'esame da allenatore di seconda categoria UEFA A per poter allenare fino alla Serie C. Nell'estate 2018 diventa l'allenatore della Fidelis Andria, formazione con cui disputa un ottimo campionato arrivando sesto nel campionato nazionale di Serie D girone H sfiorando i play-off.\nNel luglio 2019 lascia la Fidelis per allenare l\u2019Audace Cerignola.. Il 4 novembre 2019 viene esonerato con la squadra al quint'ultimo posto del girone H.\nIl 26 agosto 2020 diviene il nuovo allenatore dell'Arezzo. Il 18 ottobre seguente, dopo aver conquistato solo un punto in cinque giornate, viene esonerato.\nStatistiche.\nStatistiche da allenatore.\n\"Statistiche aggiornate al 19 ottobre 2020.\""}
{"id": "568175", "revid": "599013", "url": "https://it.wikipedia.org/wiki?curid=568175", "title": "Mms", "text": ""}
{"id": "568178", "revid": "110157", "url": "https://it.wikipedia.org/wiki?curid=568178", "title": "Wetter (Ruhr)", "text": "Wetter (Ruhr) \u00e8 una citt\u00e0 di 29.011 abitanti della Renania Settentrionale-Vestfalia, in Germania.\nAppartiene al circondario (\"Kreis\") dell'Ennepe-Ruhr (targa EN).\nWetter si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "568181", "revid": "712828", "url": "https://it.wikipedia.org/wiki?curid=568181", "title": "Adumar", "text": ""}
{"id": "568184", "revid": "1543377", "url": "https://it.wikipedia.org/wiki?curid=568184", "title": "Alderaan", "text": "Alderaan \u00e8 un pianeta immaginario appartenente all'universo fittizio di \"Guerre stellari\". \u00c8 il pianeta natale di Bail Organa, e quello dove viene cresciuta la Principessa Leila Organa, dopo la sua nascita su Polis Massa. Viene distrutto dalla \"Morte Nera\" in \"Una nuova speranza\".\nDescrizione.\nAlderaan appare in \"Una nuova speranza\" come un pianeta di colore blu, ed \u00e8 perci\u00f2 presumibile che sia ricco d'acqua. Secondo le guide di riferimento ai luoghi di \"Guerre stellari\", Alderaan \u00e8 un piccolo pianeta roccioso ricoperto da praterie selvagge, pianure, foreste e catene montuose. Il pianeta non ha oceani, ma ha un mare polare semicongelato e migliaia di laghi e fiumi. \u00c8 ricco di biodiversit\u00e0, e popolato da un'ampia variet\u00e0 di flora e fauna.\nCultura.\nLa gente Alderaaniana coltiva l'intelletto studiando arte, architettura, poesia, e diplomazia. Considerano di valore la partecipazione nel Senato Galattico. Alderaan, seppur democratico, \u00e8 governato da una monarchia costituzionale ereditaria, con la casa degli Organa che comanda la Corte Suprema e il Consiglio del pianeta. I suoi monarchi si fregiano di diversi titoli, come \"Principe\", \"Primo Chairman\", e \"Vicer\u00e9\". Tradizionalmente l'erede al trono del pianeta \u00e8 un funzionario dell'alto consiglio e un senatore. Bail Organa \u00e8 il capo di Alderaan ed \u00e8 sul pianeta quando questo viene distrutto dalla \"Morte Nera\", mentre sua figlia (adottata in segreto) \u00e8 senatrice rappresentante del pianeta nel Senato Imperiale.\nStoria.\nDopo le guerre dei cloni, la macchina da guerra di Alderaan viene smantellata e le armi messe su una nave da trasporto chiamata \"Another Chance\". La nave \u00e8 programmata per saltare in continuazione nell'iperspazio finch\u00e9 non fosse stata richiamata su Alderaan. Alderaan diventa il mondo adottivo dei Caamasiani dopo che il loro mondo natale \u00e8 distrutto dall'Impero. Alderaan \u00e8 l'unico pianeta ad essere distrutto dalla \"Morte Nera\", sotto l'ordine del Grand Moff Tarkin, per dimostrare la potenza della stazione a Leila. Circa 60.000 Alderaniani sopravvivono perch\u00e9 non sul pianeta, e molti si rifugiano su un nuovo pianeta, che sar\u00e0 chiamato New Alderaan.\nAlderaan \u00e8 distrutto sotto ordine di Tarkin e Palpatine. Tarkin ritiene che la distruzione sia necessaria in quanto i Ribelli si stanno rinforzando e sono motivati, e che quindi una dimostrazione pubblica della potenza della \"Morte Nera\" possa spaventare i sovversivi. La sua teoria convince l'Imperatore, che approva la manovra e in seguito si pone come essere benevolente e generoso, dicendo di essere addolorato per la perdita di un nobile popolo e che il disastro non sarebbe successo, se Alderaan fosse stato sotto la protezione Imperiale. In altre parole, se Bail Organa si fosse sottomesso il pianeta sarebbe stato risparmiato. Palpatine avanza l'offerta magnanima di sistemare i sessantamila rimasti sul suo \"mondo lussuoso privato\". Il numero di Alderaniani che accetta l'offerta dell'Imperatore di trasferirsi su Byss \u00e8 sconosciuto, ma \u00e8 certo che andranno incontro a una brutta fine, in quanto molti di essi saranno resi schiavi contro la propria volont\u00e0 e altri saranno consumati dall'energia del Lato Oscuro.\nMolti dei sopravvissuti di Alderaan diventano soldati al servizio dell'Alleanza Ribelle, giurando di non lasciare che l'Impero possa distruggere un altro pianeta. Una piccola parte di essi, al contrario, diventa fanaticamente favorevole all'Impero, incolpando Bail Organa della distruzione del loro pianeta per essersi opposto. I sopravvissuti di Alderaan e i loro discendenti praticano un rituale di \"ritorno\" al sistema originale, consistente nel lasciare i parenti e amici defunti in capsule spedite verso ci\u00f2 che rimane del pianeta, in segno di rispetto per la loro vecchia casa, composta da soli asteroidi. Con Alderaan ridotto a frammenti, la Principessa Leila conduce la sua gente verso New Alderaan, che viene fondato dopo la fine della Guerra Civile Galattica. La casa reale di Alderaan, nelle persone di Leila Organa, Ian Solo e di loro figlio, continuer\u00e0 a regnare su New Alderaan e il sistema di Alderaan originale. Il governo amministra entrambi i sistemi.\n\"Star Wars Legends\".\nNell'Universo espanso \u00e8 descritto come una \"Stella Splendente\" dei Mondi del Nucleo, con pianure e montagne. Alderaan ospita anche alcune creature famose conosciute come Nerf e Thranta. Le citt\u00e0 vengono costruite con cura e badando all'ambiente circostante. La capitale, Aldera, era stata costruita su una piccola isola, centro di una caldera.\n\u00c8 il pianeta natale di Ulic Qel-Droma, che partecip\u00f2 alla grande guerra Sith intorno al 4.000 BBY."}
{"id": "568188", "revid": "2042658", "url": "https://it.wikipedia.org/wiki?curid=568188", "title": "Maresciallo d'Italia", "text": "Maresciallo d'Italia fu un grado militare creato durante il ventennio fascista in Italia.\nStoria.\nIl grado fu istituito dal capo del governo Benito Mussolini nel 1924, per onorare i generali Luigi Cadorna e Armando Diaz, che avevano comandato il Regio Esercito nella prima guerra mondiale. Successivamente, nel 1926, il grado fu conferito anche ad alcuni comandanti d'armata che si erano particolarmente distinti durante la guerra.\nContemporaneamente fu istituito anche il grado di grande ammiraglio, conferito a Paolo Thaon di Revel, che nella prima guerra mondiale aveva comandato la Regia Marina.\nA Italo Balbo, creatore della Regia Aeronautica ed eroe delle trasvolate atlantiche, venne conferito nel 1933 il grado di maresciallo dell'aria.\nNel 1938 venne istituito il grado di primo maresciallo dell'Impero, che venne conferito contemporaneamente sia a re Vittorio Emanuele III che al Duce.\nIl grado di maresciallo d'Italia \u00e8 stato abolito con il Decreto legislativo del Capo provvisorio dello Stato n. 66 del 18 gennaio 1947 .\nElenco dei marescialli d'Italia.\nTra parentesi la data di nomina."}
{"id": "568189", "revid": "712828", "url": "https://it.wikipedia.org/wiki?curid=568189", "title": "Almania", "text": ""}
{"id": "568193", "revid": "339392", "url": "https://it.wikipedia.org/wiki?curid=568193", "title": "L10n", "text": ""}
{"id": "568195", "revid": "34392", "url": "https://it.wikipedia.org/wiki?curid=568195", "title": "I18n", "text": ""}
{"id": "568200", "revid": "712828", "url": "https://it.wikipedia.org/wiki?curid=568200", "title": "Alzoc III", "text": ""}
{"id": "568202", "revid": "2218015", "url": "https://it.wikipedia.org/wiki?curid=568202", "title": "Iveco Effeuno", "text": "L'Iveco Effeuno \u00e8 un modello di autobus costruito in Italia tra il 1984 ed il 1990, realizzato in tre differenti allestimenti, urbano, suburbano ed interurbano denominati rispettivamente Iveco 471, Iveco 571 e Iveco 671.\nProgetto.\nL'Effeuno vede la luce verso la fine degli anni '70, come indicato dal suo codice di progetto (il \"7\" indica il decennio durante il quale venne progettato; il prototipo fu presentato nel 1981), come successore del Fiat 470/570/670. L'obiettivo era quello di creare un veicolo solido, adatto alla marcia sotto sforzo (a pieno carico e per lungo tempo) e di economica manutenzione.\nIl design della carrozzeria originale Iveco \u00e8 molto semplice, improntato alla praticit\u00e0 e avente come obiettivo la facile reperibilit\u00e0 dei ricambi. Esso si distacca notevolmente dallo stile dei modelli precedenti, e sar\u00e0 poi ripreso da vicino dai due modelli successivi, Turbocity e Turbocity R. In particolare, il modello \u00e8 distinguibile per i paraurti neri in plastica, il grande parabrezza spiovente ed il cofano motore in lamiera ondulata (elemento quest'ultimo che sar\u00e0 invece abbandonato dai successori).\nGli Iveco 471 e 571 montavano il motore di tipo FIAT 8220.12 aspirato, erogante 203 cavalli; gli esemplari extraurbani (671) e tutte le versioni snodate erano invece equipaggiate con la versione sovralimentata di tale propulsore (FIAT 8220.32), erogante 240 cavalli. Il cambio era automatico ZF oppure Voith-DIWA, di differenti modelli nelle varie versioni.\n\u00c8 stata realizzata anche una versione filoviaria, con equipaggiamento elettrico Marelli e carrozzeria Socimi (modello 8833 per la rete di Modena e 8839 per quella di Cagliari).\nVersioni.\nDurante il suo lungo periodo di produzione, l'Effeuno \u00e8 stato prodotto in numerose varianti e allestimenti, per venire incontro alle esigenze delle singole aziende.\nInoltre, sebbene la maggioranza degli esemplari sia stata realizzata completamente da Iveco, numerose carrozzerie italiane (SEAC-Viberti e Portesi, ad esempio), hanno prodotto autobus su telaio Effeuno. In particolare, va notato come nessuna delle vetture articolate fosse dotata di carrozzeria originale Iveco.\nDiffusione.\nTale modello \u00e8 stato acquistato dalla maggior parte delle aziende che gestiscono il trasporto pubblico in Italia, diffondendosi capillarmente su quasi tutto il territorio nazionale. \nIn particolare, si segnalano le grandi flotte possedute da ATAC Roma ed ATM Milano (rispettivamente, circa 500 e 350 vetture).\nAl 2020 tutti gli esemplari risultano essere stati ritirati dal servizio, anche se alcuni sono stati preservati come veicoli storici."}
{"id": "568203", "revid": "712828", "url": "https://it.wikipedia.org/wiki?curid=568203", "title": "Ambria", "text": ""}
{"id": "568204", "revid": "287204", "url": "https://it.wikipedia.org/wiki?curid=568204", "title": "Ando", "text": ""}
{"id": "568205", "revid": "765341", "url": "https://it.wikipedia.org/wiki?curid=568205", "title": "Snort", "text": "Snort \u00e8 un software libero per l'analisi dei pacchetti all'interno di una rete. Nel campo della sicurezza informatica \u00e8 molto utilizzato come Intrusion detection system.\n\u00c8 distribuito sotto i termini della licenza libera GNU General Public License.\nDescrizione.\nSnort \u00e8 un software leggero e performante basato sulle librerie libpcap. Esegue in tempo reale l'analisi del traffico delle reti IP e grazie a questo riesce ad individuare potenziali minacce ed intrusioni.\nIl controllo del traffico di rete avviene a diversi livelli quali:\nAlcune delle minacce che possono essere intercettate e bloccate sono:\nIl funzionamento avviene impostando il programma in una delle sue modalit\u00e0 principali:\nLe \"regole personalizzate\" da inserire all'interno del programma sono molto diffuse ed utilizzate. Molte, gi\u00e0 scritte e testate, sono reperibili online a molti indirizzi di comunit\u00e0 di sicurezza informatica\nGli output dell'analisi fornita dal programma possono essere reindirizzati ed organizzati in diversi formati quali:\nPlugin.\nUna delle maggiori potenzialit\u00e0 di \"Snort\" \u00e8 quella di poter essere ampliato attraverso plug-in. Molti sono i plug-in esistenti e numerosi sono stati sviluppati da terze parti. Le funzionalit\u00e0 aggiuntive sono tra le pi\u00f9 disparate quali interfacce di amministrazione, strumenti di report, strumenti di analisi dei log, ecc. In generale, i plug-in sono classificati in tre categorie:\nAlcuni dei plug-in pi\u00f9 conosciuti sono:"}
{"id": "568216", "revid": "642594", "url": "https://it.wikipedia.org/wiki?curid=568216", "title": "De gustibus et coloribus non est disputandum", "text": ""}
{"id": "568219", "revid": "712828", "url": "https://it.wikipedia.org/wiki?curid=568219", "title": "Anoat", "text": ""}
{"id": "568221", "revid": "320578", "url": "https://it.wikipedia.org/wiki?curid=568221", "title": "Piada", "text": ""}
{"id": "568227", "revid": "1784748", "url": "https://it.wikipedia.org/wiki?curid=568227", "title": "Crudelt\u00e0", "text": "La crudelt\u00e0 \u00e8 l'indifferenza alla sofferenza accompagnata spesso dal piacere nell'infliggerla (in psicologia \u00e8 detta sadismo).\nI modi di infliggere sofferenza possono coinvolgere la violenza, ma ci sono altri metodi che non la riguardano (per esempio, se una persona sta annegando e chiede aiuto, non soccorrerla ma guardarla divertendosi \u00e8 un atto di crudelt\u00e0, ma non violenza).\nLa persona crudele ha solitamente una supremazia sulla persona pi\u00f9 debole.\nIl termine crudelt\u00e0 viene usato spesso riguardo al trattamento degli animali, dei bambini e dei prigionieri."}
{"id": "568228", "revid": "599013", "url": "https://it.wikipedia.org/wiki?curid=568228", "title": "Yann Bonato", "text": "Alto 201 centimetri, giocava come guardia tiratrice o ala piccola.\nCarriera.\nAnche il padre Jean-Claude \u00e8 stato un cestista a livello professionistico.\nYann si \u00e8 ritirato dall'attivit\u00e0 agonistica nel 2004 a seguito di una mononucleosi."}
{"id": "568230", "revid": "104458", "url": "https://it.wikipedia.org/wiki?curid=568230", "title": "Cantone di Arnay-le-Duc", "text": "Il Cantone di Arnay-le-Duc \u00e8 una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 92 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 92:"}
{"id": "568232", "revid": "117775527", "url": "https://it.wikipedia.org/wiki?curid=568232", "title": "Giulio Cesare Uccellini", "text": "Biografia.\nGiulio Cesare Uccellini conobbe lo scautismo intorno al 1917, quando, nonostante l'opposizione del padre, entr\u00f2 nel gruppo \"Milano II\" dell'ASCI (Associazione Scouts Cattolici Italiani). Spinto da un forte senso civico e religioso rinunci\u00f2 alla carriera professionale nella Banca d'Italia e alla creazione di una famiglia per dedicare la sua vita allo scautismo e ai suoi ragazzi. Il suo impegno continu\u00f2 anche dopo il 1928, quando le Leggi Fascistissime dichiararono illegale il movimento scout.\nLe Aquile randagie.\nQuando nel 1927 fu imposto all'ASCI di apporre sulle proprie insegne lo stemma dell'ONB Uccellini si rifiut\u00f2, e di nuovo rifiut\u00f2 di consegnare le insegne quando nel 1928 lo scautismo venne definitivamente soppresso.\nUccellini, soprannominato \"Kelly\", non accett\u00f2 la fine dello scautismo, e con alcuni ragazzi continu\u00f2 a mantenere vivo clandestinamente il suo gruppo, al quale diede il nome di \"Aquile randagie\". Continu\u00f2 a portare avanti le sue idee di libert\u00e0 e non-violenza, proponendo ai ragazzi un modello di capo gioioso e coraggioso, capace di continuare nel suo impegno anche dopo che la polizia fascista lo aveva picchiato fino a procuragli dei seri danni all'udito.\nIl suo gruppo, che nel frattempo aveva accolto anche nuovi ragazzi e scout appartenenti agli altri gruppi ormai disciolti, seguit\u00f2 le attivit\u00e0 di nascosto, con campi estivi annuali e partecipando anche ai jamboree mondiali. A quello di Vogelenzang (Paesi Bassi), il 9 agosto 1937 Uccellini incontr\u00f2 Robert Baden-Powell, fondatore del movimento, il quale rimase colpito dalla storia delle Aquile randagie ed esort\u00f2 Kelly a proseguire nella sua impresa.\nLa sua fede in Dio e la sua fiducia nello scautismo lo spinsero nel 1936 a un gesto che viene cos\u00ec raccontato da Mario Sica nel suo \"Storia dello scautismo in Italia\":\nDurante il \"Jamboree della Pace\", svoltosi a Moisson (Francia) nel 1947, ricevette il soprannome di \"Bad Boy\" da J.S. Wilson, all'epoca direttore del Bureau Mondiale dello Scautismo.\nLa guerra.\nDurante la seconda guerra mondiale, e specialmente in seguito all'8 settembre 1943, Uccellini, insieme agli altri capi delle Aquile randagie, cerc\u00f2 dei modi per aiutare le persone ricercate dai fascisti. Partecip\u00f2 quindi alla nascita di O.S.C.A.R. (Organizzazione scautistica cattolica di aiuto ai ricercati). \nIl dopoguerra.\nKelly mor\u00ec il 23 marzo 1957 a 53 anni per un tumore allo stomaco. Lasci\u00f2 scritto di essere sepolto in uniforme, con al cuore il giglio scout e al collo il fazzolettone di Gilwell e i quattro tizzoni da D.C.C. internazionale, a testimonianza del suo attaccamento a un movimento al quale aveva dedicato la sua vita.\nLa sepoltura avvenne nel Cimitero Monumentale di Milano; in seguito, i suoi resti vennero composti in una celletta. Domenica 12 marzo 2017, avvicinandosi il 60\u00ba anniversario della morte, durante una giornata di festa e celebrazioni i resti vennero traslati nella cappella di San Giorgio, presso la Casa Scout di via Marco Burigozzo 11, e tumulati sotto il pavimento, assieme ai gi\u00e0 presenti resti di \u201cBaden\u201d, ovvero Andrea Ghetti (1912-1980), amico e altra importante figura scoutistica.\nOnorificenze e riconoscimenti.\nIn quello stesso anno gli viene conferita alla memoria la medaglia d'oro della provincia di Milano per il merito educativo.\nA lui \u00e8 dedicato il Campo base di Colico, in localit\u00e0 Montecchio Sud, sul lago di Como, sede di numerosi campi ASCI, AGI e poi AGESCI per capi, assistenti ecclesiastici, rover ed esploratori.\nIl gruppo scout AGESCI Milano II ha dato nome \"Kelly\" al proprio reparto nel 2007."}
{"id": "568233", "revid": "34971", "url": "https://it.wikipedia.org/wiki?curid=568233", "title": "P0f", "text": "P0f (acronimo di Passive OS fingerprinting) \u00e8 un Software Open Source (licenza GPL) che attraverso la tecnica fingerprinting passivo riesce a determinare il sistema operativo di un host remoto.\nMetodi di identificazione.\nEsistono sostanzialmente due tecniche per determinare da remoto il sistema operativo di un target.\nMetodo tradizionale.\nMetodo utilizzato in programmi quali queso e nmap, consiste nel trasmettere una sequenza di pacchetti anomali e analizzarne le risposte.\nOgni sistema operativo caratterizzer\u00e0 le risposte.\nMetodo passivo.\nConsiste nell'analizzare il traffico presente sulla rete (Sniffing) notando le caratterizzazioni presenti nei pacchetti.\nIl TTL (\"Time to live\") \u00e8 il numero massimo di router che il pacchetto pu\u00f2 attraversare prima di essere rimosso dalla rete (operazione di drop); quando il valore raggiunge 0, il pacchetto viene rimosso dalla rete, e un messaggio ICMP \u00e8 restituito al mittente. L'insieme di valori TTL differisce a seconda del sistema operativo utilizzato.\nPer esempio i sistemi Windows avranno un valore di 32, mentre per Linux avr\u00e0 un TTL di 64.\nIl formato della finestra \u00e8 l'opzione di controllo di flusso usata nel TCP.\nQuando un ospite inizia un collegamento, esso rende noto lo spazio messo a disposizione in modo da non essere sommerso da dati troppo consistenti.\nIl DF \u00e8 l'insieme di valori di frammentazione del pacchetto.\nIl TOS (tipo di servizio) \u00e8 regolato da quattro valori: minimizzare, elevare il rendimento, elevare l'affidabilit\u00e0, minimizzare il costo.\nPer esempio i pacchetti del Telnet hanno il valore \"minimizzare\", mentre l'SNMP ha l'opzione di elevare l'affidabilit\u00e0.\nVantaggi.\nIl vantaggio principale della tecnica passiva risiede nella sua metodologia non invasiva. Questa caratteristica permette di non essere facilmente individuabili da software di controllo Intrusion detection system/Firewall."}
{"id": "568238", "revid": "712828", "url": "https://it.wikipedia.org/wiki?curid=568238", "title": "Aram (disambigua)", "text": ""}
{"id": "568239", "revid": "113943721", "url": "https://it.wikipedia.org/wiki?curid=568239", "title": "Giardino della Gherardesca", "text": "Il giardino della Gherardesca si trova a Firenze, tra via Gino Capponi, via Giuseppe Giusti, Borgo Pinti (dove si accede al palazzo Della Gherardesca) e il viale Giacomo Matteotti, con l'entrata principale sul piazzale Donatello. Il giardino \u00e8 il pi\u00f9 grande giardino privato nel centro storico della citt\u00e0.\nStoria.\nAppartenuto a frate Durante Chiermontesi, conteneva ben 3.488 piante esotiche, aranci e limoni. La straordinaria raccolta era per\u00f2 frutto di guadagni illeciti, poich\u00e9 il frate era deputato alla vendita del sale ed era solito usare uno staio con una doga in meno, facendo pagare una quantit\u00e0 maggiore di quello che rifilava ai consumatori. Una volta scoperta la truffa il frate venne condannato e dopo la sua morte il giardino venne distrutto.\nPi\u00f9 tardi il giardino divenne pertinenza del palazzo di Bartolomeo Scala. Dalle descrizioni e disegni d'epoca si inferisce che il giardino aveva un impianto classico, con un orto, un vivaio e una \"ragnaia\" (cio\u00e8 un boschetto con reti stese per la cattura dei piccoli volatili), quest'ultima di propriet\u00e0 dell'Arte della Lana, che la vendette ai della Gherardesca.\nNel Settecento, dopo il termine dei lavori alla villa si inizi\u00f2 a interessarsi anche allo spazio esterno, eliminando la partitura geometrica all'italiana (ne venne lasciata solo una piccola porzione sul lato verso Borgo Pinti) si procedette a realizzare un giardino all'inglese, con vialetti, cespugli, alberi piantati a gruppi senza schema, una vasca-laghetto, due collinette e tre piccoli edifici decorativi e ricreativi: una \"Kaffeehaus\", un tempietto ionico e un \"tepidarium\".\nDietro la cancellata monumentale del Poggi, tra due corpi di edifici, si apre una graziosa fontana con putto sullo sfondo di una collinetta alberata.\nQuesto giardino era noto per le rarit\u00e0 botaniche, come i primi mandarini coltivati a Firenze e alcuni alberi pregiati, che ormai secolari, sono ancora visibili: un acero di notevoli dimensioni, una sequoia, una tuya gigante. Splendida \u00e8 la collezione di azalee.\nDurante gli stravolgimenti del periodo di Firenze Capitale, il complesso venne interessato per l'abbattimento delle mura nel 1869 e la creazione dei viali. In quel periodo venne realizzato un ingresso monumentale al giardino sul viale Matteotti, della quale si occup\u00f2 l'architetto del \"risanamento\" Giuseppe Poggi.\nDopo le distruzioni e l'incuria del periodo bellico, il giardino ebbe un magistrale restauro per opera di Pietro Porcinai. Dopo essere stato al centro di un nuovo radicale restauro, curato da Giorgio Galletti, oggi la struttura ospita un hotel a cinque stelle.\nIl palazzo Della Gherardesca con le sue pertinenze appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nL'accesso su piazza Donatello \u00e8 strettamente legato all'abbattimento dell'ultima cerchia di mura che qui passava e all'apertura di questo fronte della propriet\u00e0 sul nuovo importante asse viario, con la conseguente necessit\u00e0 di dare decoro e valorizzazione a questa porzione. Ispirato agli archi onorari romani, \u00e8 costituito da un grande fornice centrale con volta a lacunari cassettonati, fornito di un cancello in ferro battuto (numero civico 11), affiancato da due brevi e pi\u00f9 bassi corpi di fabbrica con portoni (numeri civici 10 e 12). Il disegno d'insieme determina al centro un arco affiancato da due lesene e, lateralmente, due volute che coronano due corpi pi\u00f9 bassi, il tutto in pietra. A sinistra e a destra di questa struttura sono due edifici coevi all'intervento (numeri civici 9 e 13), realizzati come \"comodi quartieri per cittadini e forestieri\", quindi da non considerare pertinenze del palazzo, seppure di propriet\u00e0 dei Della Gherardesca. Come tra l'altro risulta dalla documentazione conservata presso l'Archivio Storico del Comune di Firenze, l'opera \u00e8 da ricondurre a un progetto dello stesso Giuseppe Poggi, compresi i due edifici laterali per i quali tuttavia ci si avvalse anche dell'opera dell'ingegnere Girolamo Passeri. Sopra gli ingressi segnati dai numeri 10 e 12 sono due lapidi in marmo: la prima ricorda il conte Guido Alberto della Gherardesca come artefice del giardino del palazzo, costituito \"a pubblico decoro e a delizia dei suoi\" (1810); la seconda, datata 1873, riferisce invece della costruzione del nuovo ingresso e degli edifici che lo affiancano, \"a maggior decoro della citt\u00e0 dopo che per decreto del Municipio furono atterrate le mura urbane e fatte pi\u00f9 spaziose le vie\".\nIl giardino vero e proprio, decantato dalla letteratura, \u00e8 arricchito di un tempietto neoclassico disegnato da Giuseppe Cacialli e da una statua raffigurante Cammillo della Gherardesca, scolpita da Giovanni Battista Giovannozzi (1813). Del 1837 \u00e8 il 'tepidario ionico', progettato dallo stesso Guido Alberto della Gherardesca.\nLa zona ovest del giardino, con un disegno all'italiana ornato da aiuole geometriche e un grande arco con decorazioni spugnose, faceva un tempo parte del palazzo convento Capponcina, con ingresso su via Gino Capponi, oggi pure appartenente alla struttura alberghiera.\nLapidi.\nLe due lapidi sull'ingresso monumentale del giardino della Gherardesca sono:"}
{"id": "568243", "revid": "984922", "url": "https://it.wikipedia.org/wiki?curid=568243", "title": "Cantone di Beaune-Nord", "text": "Il Cantone di Beaune-Nord era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Beaune e i comuni di:"}
{"id": "568244", "revid": "124897082", "url": "https://it.wikipedia.org/wiki?curid=568244", "title": "Grande ammiraglio", "text": "Grande ammiraglio, grandammiraglio o grand'ammiraglio \u00e8 un grado militare o un titolo onorifico in uso in molte marine militari del mondo. I nomi relativi a questo rango variano di molto a seconda delle nazioni che lo utilizzano giungendo a usare anche \"ammiraglio della marina\" e \"ammiraglio della flotta\".\nAustria-Ungheria.\nAnton Haus, comandante della marina austro-ungarica durante la prima guerra mondiale, ottenne il titolo di \"Gro\u00dfadmiral\" nel 1916. Nessun altro membro della marina imperiale, ad eccezione di alcuni membri della famiglia imperiale, ottenne questo titolo in servizio, in quanto il suo immediato successore, Maximilian Njegovan, venne promosso al grado di \"Gro\u00dfadmiral\" dopo essersi ritirato nel 1918.\nGermania.\nPrima guerra mondiale.\nPrima e durante la prima guerra mondiale, i seguenti ufficiali vennero nominati grandammiragli della \"Kaiserliche Marine\" (Marina Imperiale):\nSeconda guerra mondiale.\nPrima e durante la seconda guerra mondiale, i seguenti uomini vennero nominati grandammiragli della \"Kriegsmarine\":\nItalia.\nGrande Ammiraglio era, durante il ventennio fascista in Italia, un titolo onorifico da conferire agli Ufficiali della Regia Marina. \nIl titolo equivalente a quello di Maresciallo d'Italia per gli Ufficiali del Regio Esercito, fu istituito per volere di Benito Mussolini nel 1924, con regio decreto n\u00ba 1908 del 4 novembre 1924, per onorare Paolo Thaon di Revel, che nella prima guerra mondiale aveva comandato la Regia Marina e fu l'unico ammiraglio a ricevere tale titolo onorifico.\nIl distintivo di grado venne istituito con foglio d'ordini del 26 marzo 1925.\nIl titolo era omologo a quello di maresciallo d'Italia del Regio Esercito e di maresciallo dell'aria della Regia Aeronautica, titoli tutti abrogati dopo la proclamazione della Repubblica nel 1948. \nIl distintivo di grado per paramano di grande ammiraglio della Regia Marina era uguale all'attuale distintivo di grado di ammiraglio quando ricopre la carica di capo di stato maggiore della difesa.\nIn Sicilia, tra il XIV e il XV secolo, esistette il grado di \"Grande ammiraglio\", con un'autorit\u00e0 che si estendeva su tutti i corpi marittimi.\nGrande ammiraglio, detto anche \"generale del mare\", era il capo delle forze navali del Regno di Napoli.\nTurchia.\nNella Marina turca il titolo di \"B\u00fcy\u00fckamiral\", che letteralmente significa \"grande ammiraglio\", viene conferito unicamente dall'Assemblea Nazionale e viene concesso solo a un ammiraglio che ha guidato con successo la vittoria di una grande flotta alla fine di una guerra. Il titolo non \u00e8 stato mai concesso durante l'epoca repubblicana. Durante il periodo dell'Impero ottomano i comandanti generali della marina turca avevano il titolo tradizionale di \"Kapudan-i Derya\" la carica venne abolita il 13 marzo 1867, anno di fondazione del Ministero della Flotta Ottomana. Da quel momento, fino alla successiva ristrutturazione nel 1877, i comandanti in capo della flotta turca furono solo ministri (al singolare \"bahriye naz\u0131r\u0131\"), incarico poi ricreato col titolo di \"donanma komutan\u0131\", cio\u00e8 di \"comandante della flotta\".\nIl grado di \"B\u00fcy\u00fckamiral\" venne istituito dal Governo della Grande assemblea nazionale turca nel 1921 e da allora non \u00e8 mai stato conferito nella storia della Marina turca. \nIl grado nelle forze armate turche \u00e8 equivalente al Mare\u0219al (maresciallo) dell'esercito e dell'Aeronautica turca."}
{"id": "568245", "revid": "984922", "url": "https://it.wikipedia.org/wiki?curid=568245", "title": "Cantone di Beaune-Sud", "text": "Il Cantone di Beaune-Sud era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Beaune e i comuni di:"}
{"id": "568246", "revid": "339392", "url": "https://it.wikipedia.org/wiki?curid=568246", "title": "Riserva dello stagnone", "text": ""}
{"id": "568249", "revid": "767487", "url": "https://it.wikipedia.org/wiki?curid=568249", "title": "Cantone di Bligny-sur-Ouche", "text": "Il Cantone di Bligny-sur-Ouche era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568252", "revid": "78273", "url": "https://it.wikipedia.org/wiki?curid=568252", "title": "Grand'Ammiraglio", "text": ""}
{"id": "568253", "revid": "984922", "url": "https://it.wikipedia.org/wiki?curid=568253", "title": "Cantone di Liernais", "text": "Il Cantone di Liernais era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568254", "revid": "712828", "url": "https://it.wikipedia.org/wiki?curid=568254", "title": "Arbra", "text": ""}
{"id": "568255", "revid": "599013", "url": "https://it.wikipedia.org/wiki?curid=568255", "title": "Usman Sale", "text": "Carriera.\nClub.\nProveniente dagli Wikki Tourists, a gennaio 2016 si \u00e8 aggregato ai norvegesi del Viking per sostenere un provino. Il 1\u00ba febbraio 2016 ha firmato ufficialmente un contratto quadriennale con il club. Ha esordito in Eliteserien il 14 marzo successivo, subentrando a Suleiman Abdullahi nella vittoria sul campo del V\u00e5lerenga col punteggio di 0-2. Il 30 ottobre ha segnato la prima rete nella massima divisione locale, con cui ha contribuito al successo esterno per 0-2 in casa del Bod\u00f8/Glimt. Ha chiuso la stagione con 11 presenze tra campionato e coppa, con una rete all'attivo.\nIl 5 dicembre 2019 \u00e8 stato reso noto il suo trasferimento ai finlandesi del KuPS.\nDopo appena una stagione al KuPS, \u00e8 stato girato in prestito all'. A fine stagione, dopo aver ottenuto la salvezza solo agli spareggi, rimane svincolato.\nNazionale.\nSale ha rappresentato la Nigeria a livello Under-20. \u00c8 stato convocato per la Coppa delle Nazioni Africane di categoria del 2015, vinta proprio dalla sua Nigeria.\nStatistiche.\nPresenze e reti nei club.\n\"Statistiche aggiornate al 4 febbraio 2022.\""}
{"id": "568256", "revid": "984922", "url": "https://it.wikipedia.org/wiki?curid=568256", "title": "Cantone di Nolay", "text": "Il Cantone di Nolay era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568258", "revid": "3115", "url": "https://it.wikipedia.org/wiki?curid=568258", "title": "Caso Yusuf Kabir e Usman Sani", "text": "Il caso Yusuf Kabir e Usman Sani riguarda due uomini nigeriani perseguitati dello stato nigeriano per essere omosessuali.\nIl caso.\nYusuf Kabir e Usman Sani sono due uomini, originari di Lagos, sentimentalmente legati tra loro. Kabir ha quarant'anni, mentre Sani ne ha diciotto. I due vengono arrestati a Katsina il 19 giugno del 2005 e successivamente imprigionati a causa della loro omosessualit\u00e0.\nL'accusa \u00e8 quella di sodomia. Secondo la legge della Sharia, vigente in alcuni stati nel nord della Nigeria tra cui lo stato di Katsina, questo reato \u00e8 punibile con la pena di morte.\nSecondo la Polizia, i due uomini furono scovati mentre avevano un rapporto sessuale in un bagno pubblico della capitale il 19 giugno del 2005. Per la prima udienza processuale, che avrebbe dovuto avere inizio il 3 agosto, gli inquirenti non hanno trovato testimoni che potessero confermare il crimine e cos\u00ec i due uomini sono stati liberati su cauzione.\nSe, al termine dell'iter giudiziario, i due saranno ritenuti colpevoli, verranno condannati a morte; anche se la Sharia prevede la lapidazione, questo supplizio non \u00e8 mai stato applicato in Nigeria.\nIl movimento delle associazioni per i diritti umani.\nLa condanna ha assunto una rilevanza internazionale per effetto dell'interessamento di numerose associazioni per i diritti umani che si sono mosse per denunciare la grave violazione dei diritti fondamentali perpetrata dallo stato nigeriano nei confronti dei due omosessuali. Tra le associazioni che prima sono intervenute c'\u00e8 stata Amnesty International che ha promosso e patrocinato una campagna di sensibilizzazione.\nIn Francia, il 2 agosto 2005 il Partito Socialista, per voce del suo segretario Fran\u00e7ois Hollande, ha chiesto al presidente della Repubblica francese Jacques Chirac ed al Governo de Villepin di intervenire con urgenza per impedire la condanna a morte di Yusuf Kabir e Usman Sani."}
{"id": "568259", "revid": "36426", "url": "https://it.wikipedia.org/wiki?curid=568259", "title": "Cardinale Alessandro de' Medici", "text": ""}
{"id": "568260", "revid": "380654", "url": "https://it.wikipedia.org/wiki?curid=568260", "title": "Latino World Order", "text": "Il Latino World Order (abbreviato in lWo o LWO) era una stable di composta da wrestler professionisti creata nel 1998 nella World Championship Wrestling. Il concetto ed il nome della stable erano ispirati al famoso nWo (New World Order), altra stable che imperversava nella WCW.\nIl lWo venne formato nel 1998 a seguito di un conflitto reale fra Eddie Guerrero ed Eric Bischoff. Il gruppo era composto dalla quasi totalit\u00e0 dei wrestler messicani del roster della WCW, come Rey Misterio, Jr., Psychosis, La Parka, Hector Garza e Juventud Guerrera. Chavo Guerrero Jr., anche lui di origine messicane, tent\u00f2 di entrarvi alcune volte, ma Eddie non gli permise di diventare un membro poich\u00e9 la storyline di allora prevedeva che Chavo si comportasse da pazzo e portasse sempre con s\u00e9 un cavallo di legno chiamato Pepe. I colori della stable erano rosso, bianco e verde, gli stessi colori della bandiera messicana. La prima apparizione del gruppo in WCW avvenne durante un'edizione di Monday Nitro durante la quale Eddie Guerrero interruppe un match fra Hector Garza e Damien. Eddie inizi\u00f2 a parlare del fatto che i dirigenti della WCW mettevano i wrestler latini l'uno contro l'altro, ed avanz\u00f2 la proposta di formare una fazione da loro composta.\nIl 4 gennaio 1999 le due fazioni del New World Order, la Wolfpac e la Black and White, si riunirono. Essi ordinarono immediatamente ai membri del Latino World Order di sciogliere il gruppo o ne avrebbero pagate le conseguenze. L'ultimatum fu accettato da tutti i membri della stable tranne Mysterio. Ci\u00f2 fu l'inizio del feud tra Mysterio e Konnan da una parte e gli Outsiders (Kevin Nash e Scott Hall) dall'altra."}
{"id": "568263", "revid": "339392", "url": "https://it.wikipedia.org/wiki?curid=568263", "title": "Chavo Guerrero, Jr.", "text": ""}
{"id": "568264", "revid": "1527148", "url": "https://it.wikipedia.org/wiki?curid=568264", "title": "Ente finanziario", "text": "In finanza un ente finanziario \u00e8 un'impresa diversa dalla banca che svolge attivit\u00e0 di assunzione di partecipazioni, di concessione di finanziamenti sotto qualsiasi forma, di prestazione di servizi di pagamento e di intermediazione in operazioni di cambio. In Italia sono anche noti come intermediari finanziari (laddove non sono bancari, essi sono i broker).\nIn Italia.\nTali tipologie di enti sono definite \"intermediari finanziari\" (bancari e non bancari) e la disciplina principale in materia \u00e8 il legislativo 385/1993 (Testo unico bancario TUB, da non confondere con il Testo unico della finanza TUF).\nRequisiti.\nTali imprese anzitutto devono essere iscritte in un apposito elenco tenuto dall'Ufficio italiano cambi (UIC) come previsto dal testo unico bancario. Tale requisito \u00e8 stato soppresso ai sensi dell'art. 62 del d.lgs. 21 novembre 2007 n. 231[1], e dal 1\u00ba gennaio 2008 le competenze dell'UIC sono passate a strutture gi\u00e0 esistenti di Banca d'Italia.\nPer ottenere l'iscrizione all'albo degli intermediari finanziari, e poter cos\u00ec svolgere l'attivit\u00e0 relativa, \u00e8 necessario che, in capo alle imprese dette, ricorrano le seguenti condizioni:\nPer gli intermediari finanziari che svolgono determinati tipi di attivit\u00e0, il Ministro dell'economia e delle finanze pu\u00f2, in deroga a quanto previsto per le condizioni per l'iscrizione nell'elenco dell'UIC, vincolare la scelta della forma giuridica, consentire l'assunzione di altre forme giuridiche e stabilire diversi requisiti patrimoniali.\nL'UIC indica le modalit\u00e0 di iscrizione nell'elenco e d\u00e0 comunicazione delle iscrizioni alla Banca d'Italia e alla CONSOB.\nAl fine di verificare il rispetto dei requisiti per l'iscrizione nell'elenco, l'UIC pu\u00f2 chiedere agli intermediari finanziari dati, notizie, atti e documenti e, se necessario, pu\u00f2 effettuare verifiche presso la sede degli intermediari stessi, anche con la collaborazione di altre autorit\u00e0.\nI soggetti che svolgono funzioni di amministrazione, direzione e controllo presso gli intermediari finanziari comunicano all'UIC, con le modalit\u00e0 dallo stesso stabilite, le cariche analoghe ricoperte presso altre societ\u00e0 ed enti di qualsiasi natura.\nIl ministro dell'economia e delle finanze, sentite la Banca d'Italia e la CONSOB, determina criteri oggettivi, riferibili all'attivit\u00e0 svolta, alla dimensione e al rapporto tra indebitamento e patrimonio, in base ai quali sono individuati gli intermediari finanziari che si devono iscrivere in un elenco speciale tenuto dalla Banca d'Italia.\nLa Banca d'Italia, in conformit\u00e0 delle deliberazioni del CICR:\nCon riferimento a determinati tipi di attivit\u00e0 la Banca d'Italia pu\u00f2 inoltre dettare disposizioni volte ad assicurarne il regolare esercizio.\nAttivit\u00e0.\nGli intermediari finanziari possono svolgere esclusivamente attivit\u00e0 finanziarie, fatte salve le riserve di attivit\u00e0 previste dalla legge.\nSi tratta di operazioni di:\nObblighi e vigilanza.\nIl ministro dell'economia e delle finanze, sentiti la Banca d'Italia e l'UIC, specifica il contenuto delle attivit\u00e0 indicate, nonch\u00e9 in quali circostanze ricorra l'esercizio nei confronti del pubblico. Gli intermediari iscritti nell'elenco speciale inviano alla Banca d'Italia, con le modalit\u00e0 e nei termini da essa stabiliti, segnalazioni periodiche, nonch\u00e9 ogni altro dato e documento richiesto.\nLa Banca d'Italia pu\u00f2 effettuare ispezioni con facolt\u00e0 di richiedere l'esibizione di documenti e gli atti ritenuti necessari.\nInoltre, pu\u00f2 imporre agli intermediari il divieto di intraprendere nuove operazioni per violazione di norme di legge o di disposizioni emanate ai sensi del TUB.\nGli intermediari finanziari iscritti nell'elenco speciale restano iscritti anche nell'elenco generale. Tuttavia, ad essi non si applica la prevista disciplina sulle informative dell'UIC.\nGli intermediari finanziari iscritti nell'elenco speciale, quando siano stati autorizzati all'esercizio di servizi di investimento ovvero abbiano acquisito fondi con obbligo di rimborso per un ammontare superiore al patrimonio, sono assoggettati alle disposizioni previste nel titolo IV, capo I, sezioni I e III (Amministrazione straordinaria e Liquidazione coatta amministrativa di Banche);\nIn caso d'insolvenza, si applica l'articolo 57, commi 4 e 5, del testo unico delle disposizioni in materia di mercati finanziari, ai sensi del Testo unico sulla finanza (D.Lgs 58/1998 conosciuto anche come \"legge Draghi\"), emanato ai sensi dell'articolo 21 della legge 6 febbraio 1996 n. 52."}
{"id": "568265", "revid": "287204", "url": "https://it.wikipedia.org/wiki?curid=568265", "title": "Cantone di Nuits-Saint-Georges", "text": "Il Cantone di Nuits-Saint-Georges \u00e8 una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 25 a 34 comuni.\nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "568268", "revid": "104458", "url": "https://it.wikipedia.org/wiki?curid=568268", "title": "Cantone di Pouilly-en-Auxois", "text": "Il Cantone di Pouilly-en-Auxois era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568269", "revid": "6923", "url": "https://it.wikipedia.org/wiki?curid=568269", "title": "Sanshiro Sugata", "text": " \u00e8 un film del 1943 diretto da Akira Kurosawa. L'opera narra la vicenda di un mitico campione di judo vissuto alla fine dell'Ottocento: il Sugata Sanshiro che d\u00e0 il titolo all'opera. Il romanzo da cui \u00e8 stato tratto il film \u00e8 ispirato alla storia di un judoka realmente esistito: Saig\u014d Shir\u014d.\n\u00c8 il primo film diretto dal regista giapponese. L'autore aveva in precedenza lavorato come assistente alla regia e sceneggiatore per registi come Kajir\u014d Yamamoto e Naruse.\nTrama.\nNel 1882, il giovane Sanshiro si reca in una palestra di jujutsu per apprendere le arti marziali; ma rimane colpito dalla mancanza di moralit\u00e0 e di valore negli uomini che vi incontra. Viene invitato ad assistere ad un evento: il maestro Monma vuole dimostrare la superiorit\u00e0 della loro disciplina sul judo sconfiggendo il maestro Yano Shogoro. Tuttavia, quella notte, Yano sconfigge uno dopo l'altro tutti gli sfidanti.\nIl giovane \u00e8 colpito dall'eleganza e dalla forza interiore che traspare dall'uomo e decide di diventare suo apprendista.\nSuperando i difetti della propria personalit\u00e0, attraverso un continuo e sofferto miglioramento interiore, Sanshiro riesce a rendersi degno degli insegnamenti del maestro (come nella scena in cui, in seguito ad un giusto rimprovero, il giovane trascorre la notte in un lago gelato per dimostrare di essere pronto anche a morire per guadagnarsi la stima di Yano).\nIn seguito vengono presentati una serie di duelli vinti dal giovane campione contro i maestri della disciplina rivale, fino all'esito finale, in una sfida mortale contro il nobile Higaki nello scenario di una collina squassata dalla tempesta."}
{"id": "568270", "revid": "984922", "url": "https://it.wikipedia.org/wiki?curid=568270", "title": "Cantone di Saint-Jean-de-Losne", "text": "Il Cantone di Saint-Jean-de-Losne era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568271", "revid": "767487", "url": "https://it.wikipedia.org/wiki?curid=568271", "title": "Cantone di Seurre", "text": "Il Cantone di Seurre era una divisione amministrativa dell'Arrondissement di Beaune.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568272", "revid": "709565", "url": "https://it.wikipedia.org/wiki?curid=568272", "title": "Battitore designato", "text": "Nel gioco del baseball, il battitore designato (DH, \"Designated Hitter\") \u00e8 il ruolo speciale introdotto nel 1973 dalla American League per sostituire il lanciatore nel suo turno in battuta. La National League non ha mai adottato il ruolo, fatta eccezione per la stagione 2020, tanto che nelle partite di World Series il battitore designato viene usato solo nelle partite giocate in casa dalla squadra campione della American league.\nIl battitore designato non \u00e8 chiamato a ricoprire alcun ruolo in difesa, e pu\u00f2 essere sostituito solo da un altro giocatore non entrato in campo. Tuttavia, pu\u00f2 in qualsiasi momento sostituire un difensore, ma in tal caso la sua squadra rinuncerebbe al ruolo per il resto della partita, e lascerebbe aperto un posto nell'ordine di battuta che dovrebbe essere riempito da un pinch hitter, un battitore subentrante.\nStoria e controversie del ruolo.\nStoricamente, salvo rare eccezioni come quella di Babe Ruth, i lanciatori non sono validi battitori: per questo, e per venire incontro alle esigenze dei tifosi, in un periodo, i primi anni settanta dominati dalle grandi prestazioni dei lanciatori e dai punteggi molto bassi, la \"American league\" decise l'introduzione di un nuovo ruolo specializzato nel solo fondamentale della battuta, che non fosse vincolato a ruoli difensivi, destinato a sostituire il lanciatore nel suo turno alla battuta, aumentando cos\u00ec le possibilit\u00e0 di punti e fuoricampo.\nL'introduzione del nuovo ruolo diede anche la possibilit\u00e0 ai \"manager\" delle squadre di ruotare pi\u00f9 giocatori, di concedere un giorno di parziale riposo a un titolare, e di schierare un battitore sempre pericoloso per il lanciatore avversario, scegliendo ad esempio un battitore designato mancino per affrontare un lanciatore destro, e viceversa. Nel baseball recente, \u00e8 diventato sempre pi\u00f9 raro l'utilizzo di battitori designati fissi, preferendo gli allenatori utilizzare il ruolo per dare un giorno di parziale riposo a giocatori a turno. Nella stagione 2005, solo David Ortiz, Travis Hafner, Carl Everett e Ra\u00fal Iba\u00f1ez hanno avuto pi\u00f9 di 300 apparizioni al piatto come battitori designati.\nI puristi del gioco non hanno mai apprezzato l'introduzione del battitore designato, che di fatto toglie uno degli elementi essenziali del gioco stesso, cio\u00e8 il fatto che ogni giocatore deve battere e giocare in difesa, in quanto il battitore designato non gioca mai in difesa, salvo sostituzioni, mentre il lanciatore non ha mai obblighi in battuta. I sostenitori del ruolo puntano invece sul fatto che lo stesso ha consentito di allungare la carriera di molti giocatori, come George Brett, Carl Yastrzemski e Paul Molitor, utilizzati come battitore designato nella parte finale delle loro carriere, e che consente anche di vedere in campo pi\u00f9 a lungo i lanciatori partenti, considerato che i manager non si sentono obbligati a cambiarli nel finale di partite molto equilibrate per ottenere un vantaggio in battuta."}
{"id": "568274", "revid": "729019", "url": "https://it.wikipedia.org/wiki?curid=568274", "title": "Lamina cribrosa", "text": "La lamina cribrosa (detta anche \"cribriforme\" oppure \"cribiforme\") rappresenta la porzione orizzontale dell'osso etmoide.\n\u00c8 cos\u00ec chiamata in quanto riccamente costellata di fori attraverso i quali passano le terminazioni nervose amieliniche del nervo olfattivo (I paio di nervi cranici).\nAll'estremit\u00e0 anteriore e posteriore della lamina vi sono due fori chiamati foro etmoidale anteriore e posteriore, per il passaggio di vasi.\nNella sua faccia endocranica presenta medialmente un'apofisi perpendicolare detta crista galli dove prende contatto con l'apice della grande falce encefalica."}
{"id": "568275", "revid": "124706808", "url": "https://it.wikipedia.org/wiki?curid=568275", "title": "Pietro Gradenigo", "text": "Biografia.\nFamiglia e formazione.\nEra figlio di Marco di Bartolomeo Gradenigo, mentre non si conosce il nome della madre che, quasi certamente, era una Querini. Secondo le genealogie ebbe un solo fratello (verosimilmente maggiore) di nome Marino, che fu padre del doge Giovanni.\nNon ci \u00e8 stato tramandato alcunch\u00e9 riguardo alla sua giovinezza e alla sua formazione. \u00c8 probabile che, secondo le consuetudini dei tempi, verso i quattordici o i quindici anni avesse cominciato a seguire il padre nei suoi impegni militari, acquisendo quel carattere risoluto e pronto all'azione che determin\u00f2 la linea del suo governo. Le cronache posteriori lo descrivono come una personalit\u00e0 virtuosa e di grande forza d'animo, riconoscente verso gli amici, quanto spietato verso i nemici. \nDa Tommasina Morosini, figlia di Giovanni e nipote di Tommasina, moglie del principe Stefano d'Ungheria e madre del re Andrea III, ebbe numerosa prole. Tra i maschi i genealogisti ricordano Bertucci, Giacomo, Paolo e Nicol\u00f2, mentre delle femmine citano Belluzza, Beriola, Engoldisa, Caterina (monaca a San Lorenzo) e Isabetta (detta anche Anna, andata in moglie a Giacomo I da Carrara). Forse cresciuti all'ombra della figura paterna, i figli svolsero una modesta carriera politica, almeno per quello che ci \u00e8 stato tramandato. Sopravvissero al padre solo Marco e Nicol\u00f2, essendo gli unici citati nel testamento come \"fidecommissari\". Rimasto certamente vedovo, qualcuno gli attribuisce una seconda moglie, Agnese Zantani, di cui comunque non si fa cenno nel testamento.\nCarriera politica.\nLa sua partecipazione alla vita pubblica \u00e8 attestata dal 1269, quando risulta eletto in Maggior Consiglio (lo sar\u00e0 nuovamente nel 1270 e nel 1276).\nLa \"Venetiarum historia\" sostiene che, durante la guerra contro Bologna del 1272-73, fosse stato messo a capo delle forze di terra veneziane, ma pi\u00f9 probabilmente questo incarico fu assegnato al padre. \u00c8 certa, invece, la sua presenza nella legazione inviata nel 1274 per trattare la pace, assieme a Giacomo Dondulo, Giovanni Tiepolo, Girardo Morosini, Giovanni Don\u00e0, Giovanni Canal e Raffaele Bettonio.\nNel 1279, assieme a Tommaso Querini e a Ruggero Morosini, fu inviato in Istria come provveditore per imporre di nuovo la presenza veneziana sulle citt\u00e0 della regione e soffocarne i tentativi di ribellione. Come tramandato da Andrea Dandolo, da Marino Sanudo e dalla stessa \"Venetiarum historia\", applicarono le consegne alla lettera e con particolare severit\u00e0. Torn\u00f2 nella penisola agli inizi degli anni 1280 come podest\u00e0 di Capodistria. Successivamente, di sicuro prima del 1285, fu podest\u00e0 di Caorle; pur trattandosi di un centro secondario del Dogado, questa carica rivestiva un certo rilievo a causa del contrabbando del sale che, attraverso il Livenza, veniva smerciato nel Friuli occidentale. Fu inoltre nel Minor Consiglio nel 1285-86 e nel 1288-89.\nElezione.\nIl 2 novembre 1289, mentre il Gradenigo ricopriva per la seconda volta la carica di podest\u00e0 di Capodistria, mor\u00ec il doge Giovanni Dandolo.\nIn quel periodo la societ\u00e0 veneziana stava attraversando un periodo molto turbolento. Una pesante crisi economica aveva colpito particolarmente le classi pi\u00f9 modeste, ovvero gli artigiani e i piccoli mercanti, che rimpiangevano i tempi dei dogi \"popolari\" Giacomo e Lorenzo Tiepolo e chiedevano a gran voce l'elezione del figlio di quest'ultimo, anch'egli di nome Giacomo. Al contempo, crescevano i rancori verso i ceti altolocati che ormai monopolizzavano le cariche politiche. \nIl 22 novembre il nuovo doge non era ancora stato eletto e in citt\u00e0 scoppiarono dei gravi disordini. Come riferito dal Caroldo, Giacomo Tiepolo ag\u00ec con prudenza e senso di responsabilit\u00e0 e, per allentare le tensioni, decise di ritirarsi nella sua villa di Marocco, nel Trevigiano.\nSecondo gli storici moderni, le cose andarono diversamente: il Tiepolo fu obbligato all'esilio dall'intransigenza della classe dirigente che, nel frattempo, cominci\u00f2 a considerare il Gradenigo come candidato ideale da opporre alle pretese popolari. \nLa \"Cronaca\" attribuita a Daniele Barbaro, ben pi\u00f9 vicina alla realt\u00e0 storica, assimila lo scontro che oppose le due parti alle lotte tra guelfi e ghibellini che coinvolgevano altre grandi citt\u00e0 dell'Italia centrosettentrionale. Questo accostamento sembra poco adatto alla realt\u00e0 veneziana, tuttavia anche al suo interno esistevano dei conflitti di classe ed era possibile che le fazioni si identificassero in uno dei due massimi poteri dell'epoca.\nIl 25 novembre, dunque, il ceto dominante elesse al dogato Gradenigo, che fu subito prelevato da Capodistria nel timore di nuove rivolte. Come sottolinea Daniele Barbaro, entr\u00f2 in citt\u00e0 senza l'accoglienza del popolo e pot\u00e9 assumere i pieni poteri solo il 3 dicembre.\nIl Dogato.\nIl dogato del Gradenigo fu piuttosto turbolento per la Repubblica, a partire dal suo inizio convulso e dalla tiepida accoglienza tributata al nuovo Doge dal popolo, che gli diede il soprannome dispregiativo di \"Pierazzo\". \nLa crisi degli anni novanta.\nL'inizio delle sfortune di Pietro Gradenigo avvenne infatti con gli insuccessi in politica estera. Dopo aver affermato la propria supremazia nel Mediterraneo orientale con la Guerra di San Saba, Venezia aveva nel frattempo perso l'egemonia su Costantinopoli, tornata in mano bizantina anche grazie all'alleanza dei genovesi, e si era per contro appoggiata a Pisa, sconfitta per\u00f2 nella battaglia della Meloria nel 1284. Dopo la caduta di San Giovanni d'Acri, nel 1291, ultimo presidio latino in \"Outremer\", le uniche rotte dirette in Oriente e praticabili ai mercanti europei passavano per Costantinopoli e il Mar Nero, ed erano saldamente in mano genovese: la Serenissima tent\u00f2 di rientrarne in possesso, ma l'attacco ad una muda genovese al largo di Corone fece scoppiare un nuovo conflitto sul finire del 1293, in cui Venezia dovette affrontare sia Genova, sia l'Impero Bizantino. \nAlla guerra esterna si sald\u00f2 un latente conflitto interno che proseguiva sin dal 1286, quando la Quarantia aveva proposto un primo piano per controllare la composizione del Maggior Consiglio. Una proposta analoga fu infatti riportata al Maggior Consiglio sul finire del 1296, al fine di ridurre l'accesso all'assemblea e selezionarne i suoi appartenenti, escludendone le classi medie che si stavano appropriando del potere. Curiosamente i pi\u00f9 forti oppositori non furono i popolani quanto piuttosto i nuovi entrati nel Maggior Consiglio che cos\u00ec perdevano la certezza di far carriera nell'amministrazione. In mezzo a manifestazioni e proteste il 28 febbraio 1297 avvenne la Serrata del Maggior Consiglio: potevano esservi ammessi solo coloro i quali vi avevano seduto negli ultimi quattro anni e i discendenti di coloro che vi avevano fatto parte sino al 1172. \nMa la tregua politica non giov\u00f2 all'andamento del conflitto con Genova, che culmin\u00f2 il 7 settembre 1298 con la pesantissima sconfitta di Curzola, avvenuta ad opera dell'ammiraglio genovese Lamba Doria, e si pot\u00e9 concludere solo grazie alla mediazione di Matteo Visconti. La successiva pace (1299), assai dura, lasci\u00f2 strascichi economici sulla classe media, quella gi\u00e0 colpita politicamente dalla serrata. Tutto ci\u00f2 condusse ad una crisi politico-istituzionale. \nLa congiura di Marin Bocconio e l'inizio del Trecento.\nNel 1300, secondo le cronache, alcuni maggiorenti esclusi dal potere e colpiti dai recenti eventi, decisero di rovesciare violentemente la situazione: tra questi, Marin Bocconio si offr\u00ec di entrar in Maggior Consiglio e sterminare tutti i capi delle fazioni conservatrici. Grazie ad un informatore il governo svent\u00f2 il complotto e giustizi\u00f2 i congiurati, ma quest'azione, invece che far cessare i contrasti, rinfocol\u00f2 il malcontento ed inaspr\u00ec la contesa. Da una parte ormai s'ergevano le famiglie Querini \u2013 Tiepolo spalleggiate dalle famiglie minori, dall'altro i nobili conservatori. Questa tensione interna si ripercosse presto anche nelle faccende estere: la guerra contro il papato nel 1308 per questione di confine provoc\u00f2 l'esplodere del bubbone che in quegli anni s'era ingrossato. \nNel 1304 inizi\u00f2 la guerra contro Padova, nel 1309 quella contro il Patriarcato di Aquileia e nel 1310 Zara si ribell\u00f2 per l'ennesima volta. \nLo scontro pi\u00f9 grave fu per\u00f2 la guerra di Ferrara, a partire dal 1308, che vide la Serenissima scontrarsi con papa Clemente V per il controllo della citt\u00e0 estense. Il conflitto fu in parte fomentato dallo stesso Gradenigo che perseguiva un'ambiziosa politica, intervenendo direttamente nelle scelte dei Consigli e quasi senza confrontarsi con il Minor Consiglio e i capi della Quarantia. Quando per\u00f2 le sorti della guerra cominciarono a volgere a favore del pontefice, mentre la citt\u00e0 attraversava una gravissima crisi finanziaria, il doge tent\u00f2 di scaricare ogni responsabilit\u00e0 sul Maggior Consiglio. Questa situazione acu\u00ec le divisioni politiche; d'altro canto, le \"armi spirituali\" impiegate dal pontefice con il solo scopo di difendere i propri interessi temporali - scomunic\u00f2 la Repubblica per due volte, il 16 ottobre 1308 e il 27 marzo 1309 -, svilupparono un certo patriottismo che riusc\u00ec a legare tra loro i diversi ceti sociali.\nLa congiura di Bajamonte Tiepolo, 1310.\nA quel punto, nella citt\u00e0 colpita da scomunica e interdetto, il Doge and\u00f2 alla ricerca di colpevoli a cui addossare le sconfitte per tranquillizzare la situazione: nel 1309 il comandante Marco Querini, esponente del partito popolare, perdendo il prezioso caposaldo di Castel Tebaldo (28 agosto 1309) provoc\u00f2 la sconfitta veneziana. Tradotto a Venezia per esser giudicato incass\u00f2 l'appoggi\u00f2 di Bajamonte Tiepolo e di parte del clero. Pietro Gradenigo parteggi\u00f2 chiaramente per una condanna esemplare dell'avversario politico e ci\u00f2 inaspr\u00ec gli animi, non si sa se per chiara scelta della fazione \"gradeniana\" che voleva concludere subito la lotta. Presto si giunse a scontri fisici durante una seduta del Maggior Consiglio che, in mano ai conservatori, ritennero responsabili i Querini. Una tale situazione, insostenibile sia politicamente che moralmente, sfoci\u00f2 in una seconda congiura. Questa volta a capo di tutto si posero lo stesso Marco Querini, il genero Bajamonte Tiepolo, nipote dei famosi dogi e uomo rispettato ed amato in molti strati sociali, e Badoero Badoer, potente esponente dell'antica casata e podest\u00e0 di Padova.\nAlla congiura s'unirono tutte le pi\u00f9 grandi ed importanti case popolari e della bassa nobilt\u00e0. I cospiratori decisero di agire all'alba 15 giugno 1310, con l'obbiettivo di occupare il Palazzo Ducale, sede del governo, e massacrare i nemici, tra i quali il Doge. Poco prima dell'azione, per\u00f2, Pietro Gradenigo ricevette da uno dei congiurati, Marco Don\u00e0, la solita soffiata: allertata la guardia e le principali magistrature, richiamati precipitosamente i rinforzi dalle podesterie della laguna di Venezia e fatti armare i sostenitori della fazione aristocratica, secondo alcune fonti il doge in persona attese con i propri uomini in armi l'arrivo dei ribelli, mettendoli in fuga.La sconfitta dei congiurati fu totale: il Querini cadde sul campo, il Badoer venne catturato ed il solo Tiepolo riusc\u00ec a cavarsela, trattando la resa. Segu\u00ec la repressione: il Tiepolo venne esiliato assieme alla famiglia e ai sostenitori, il Badoer e quanti erano invece stati catturati con lui vennero giustiziati, i beni dei ribelli confiscati e le loro dimore abbattute. Quanti si salvarono furono obbligati a fare atto di sottomissione.In reazione a questa congiura venne istituito il Consiglio dei Dieci, con parte del Maggior Consiglio del 10 luglio 1310: questo tribunale speciale con l'incarico di scoprire e reprimere cospirazioni e congiure non sarebbe mai pi\u00f9 stato abolito sino alla caduta della Repubblica\nVittoria e morte.\nPietro Gradenigo, risultato vittorioso, pot\u00e9 godersi per poco tempo la sudata vittoria: il 13 agosto 1311, a poco meno di sessant'anni, mor\u00ec improvvisamente. Venne sepolto a Murano. Simbolo dell'oligarchia, durante l'occupazione napoleonica il suo sepolcro venne violato ed il suo teschio, infisso in un bastone, portato in giro per la citt\u00e0 in segno di derisione."}
{"id": "568276", "revid": "38120", "url": "https://it.wikipedia.org/wiki?curid=568276", "title": "Giulio Uccellini", "text": ""}
{"id": "568277", "revid": "827882", "url": "https://it.wikipedia.org/wiki?curid=568277", "title": "Cantone di Bray-sur-Somme", "text": "Il Cantone di Bray-sur-Somme era una divisione amministrativa dell'Arrondissement di P\u00e9ronne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "568280", "revid": "56620", "url": "https://it.wikipedia.org/wiki?curid=568280", "title": "Lamina cribriforme", "text": ""}
{"id": "568286", "revid": "228587", "url": "https://it.wikipedia.org/wiki?curid=568286", "title": "Kelly", "text": ""}
{"id": "568287", "revid": "130040", "url": "https://it.wikipedia.org/wiki?curid=568287", "title": "Matilda di Sassonia", "text": ""}
{"id": "568289", "revid": "2175", "url": "https://it.wikipedia.org/wiki?curid=568289", "title": "Cantoni di Digione", "text": ""}
{"id": "568292", "revid": "767487", "url": "https://it.wikipedia.org/wiki?curid=568292", "title": "Cantone di Auxonne", "text": "Il Cantone di Auxonne \u00e8 una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 35 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "568294", "revid": "986213", "url": "https://it.wikipedia.org/wiki?curid=568294", "title": "Simon da Borsano", "text": " Non nacque a Borsano, ma \u00e8 ragionevole supporre che sia nato a Milano e che da Borsano provenisse la sua famiglia. Anche la data di nascita \u00e8 incerta.\nSecondo alcuni autori fu parente di Beltramo (o Bertrando) da Borsano, che fu vescovo di Parma e di Como (se fosse vero, sarebbe anche parente di Luchino, successore di Beltramo sulla cattedra di Como). Qualche autore ipotizza anche una sua parentela con Francescuolo Borsano, genero di Francesco Petrarca.\nBiografia.\nProveniente da una nobile famiglia del milanese, impegn\u00f2 la propria giovinezza nello studio e nel 1339 ottenne il dottorato \"in utroque iure\" all'Universit\u00e0 di Perugia. Assieme alle campagne contro gli eretici, lo studio del diritto canonico fu il maggior impegno della sua vita.\nDivenne arcidiacono, cio\u00e8 rettore, dell'Universit\u00e0 di Bologna e professore di diritto canonico alle universit\u00e0 di Padova e Bologna; Gilles Bellem\u00e8re fu tra i suoi allievi.\nIl 18 giugno 1371 papa Gregorio XI lo nomin\u00f2 arcivescovo di Milano; il neo-arcivescovo non entr\u00f2 mai nella citt\u00e0 sede della sua arcidiocesi: fu inviato dal papa in varie localit\u00e0 dell'Europa per combattere gli eretici attraverso la dialettica. A Nizza and\u00f2 solo nel 1380, probabilmente in attesa di potersi recare ad Avignone a incontrare l'antipapa Clemente VII.\nPapa Gregorio XI lo elev\u00f2 al rango di cardinale nel concistoro del 20 dicembre 1375, conferendogli il titolo dei Santi Giovanni e Paolo. Da cardinale partecip\u00f2 al successivo conclave dell'aprile del 1378. In questo conclave, brevissimo, fu eletto il vescovo di Bari Bartolomeo Prignano, che scelse il nome di Urbano VI; l'elezione avvenne sotto la pressione del popolo di Roma, che reclamava un papa romano \"o almanco italiano\", per timore che uno straniero riportasse la sede ad Avignone, e che giunse a sfondare la porta del conclave subito dopo il suo inizio, minacciando i cardinali. Lo stesso Simone fu indicato come \u2018papabile\u2019, ma poi la candidatura non ebbe seguito, dato che i Visconti, signori di Milano, erano in lotta col papato.\nFu presente, ma si astenne dal voto, al conclave del settembre di quello stesso anno, che elesse l'antipapa Clemente VII a Fondi, dando cos\u00ec origine al Grande Scisma d'Occidente; dopo il conclave, cerc\u00f2 rifugio con il cardinal Orsini ad Aversa, passando poi a Nizza sul finire del 1380.\nNel maggio del 1381, il cardinale Jean de la Grange si rec\u00f2 da lui a Nizza per convincerlo a riconoscere la legittimit\u00e0 del papa avignonese Clemente VII. Il giorno prima di morire, Simone firm\u00f2 una dichiarazione in tal senso. In effetti, fin dal giorno dell'elezione di Urbano VI nutr\u00ec dubbi sulla legittimit\u00e0 di questa nomina, e si adoper\u00f2 per una soluzione dello scisma, proponendo che i contendenti, papa e antipapa, si presentassero dimissionari a un concilio e da questo venisse poi la nuova nomina del papa legittimo e unico. Cos\u00ec avvenne.\nMor\u00ec il 27 agosto 1381 a Nizza, nel convento dei domenicani, dei quali era ospite, e fu sepolto nella loro chiesa (demolita nel 1882 per costruire il Palazzo di Giustizia). Della tomba non ci sono tracce; per\u00f2 \u00e8 possibile che sia rimasta sul posto, perch\u00e9 la chiesa non fu demolita a raso. Sono stati fatti dei sondaggi e si attende di poter eseguire uno scavo all'interno del Palazzo di Giustizia."}
{"id": "568295", "revid": "767487", "url": "https://it.wikipedia.org/wiki?curid=568295", "title": "Cantone di Chen\u00f4ve", "text": "Il Cantone di Chen\u00f4ve \u00e8 una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 2 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 2:"}
{"id": "568299", "revid": "3115", "url": "https://it.wikipedia.org/wiki?curid=568299", "title": "Film in esperanto", "text": "La lingua esperanto pur non essendo di alcun paese, ha avuto alcuni usi nel cinema, generalmente secondari. L'attrazione esercitata dalla lingua \u00e8 a volte quella di non dare riferimenti geografico-culturali a storie delle quali non si vuole dare alcuna collocazione geografica (per esempio in storie ambientate nel futuro, come nel film fantascientifico \"Gattaca - La porta dell'universo\"), o a volte semplicemente artistica (come nel film d'orrore \"Incubus\", dove la lingua internazionale fu usata per ottenere una particolare atmosfera).\nLungometraggi.\nVi sono solo due lungometraggi noti girati esclusivamente in lingua artificiale esperanto. Entrambi sono stati girati negli anni sessanta, ed entrambi furono per molto tempo ritenuti persi sino a recenti restauri.\nIl primo fu la produzione francese del 1964 \"Angoroj\" (\"Angosce\"), diretta da Atelier Mah\u00e9. Il film \u00e8 un giallo ambientato nella periferia parigina della durata di circa un'ora. In seguito al restauro e al rilascio della pellicola in formato home video (in formato PAL) in Svizzera, il film \u00e8 sparito nuovamente dalla circolazione. Sono disponibili solo pochissime informazioni dettagliate a proposito della disponibilit\u00e0 di \"Angoroj\", salvo che il cast era composto da un buon numero di competenti esperantisti, tra cui Raymond Schwartz, che fu associato con l'Esperanto Cabaret a Parigi.\nIl secondo lungometraggio fu la produzione statunitense del 1965 \"Incubus\", un film horror a basso budget in bianco e nero diretto dal creatore della serie televisiva \"Oltre i limiti\" (\"The Outer Limits\") e interpretato da William Shatner. Ammirato per la sua qualit\u00e0 artistica, in genere gli esperantisti ne criticano la pronuncia povera degli attori.\nDocumentari.\nI primi esempi in cui l'esperanto venne coinvolto nel mondo della cinematografia furono soprattutto vecchi cinegiornali e documentari, alcuni datati prima del 1911, quando la settima conferenza internazionale sull'esperanto venne ospitata ad Anversa, in Belgio. Il funerale del creatore dell'esperanto, Ludwik Lejzer Zamenhof, nel 1917 fu filmato. Secondo alcune fonti, il pioniere del cinema francese Leon Ernest Gaumont voleva fare un film sull'esperanto per illustrare un procedimento di sincronizzazione del suono che lui aveva sviluppato, ma il progetto fu stroncato dal sopraggiungere della Prima guerra mondiale.\nNel 2011 esce il documentario sull'esperanto \"The Universal Language\" (\"La universala lingvo\") del documentarista statunitense candidato al Premio Oscar Sam Green, con interviste in inglese ed esperanto e sottotitoli in ben 16 lingue."}
{"id": "568300", "revid": "767487", "url": "https://it.wikipedia.org/wiki?curid=568300", "title": "Cantone di Fontaine-Fran\u00e7aise", "text": "Il Cantone di Fontaine-Fran\u00e7aise era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComprendeva.\nComprendeva i comuni di:"}
{"id": "568302", "revid": "287204", "url": "https://it.wikipedia.org/wiki?curid=568302", "title": "Cantone di Fontaine-l\u00e8s-Dijon", "text": "Il Cantone di Fontaine-l\u00e8s-Dijon \u00e8 una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 30 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 30:"}
{"id": "568303", "revid": "287204", "url": "https://it.wikipedia.org/wiki?curid=568303", "title": "Cantone di Genlis", "text": "Il Cantone di Genlis \u00e8 una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 27 a 25 comuni.\nComposizione.\nI 27 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "568310", "revid": "984922", "url": "https://it.wikipedia.org/wiki?curid=568310", "title": "Cantone di Gevrey-Chambertin", "text": "Il Cantone di Gevrey-Chambertin era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568311", "revid": "984922", "url": "https://it.wikipedia.org/wiki?curid=568311", "title": "Cantone di Grancey-le-Ch\u00e2teau-Neuvelle", "text": "Il Cantone di Grancey-le-Ch\u00e2teau-Neuvelle era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568315", "revid": "287204", "url": "https://it.wikipedia.org/wiki?curid=568315", "title": "Cantone di Is-sur-Tille", "text": "Il Cantone di Is-sur-Tille \u00e8 una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 50 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 50:"}
{"id": "568317", "revid": "124584507", "url": "https://it.wikipedia.org/wiki?curid=568317", "title": "Lady Isabel", "text": " \u00e8 uno dei personaggi principali della serie di anime e manga \"I Cavalieri dello zodiaco\", apparendo in tutte le opere del franchising. Reincarnazione della dea , che combatte per la giustizia e la pace sulla Terra con i suoi Cavalieri (Cavalieri di bronzo, Cavalieri d'argento e Cavalieri d'oro). Nella traduzione in italiano dei manga (a eccezione dell'edizione della Granata Press di quello originale nel 1992) e nel ridoppiaggio dei primi quattro film il personaggio viene chiamato con il suo nome originale, ovvero Saori Kido.\nCreazione e concezione.\nNella creazione del personaggio Kurumada utilizz\u00f2 il metodo Osamu Tezuka, riprendendo in parte il personaggio di Himeko Hojo, creato per il suo precedente lavoro \"Fuma no Kojiro\". Isabel e Himeko condividono infatti un aspetto fisico simile (con la differenza che i capelli di Himeko sono pi\u00f9 scuri) e cos\u00ec come Isabel succede alla morte del nonno alla guida della sua fondazione, Himeko diventa la preside dell'Istituto Hakuoh alla morte del suo.\nUna differenza sostanziale \u00e8 nel fatto che Himeko si dimostra subito gentile e disponibile con Kojiro, mentre Isabel ha (almeno inizialmente e solo nel manga) un carattere capriccioso e autoritario. Inoltre Himeko \u00e8 un personaggio secondario, mentre Isabel ha un'importanza estremamente rilevante all'interno della storia.\nDurante un'intervista Kurumada ha dichiarato che inizialmente Isabel non sarebbe dovuta essere la dea di tutti i Cavalieri dal momento che ogni Cavaliere avrebbe dovuto avere la sua \"Atena\", ma cambi\u00f2 idea considerando che tale concetto potesse risultare difficile da capire visto il target a cui era indirizzata la serie\nPersonaggio.\nCaratteristiche e aspetto.\nLady Isabel viene presentata all'inizio come la ricchissima nipote di Alman di Thule, miliardario giapponese (divenuto duca nell'edizione italiana), nonch\u00e9 l'uomo che ha inviato i protagonisti a recuperare le Armature di Bronzo, a cui \u00e8 succeduta alla guida della Fondazione Grado, da lui creata. Solo in seguito viene svelata la sua natura di reincarnazione di Atena anche se raramente interverr\u00e0 nelle battaglie a fianco dei suoi Cavalieri.\nDall'episodio 19 della serie animata scopriamo che Isabel sa suonare il piano e nel primo film la vediamo andare a cavallo.\nFisicamente Isabel si presenta come una ragazza con i capelli lunghi e lilla (castani nelle copertine del manga, descritti \"blu profondo con i riflessi color cenere\" nel romanzo \"Gigantomachia\"), e di nobile portamento. Gli occhi sono inizialmente scuri nella serie animata, ma a partire dagli OAV di Hades prodotti dal 2002 si \u00e8 optato per un colore azzurro, come nel manga. Solitamente nella serie animata era solita apparire nelle sue vesti civili con indosso un lungo abito bianco da sera con la gonna orlata pizzo, mentre come quando appare come dea Atena indossa un chitone di seta bianca. Nei primi episodi della serie animata del 2012 \"Saint Seiya \u03a9\" Isabel indossava un vestito bianco con maniche lunghe (necessarie per nascondere le ferite di tenebra che la indebolivano) con il colletto simile a quello di un dolcevita nero e si aiutava con un bastone da passeggio. Nel manga \"I Cavalieri dello zodiaco - Saintia Sho: Le Sacre guerriere di Atena\" di Chimaki Kuori il personaggio appare per la prima volta con indosso un fuku alla marinara, oltre a fare riferimento per la prima volta al suo essere una ragazza prodigio che ha finito privatamente gli studi.\nSebbene normalmente il personaggio presenti i capelli lunghi sia in \"Saint Seiya - Next Dimension - Myth of Hades\" (sequel diretto di Kurumada) che nel film del 2014 \"I Cavalieri dello zodiaco: La leggenda del grande Tempio\" Isabel si taglia i capelli, che ora sono pi\u00f9 corti, gesto che nel mondo dell'animazione e del fumetto giapponese viene utilizzato per sottolineare il momento in cui un personaggio femminile decide di acquistare pi\u00f9 indipendenza.\nSempre in \"Saint Seiya Next Dimension\" la si vede in diverse stadi di et\u00e0 e con diversi abbigliamenti: da ragazza adulta (identica al manga/anime classico), da neonata, da bambina, con indosso la sua Armatura divina, con i vestiti classici che indossa nella serie, e con indosso anche un abito nero.\nPersonalit\u00e0.\nDal punto di vista caratteriale Isabel \u00e8 una ragazza molto forte, pronta a dare la vita per proteggere il mondo e le persone che ama, soprattutto i suoi Cavalieri e in particolare i cinque protagonisti.\nQuesto le fa anche compiere atti che la portano a ferire interiormente Pegasus e i suoi compagni, dando l'impressione di considerarli un peso o inutili (come si vede nella serie di Ade o nel terzo film), poich\u00e9 all'oscuro delle vere intenzioni della ragazza, che desidera sacrificare esclusivamente se stessa.\nInizialmente nel manga il personaggio \u00e8 molto pi\u00f9 freddo e distante, e i cavalieri (soprattutto Pegasus, che la chiama \"donna odiosa\") la considerano per molto tempo una persona insensibile ed egoista, anche dopo avere scoperto che lei \u00e8 la dea Atena. Solo dopo avere dato prova di essere pronta a sacrificarsi per fermare l'ambizione di Saga, Pegasus e i Cavalieri di Bronzo decideranno di seguirla.\nNell'anime invece questo muro comincia a essere abbattuto molto prima, sin dallo scontro con i cavalieri neri, quando la ragazza si presenta a casa di Pegasus con una lettera di sfida da parte del Cavaliere della Fenice.\nIsabel si distingue dalla maggior parte delle divinit\u00e0 in quanto lei non considera un'onta rinascere come essere umano (nel manga classico viene dato spazio anche al conflitto tra il suo essere Atena e il volere essere una ragazza normale) verso cui prova sentimenti d'amore profondi, sostenendo che proprio l'amore rende gli esseri umani in grado di fare dei miracoli\nApparizioni.\nIl Grande Tempio.\nQuando era ancora una neonata Gemini, Cavaliere d'oro, traditore che in seguito prender\u00e0 il posto del Grande Sacerdote suo fratello uccidendolo, cerc\u00f2 di ucciderla, ma venne salvata da Micene di Sagitter a costo della propria vita e affidata, dallo stesso Micene, in punto di morte, ad Alman di Thule, un duca (un semplice ricchissimo miliardario giapponese nella versione originale). Crebbe cos\u00ec nella villa di Alman, che lei credeva essere suo nonno, trattando come suoi giocattoli i ragazzini - futuri Cavalieri - ospitati nell'orfanotrofio tenuto dalla sua famiglia; crescendo divent\u00f2 pi\u00f9 responsabile grazie anche allo spirito del nonno defunto, e proprio in suo onore organizz\u00f2 la Guerra Galattica, un torneo molto desiderato dall'uomo, che mor\u00ec prima di potere vedere i preparativi ultimati.\nI cavalieri di bronzo furono inizialmente restii a vedere in lei l'autorit\u00e0 (specialmente Pegasus), ma quando scoprirono in lei la dea Atena, le giurarono eterna fedelt\u00e0, combattendo per salvare lei e la Terra in ogni occasione, contro Gemini affrontando prima i cavalieri d'argento da lui inviati come sicari, per poi recarsi al Grande Tempio per sconfiggerlo dopo avere affrontato i cavalieri d'oro alle Dodici Case dello Zodiaco.\nAsgard.\nNota: questa parte \u00e8 presente solo nell'anime\nPoco tempo dopo la sconfitta di Gemini Isabel e i Cavalieri si trovano ad affrontare una nuova minaccia proveniente da Ilda di Polaris, celebrante del dio nordico Odino e regina della citt\u00e0 di Asgard caduta schiava del maledetto Anello del Nibelungo, che l'ha portata a decidere di dichiarare guerra ad Atene per estendere il suo dominio a sud, provocando allo stesso tempo lo scioglimento dei ghiacci, finora impedito dalle preghiere di Hilda, di cui sceglie di prendere il posto, e mediante il suo cosmo Lady Isabel fa s\u00ec che i ghiacci (temporaneamente) smettano di sciogliersi, anche se ci\u00f2 potrebbe risultarle fatale per via delle basse temperature in cui lei \u00e8 sottoposta.\nI cinque cavalieri di bronzo, dopo avere affrontato e sconfitto nelle gelide terre del nord i sette Cavalieri di Asgard (che non si erano accorti del cambiamento della loro regina), riescono a evocare Balmug (la sacra spada di Odino) e a liberare Hilda dal malefico Anello del Nibelungo che rendeva la donna malvagia. Hilda (ritornata buona), fa s\u00ec che i ghiacci del nord smettano di sciogliersi pregando Odino. Tutto sembra risolto, ma nel finale Lady Isabel viene rapita dal dio Nettuno (colui che ha donato il malefico anello a Hilda).\nNettuno.\nNota: l'inizio di questa parte \u00e8 diverso tra anime e manga\nPer fermare Nettuno, dio dei mari, (che Isabel ha scoperto avere posseduto il corpo del figlio di un amico di suo nonno che in passato le aveva chiesto di sposarlo, Julian Kedives) e il suo piano di purificare la Terra con un nuovo diluvio universale, Atena sceglie di ricevere tutta la pioggia che dovrebbe cadere sulla Terra, facendosi rinchiudere all'interno dell'immensa colonna portante dei sette mari, situata al centro del regno sottomarino di Nettuno, venendo in seguito liberata dai suoi Cavalieri dopo che essi avranno sconfitto i sette Generali di Nettuno; nel finale Lady Isabel riesce nuovamente a sigillare l'anima del dio dei mari dentro l'anfora sacra e porta tutti i cavalieri in salvo con il suo cosmo.\nNel manga la storia \u00e8 simile, con la differenza che Atena si reca volontariamente da Nettuno per salvare la vita dei Cavalieri di bronzo (ricoverati in ospedale) da un suo sicario.\nHades.\nNella saga di Hades Isabel si suicida dopo avere risvegliato l'ottavo senso (l'Arayashiki) in modo da potere giungere da viva nel Regno dei Morti e potere affrontare di persona il dio dell'Oltretomba, Hades, suo acerrimo nemico sin dai tempi antichi, che vuole annientare tutto il genere umano con un'eclisse di sole eterna che causer\u00e0 su tutta la Terra una glaciazione che uccider\u00e0 tutti gli esseri viventi. Dopo avere attraversato gli inferi ed essere giunta alla Giudecca (quartier generale di Hades nell'oltretomba) si scontra una prima volta con lo spirito del dio, che possedeva il corpo di uno dei suoi Cavalieri, cio\u00e8 Shun di Andromeda, che riuscir\u00e0 a liberare grazie al suo sangue divino. Portata poi nell'Elisio dallo stesso spirito del dio dei morti viene rinchiusa nella sacra giara dell'Elisio che assorbe il suo divino sangue, ma dopo avere ricevuto la sua armatura divina da Pegasus Lady Isabel affronta di persona Hades nel suo corpo mitologico, e unendo il suo cosmo a quello dei suoi Cavalieri dentro il suo scettro di Nike trafigge a morte il dio Hades, ponendo termine alle guerre sacre definitivamente.\nSaint Seiya Next Dimension.\nNel manga \"Next Dimension\", seguito ufficiale e canonico del manga classico di Saint Seiya, Lady Isabel decide di tornare indietro nel tempo per impedire che Seiya di Pegasus venga ucciso dalla maledizione causata dalla spada di Hades durante la battaglia nei Campi Elisi, e per fare ci\u00f2 si reca insieme a Shun di Andromeda sull'Olimpo alla ricerca prima di sua sorella maggiore, la dea della Luna Artemis, poi del Dio del Tempo, Chronos. Varcato il passaggio spazio-temporale aperto da Cronos, Lady Isabel si ritrova nel passato nel XVIII secolo, ma \u00e8 ritornata una bambina per causa di Cronos, che con i suoi poteri divini ha ringiovanito la dea sino a renderla una neonata, dove viene salvata dal Cavaliere d'oro della Vergine Shijima dal Gran Sacerdote dell'epoca, che si \u00e8 rivelato un traditore passato dalla parte di Ade e, perci\u00f2, intenzionato ad assassinarla. Isabel viene quindi portata via da Shijima, il quale per\u00f2 si perder\u00e0 all'interno del \"Labirinto degli dei\", un labirinto di illusioni potentissimo evocato dal Sacerdote stesso, nel quale persino gli dei si possono perdere. Mentre si trova nel Labirinto, usando il suo cosmo divino salva Suikyo di Crateris. In seguito, vengono pi\u00f9 volte attaccati dal Cavaliere d'oro dei Pesci Cardinale (anche lui un traditore), ma la piccola dea riesce a salvare Shijima, prendendo cos\u00ec le sembianze di una bambina (cominciando cos\u00ec a spezzare il potere di Chronos su di lei) e sconfiggendo il Cavaliere dei Pesci traditore con il suo cosmo divino per poi guarire Shijima e arrivare insieme a lui (dopo avere incontrato i cavalieri d'oro del XX secolo, mentre era finita in una distorsione spazio-temporale causata dal Labirinto) all'uscita del labirinto con il filo di Arianna. Raggiunta la 12\u00b0 casa dei Pesci, Saori viene avvelenata dal serpente Samael, dotato di un veleno molto potente che la uccider\u00e0 in poco tempo; l'unico in grado di salvarla \u00e8 il potentissimo Odysseus di Ofiuco, il 13\u00b0 Gold Saint leggendario che preso risorger\u00e0. Per tale motivo Shijima la prende in braccio, e si dirige alla casa dell'Ofiuco, attraversando la casa dei pesci (infestata da serpenti velenosi e piena anche di rose velenose), ma grazie anche all'aiuto di Cardinale dei Pesci (che ora crede in Atena e decide di aiutarla), riesce a superarla e poi raggiunge l'11\u00ba casa dell'Aquario dove incontra il Gold Saint dell'Acquario Mystoria e anche Hyoga di Cygnus (che \u00e8 giunto dal futuro per aiutarla). Saori viene affidata a Hyoga, il quale poi raggiunge rapidamente la 10\u00b0 casa dello zodiaco dove incontra Izo del Capricorno. Il predecessore di Shura del Capricorno, usando la sacra spada Excalibur inizia a colpire Hyoga, per testare la sua fedelt\u00e0 per Atena, intanto l'intero Santuario \u00e8 scosso da un violento terremoto. Alla fine Izo \u00e8 convito dalle capacit\u00e0 e dalle parole di Hyoga e lo lascia passare dalla decima casa. Giunto alla nona Casa del Sagittario, Hyoga viene attaccato e ferito dalle frecce d'oro di Gestalt, cavaliere d'oro del Sagittario del diciottesimo secolo. Ma grazie anche all'intervento prima dello spirito di Aiolos del Sagittario, poi della stessa Atena che annulla con il suo potere l'illusione mentale di Odyseous su Gestalt, lo fa ritornare dal lato del bene. Qui si viene a sapere dell'esistenza di una freccia divina, dono di Atena, la \"Freccia della Dea\". Gestalt permette di oltrepassare la nona casa a Saori e Hyoga, nel mentre rinasce la leggendaria casa di Ofiuco... Giunti nella gigantesca casa di Ofiuco, Saori viene rinchiusa in un involucro\\barriera protettivo e curativo dall'enorme serpente d'oro custode della casa di Ofiuco, intanto Hyoga assiste alla resurrezione del leggendario Gold Saint...\nSaint Seiya \u03a9.\nNella nuova serie animata \"Saint Seiya \u03a9\" (ambientata pi\u00f9 di dieci anni dopo la sconfitta di Ade) Saori viene attaccata da Mars (dio del combattimento appartenente al pianeta Marte), venendo colpita dalla maledizione scagliatale da Mars che ne debilita il fisico; viene salvata dall'arrivo di Seiya, divenuto Gold Saint del Sagittario, che scontrandosi con l'avversario scompare misteriosamente insieme a lui. Si ritira in una villa su di un'isola con Shaina e il fido maggiordomo della famiglia Kido Tatsumi, per crescere e allenare un bambino di nome Kouga, che addestrato da Shaina diviene il nuovo Saint di Pegasus.\nSaori ha fondato la \"Palestra\" centro di formazione e addestramento per i giovani Saint, che li prepara a eventuali minacce future.\nTredici anni dopo viene attaccata nuovamente da Mars, e anche lei scompare misteriosamente. Si scoprir\u00e0 che \u00e8 tenuta prigioniera proprio sul pianeta Marte (astro di cui Mars \u00e8 la divinit\u00e0 protettrice), all'interno di un albero malefico che ne assorbe lentamente il Cosmo al fine di potere rigenerare quel mondo. I nuovi Saint per salvarla dovranno affrontare molte peripezie, sino a sconfiggere Mars e il dio Apsu (il vero nemico della storia). Si viene a sapere inoltre che tredici anni prima, durante la prima battaglia contro Mars, fu proprio Saori a sconfiggere Mars.\nNella seconda serie Saori affronter\u00e0 personalmente Pallas, una dea, sua sorellastra e amica di infanzia, e riuscir\u00e0 a sconfiggerla, portandola dalla parte del bene; intanto i suoi cavalieri sconfiggeranno il vero nemico di questa serie, Saturno, un dio del tempo.\nSaint Seiya - Saintia Sh\u014d.\nIn questo manga che si svolge fra il 13\u00ba e il 14\u00ba volume del manga di Kurumada, ossia nel periodo di tempo che divide la prima e la seconda parte della storia del fumetto originale (intitolate rispettivamente The Sanctuary e The Poseidon), anche se i primi capitoli narrano fatti accaduti prima dell'inizio del manga classico; vede una giovane Saori aiutata da un gruppo particolare di Saint donne chiamate Santie (ancelle e guardie del corpo della dea), combattere contro la dea della discordia Eris, aiutata dalle sue guerriere Dryad.\nLa nemica di questo manga, la dea Eris, \u00e8 gi\u00e0 apparsa nel film La dea della discordia.\nPoteri.\nIn quanto reincarnazione della dea Atena Lady Isabel sviluppa durante la storia diversi poteri, primo fra tutti l'immenso cosmo che emana, nemmeno paragonabile a quello di un cavaliere. Il suo cosmo le permette di ammansire animali selvaggi e di ridare le forze a persone prossime alla morte. A differenza del fratello Apollo, di Discordia e di Ade non sembra per\u00f2 capace di riportare in vita le persone morte.\nSempre grazie al cosmo riesce a purificare le menti delle persone che sono state plagiate dal male.\nLa dea pu\u00f2 inoltre avvolgere una o pi\u00f9 persone in bolle di energia incredibilmente resistenti, che fluttuano nell'aria e che possono viaggiare guidate dalla volont\u00e0 di Atena (come mostrato nella serie classica).\nAtena possiede inoltre la tecnica chiamata \"Misopethamenos\" (mezza morte), grazie alla quale permette a Doko di rallentare il battito del cuore, potendo cos\u00ec invecchiare pi\u00f9 lentamente e vivere per centinaia di anni, per poi ringiovanire in caso di necessit\u00e0.\nAtena \u00e8 capace di creare sigilli per imprigionare Ade e le sue truppe e lo spirito di Poseidone, anche se di durata limitata.\nIl suo sangue ha diverse propriet\u00e0 divine; tra le pi\u00f9 conosciute c'\u00e8 quella che permette alle armature di evolversi fino allo stadio di \"God Cloth\" e di attraversare l'Iperdimensione indenni (come mostrato nella serie classica).\nCon il suo cosmo ella riesce a potenziare e a infondere energia ai suoi Cavalieri anche se essi si trovano a grande distanza da lei (mostrato nella serie classica).\nAtena/Saori dimostra di possedere anche grandi capacit\u00e0 telepatiche con cui comunica con i suoi cavalieri anche se essa si trova molto lontana da loro (mostrato nella serie classica e in \"Next Dimension\").\nNel romanzo \"Gigantomachia\" Saori mostra di potersi anche teletrasportare, viaggiando da Atene al monte Etna, e anche nel seguito \"Next Dimension\" ella utilizza il teletrasporto per raggiungere l'Olimpo.\nSempre in \"Next Dimension\", Atena/Saori utilizza il suo divino cosmo per teletrasportare dei Saint, oppure per guarire le ferite altrui, per creare illusioni, e anche per sconfiggere avversari.\nCome mostrato nella serie classica le capacit\u00e0 combattive della dea sembrano invece legate soprattutto alle sue armi pi\u00f9 che al cosmo. Lo scettro di Nike si trasforma in una lancia capace di trafiggere e uccidere una divinit\u00e0 come Ade. Lo scudo invece permette di difendersi dalle altre armi divine come la spada di Hades, e in alcuni casi di curarla dalle ferite (come la freccia d'oro che l'ha colpita al cuore). La sua armatura la protegge e le dona nuove energie. Lo scettro di Nike simboleggia il suo dominio sulla Terra e funge da tramite per il suo cosmo. Nell'epoca mitologica era inoltre dotata della spada Excalibur, capace di tagliare qualsiasi cosa, che don\u00f2 poi al Cavaliere del Capricorno.\nPrecedenti incarnazioni.\nUna caratteristica della dea Atena in \"I Cavalieri dello zodiaco\" \u00e8 il fatto che lei si reincarni periodicamente come fanciulla umana per proteggere la Terra da Ade o da altre divinit\u00e0 ambiziose.\nCome ribadito nel manga - nella lotta contro Nettuno - lei non si impossessa di corpi altrui (come Ade, Nettuno o Discordia) ma rinasce sempre come una persona diversa, da vita a vita.\nAtena mitologica.\nIn questo corpo Atena ha combattuto le prime guerre sacre in difesa dell'umanit\u00e0 contro Nettuno, Ares e successivamente Ade.\nIl corpo mitologico della dea finora \u00e8 comparso solo in un flashback, quando Atena dona la spada Excalibur a Capricorn. Questo corpo \u00e8 disegnato in maniera uguale alla statua di Atena, con i capelli e gli occhi castani.\nNel capitolo 12 di \"Next Dimension\" viene mostrata l'Atena mitologica, che ha una pettinatura simile a quella della sua reincarnazione Saori, e con i colori di capelli uguali al manga.\nSasha.\nSasha \u00e8 la reincarnazione di Atena precedente a Lady Isabel, e appare nel manga spin-off non canonico \"Lost Canvas\" e nella serie televisiva da esso tratta. A differenza della sua reincarnazione Sasha \u00e8 nata in Italia ed \u00e8 cresciuta povera in un orfanotrofio, prima di essere adottata dal Santuario in vista della guerra contro Ade.\nQuand'era all'orfanotrofio, i suoi migliori amici erano suo fratello maggiore Aron (che sar\u00e0 scelto da Ade come corpo ospite) e Tenma, ossia Pegasus nella sua vita precedente. Quest'ultimo lo reincontrer\u00e0 al Santuario, mentre il ragazzo si allena per diventare Cavaliere.\nRelazioni sentimentali.\nLady Isabel ha instaurato con Pegasus un rapporto complesso e a volte difficile che si andr\u00e0 via via stemperando nell'arco dell'intera vicenda. Nella \"Side Story\" \"Il grande amore di Atena\" questo aspetto viene evidenziato, mettendo in contrapposizione la sua natura di ragazza che vuole donare il suo amore al ragazzo di cui \u00e8 innamorata (Isabel), e quella di dea che deve provare per tutti i suoi Cavalieri e per l'intera umanit\u00e0 lo stesso grado di affetto in modo da non fare favoritismi. In \"Next Dimension\" e ne \"Le porte del paradiso\", Isabel si dimostra disposta a qualsiasi sacrificio per salvare la vita al ragazzo (seppur in condizioni differenti). Nella prima serie dell'anime la ragazza tenta di baciare Pegasus, ma questo gesto viene interrotto con la minaccia di Tisifone \"Se solo t'azzardi a baciarlo Lady Isabel, io...\". Al termine dell'episodio la stessa Tisifone scoprir\u00e0 che Lady Isabel in realt\u00e0 \u00e8 la dea Atena. Pegasus rifiuta inizialmente l'autorit\u00e0 comportandosi in maniera indipendente e credendo che la fanciulla si interessi maggiormente della sacra armatura del sagittario che delle vite dei cavalieri. In seguito per\u00f2 il cavaliere comprende di essersi sbagliato e decide di rispettare l'autorit\u00e0 di Lady Isabel. La vera identit\u00e0 della fanciulla \u00e8 ovviamente una sorpresa per Pegasus, come per gli altri cavalieri, e l'eroe rischier\u00e0 moltissimo per salvare la sua Dea, non solo alle dodici case ma anche nell'occasione dell'attacco incrociato di Damian e Tisifone. Il rapporto speciale con Pegasus sembra avere radici antiche, poich\u00e9 si dice che colui che ha colpito il Signore degli Inferi sia destinato a reincarnarsi come cavaliere di Pegasus ogni qual volta la reincarnazione di Atena faccia la sua comparsa sulla Terra. Il Cavaliere di Pegasus infatti \u00e8 sempre stato accanto ad Atena nelle varie Guerre Sacre contro Ade e in \"Lost Canvas\" le loro precedenti incarnazioni sono amici d'infanzia, molto uniti fra di loro. Altro ragazzo da cui Isabel \u00e8 stata attratta \u00e8 Freyr (una divinit\u00e0 di Asgard) nel secondo film, ma la cosa si ferma a un semplice scambio di sguardi. Lo stesso vale per Julian Kedives (ricettacolo del dio Nettuno) rifiutando la sua proposta di matrimonio. Con Pegasus, il rispetto reciproco e la fortissima intesa trascinata dai tempi del mito rende il loro rapporto affine e molto pi\u00f9 profondo di qualsiasi altro personaggio presente nelle varie saghe. Con una eccezione secondaria di Micene, altro cavaliere legato al destino della Dea.\nApparizioni in altri media.\nIsabel \u00e8 apparsa in tutti e cinque i film tratti dalla serie, dove il suo salvataggio dal nemico di turno (Discordia, Balder, Apollo, Lucifero e Artemide) da parte di Pegasus e gli altri \u00e8 il principale motore della vicenda. In \"Episode G\", oltre ad apparire brevemente all'inizio come neonata, ha avuto una piccola apparizione in forma spirituale dove il suo cosmo (a detta di Crono) trascende il tempo per aiutare Ioria. Nel romanzo \"I Cavalieri dello zodiaco - Gigantomachia\" affronter\u00e0 per un breve periodo Tifone, dio dei giganti incarnatosi per breve tempo nel corpo di Mei, figlio naturale di Alman di Thule e Cavaliere della Chioma di Berenice.\n\u00c8 stato annunciato che il protagonista della serie spin-off \"Saint Seiya \u03a9\" sar\u00e0 il figlio adottivo di Isabel (la quale apparir\u00e0 nel primo episodio).\nShoko Nakagawa ha cantato una image song del personaggio (dal titolo \"I'll be there\") contenuta nel CD \"Saint Seiya \u03a9 Song Collection\"\nL'immagine del personaggio \u00e8 stata riprodotta in molti prodotti ufficiali tratti dalla serie (come trading cards e vari gadget come modellini action figure o poster), oltre ad apparire nei videogiochi tratti dalla serie come personaggio non giocabile (a esclusione di \"Saint Seiya - Brave Soldiers\" del 2013 dov'\u00e8 possibile usarla in combattimento) e nel videogame nel 2007 \"Jump Ultimate Star\" per Nintendo DS come PG. \u00c8 un personaggio giocabile anche nel videogioco \"Saint Seiya Soul Soldiers\", dove \u00e8 presente anche la sua versione OCE, cio\u00e8 con i colori del manga originale.\nSaori \u00e8 anche un personaggio del film in CGI, .\nSaori \u00e8 anche un personaggio della serie in CGI original Netflix iniziata nel 2019 Knights of the Zodiac.\nInfluenza in altre opere.\nIl personaggio di Lady Isabel \u00e8 stato citato (specialmente come Atena) in vari anime come \"School Rumble\" e \"Hayate no Gotoku\" e due carte del gioco Yu-Gi-Oh! (Donna Pantera e Athena) sono ispirate a lei: la prima riprende lo scettro di Nike e lo scudo della dea, mentre la seconda l'aspetto"}
{"id": "568318", "revid": "984922", "url": "https://it.wikipedia.org/wiki?curid=568318", "title": "Cantone di Mirebeau-sur-B\u00e8ze", "text": "Il Cantone di Mirebeau-sur-B\u00e8ze era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568320", "revid": "38120", "url": "https://it.wikipedia.org/wiki?curid=568320", "title": "Saori Kido", "text": ""}
{"id": "568321", "revid": "767487", "url": "https://it.wikipedia.org/wiki?curid=568321", "title": "Cantone di Pontailler-sur-Sa\u00f4ne", "text": "Il Cantone di Pontailler-sur-Sa\u00f4ne era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568322", "revid": "36426", "url": "https://it.wikipedia.org/wiki?curid=568322", "title": "Confessioni (Sant'Agostino)", "text": ""}
{"id": "568327", "revid": "125616693", "url": "https://it.wikipedia.org/wiki?curid=568327", "title": "Piazza del Ges\u00f9 (Roma)", "text": "Piazza del Ges\u00f9 \u00e8 una delle pi\u00f9 tipiche piazze del centro storico di Roma, prendendo il nome dalla omonima chiesa dell'ordine dei gesuiti. Deve la sua celebrit\u00e0 anche:\nNelle immediate vicinanze si incontrano anche largo di Torre Argentina, Via delle Botteghe Oscure e Piazza Venezia.\nEt\u00e0 imperiale.\nNella zona della piazza, fino a piazza Grazioli, si estendeva anticamente il Portico dei Due Divi, una grande piazza porticata realizzata da Domiziano per rendere omaggio al fratello Tito e al padre Vespasiano, nel luogo dove i due \"divi\" avevano pernottato prima di celebrare il trionfo. Successivamente, fino a tutto il Medio Evo, l'area era nota per la presenza del \"Porticus Pallacinae\".\nPrima della Chiesa.\nPrima dell'edificazione della Chiesa del Santissimo Nome di Ges\u00f9 (questo il nome completo), voluta dal pontefice Paolo III nel 1541, l'area era occupata dalla piccola chiesa dedicata a Santa Maria della Strada.\nMentre allora l'area prendeva il nome di piazza degli Altieri, in ragione delle vicine case poi sostituite da Palazzo Altieri (in via del Plebiscito 49), la chiesa era in precedenza della famiglia Astalli, che per corruzione si trasform\u00f2 da \"de Astariis\" in \"de Stara\". All'interno era contenuta una rappresentazione antichissima della Madonna, oggi conservata nella chiesa presente.\nChiesa del Ges\u00f9.\nSant'Ignazio di Loyola sviluppa l'idea della costruzione dal 1550, interpellando anche Nanni di Baccio Bigio e il pi\u00f9 celebre Michelangelo, ma bisogna aspettare ben diciotto anni dopo per ottenere il primo finanziamento, permesso dal cardinale Alessandro Farnese. Fu seguito il progetto di Vignola sotto la direzione dei padri gesuiti Giovanni Tristano e Giovanni De Rosis, mentre la facciata fu realizzata da Giacomo Della Porta.\nLa chiesa viene consacrata nel 1584. La decorazione delle cappelle laterali, realizzata nel 1590, deve la sua materia alle Terme di Tito, da cui furono spoliati i marmi con cui realizzare l'opera. Nella cappella di Sant'Ignazio vi \u00e8 un altare con alcuni Angeli sorreggenti un mappamondo: questo era considerato il pi\u00f9 grande lapislazzuli esistente: tuttavia, un recente restauro ha smentito l'ipotesi, poich\u00e9 ha constata che la sfera \u00e8 in realt\u00e0 composta da cemento coperto di lapislazzuli. Nello stesso luogo si trova un gruppo di stucco ritraente la Trinit\u00e0 e con una statua d'argento del santo: questa fu modellata da Canova, ma l'originale realizzata da Pietro Legros venne utilizzata da papa Pio VI per effettuare il pagamento a Napoleone imposto dal Trattato di Tolentino.\nCasa Professa.\nNella stessa piazza, allineato alla facciata della chiesa, vi \u00e8, al numero 45, il palazzo voluto dal cardinale Odoardo Farnese che ospit\u00f2 a lungo Ignazio di Loyola il santo gesuita (sono infatti aperte al pubblico le Camere di Sant'Ignazio) dove mor\u00ec nel 1543. Vi ha avuto sede per la prima volta la Compagnia di Ges\u00f9. All'interno della Casa Professa dei Padri Gesuiti sono presenti (e aperti al pubblico) le stanze in cui abit\u00f2 sant'Ignazio di Loyola alle quali si accede passando per un corridoio prospettico affrescato da Andrea Pozzo.\nPalazzo Cenci-Bolognetti.\nIl palazzo fu edificato nel 1737 come prolungamento del limitrofo di Alessandro Petroni. La facciata, opera di Ferdinando Fuga, \u00e8 di otto anni posteriore. Fu sede della Democrazia Cristiana dal 1944. Dopo un lungo conflitto giudiziario \u00e8 rimasto in disponibilit\u00e0 - con il simbolo - di una delle formazioni democristiane nate dal disfacimento della DC, la nuova DC.\nCuriosit\u00e0.\nNella piazza vi \u00e8 solitamente molto vento(probabilmente dovuto alla vicinanza del Campidoglio), \nDintorni e collegamenti.\nPiazza del Ges\u00f9 \u00e8 uno dei nodi strategici (e critici) del traffico nel centro di Roma.\nVi confluiscono infatti diverse strade lungo le quali si incontrano numerose emergenze monumentali."}
{"id": "568329", "revid": "123424127", "url": "https://it.wikipedia.org/wiki?curid=568329", "title": "Cacciacarri", "text": "Cacciacarri (o carri caccia, \"Jagdpanzer\" nella generica denominazione tedesca, e non \"Panzerj\u00e4ger\" che era invece il nome solamente di alcuni dei primi modelli) indica una tipologia di veicoli da combattimento adibita specificamente al contrasto dei carri armati.\nCaratteristiche.\nSviluppati nel corso della seconda guerra mondiale, questi mezzi si differenziavano generalmente dai semoventi d'artiglieria in quanto montavano bocche da fuoco a tiro teso e diretto (quindi cannoni a puntamento diretto e non obici come la maggior parte dei semoventi) ad alta velocit\u00e0 iniziale ed erano protetti da pesanti corazze, inizialmente parziali e in seguito integrali, come i carri armati, dovendo operare direttamente a contatto con le forze corazzate nemiche. Dai carri armati si distinguevano invece per l'assenza, nella maggior parte dei casi, di una torretta mobile, e ci\u00f2, se da un lato richiedeva di controruotare i cingoli nel puntamento in direzione (quello cio\u00e8 sul piano orizzontale), dall'altro consentiva un basso profilo e quindi offriva un minor bersaglio al tiro dei carri nemici.\nDopo la seconda guerra mondiale il ruolo dei cacciacarri si \u00e8 notevolmente ridotto, dato che i compiti che venivano svolti da questi veicoli sono stati attribuiti direttamente ai carro armato da combattimento (MBT).\nUtilizzo e diffusione nel mondo.\nGermania.\nNel luglio 1941 la Wehrmacht si trov\u00f2 di fronte il T-34 e il KV 1 sovietici, e fu costretta a trovare un mezzo per fermare queste nuove minacce. Gli unici carri disponibili che avevano un anello di torretta sufficiente a supportare un pezzo lungo da 75\u00a0mm (arma ritenuta necessaria per poter affrontare con tranquillit\u00e0 l'ottima corazza inclinata del T-34) erano i Panzer IV, quindi fu iniziato lo sviluppo del Panzer IV F2, sulla base dei carri esistenti e fu iniziata la progettazione del Panzer V Panther. Tuttavia questa linea poteva portare frutti solo su tempi dell'ordine di diversi mesi (il Panzer IV F2 entr\u00f2 in servizio nella primavera del 1942 e il Panther entr\u00f2 in servizio solo nel luglio 1943), quindi, una volta stabilito che era necessario avere veicoli blindati armati con cannoni di almeno 75mm, si decise di rinunciare alla torretta per incrementare il calibro dell'arma. Su questa linea furono prodotti cannoni semoventi destinati ad operare contro i carri armati, definiti nella terminologia tedesca \"Jagdpanzer\" (carri da caccia), in italiano \"cacciacarri o carri caccia\". Invece, come gi\u00e0 accennato, \"Panzerj\u00e4ger\" (cacciatore di carri) fu il nome di battesimo di alcuni modelli oltre che la relativa specialit\u00e0 militare.\nTentativi nel senso di costruire semoventi destinati alla lotta contro i carri armati erano gi\u00e0 stati effettuati, usando gli scafi del Panzer I su cui era montato un cannone da 47\u00a0mm (Panzerj\u00e4ger I), prodotto dal marzo al maggio 1940 in 132 esemplari. Ovviamente questi veicoli non potevano essere la soluzione per il contrasto ai carri sovietici, quindi lo scafo del carro cecoslovacco Panzer 38(t) fu adattato per ospitare in una struttura aperta superiormente il cannone russo da 76,2\u00a0mm (catturato in grandi quantit\u00e0 all'inizio della campagna) o il cannone anticarro PaK 7,5\u00a0cm, questo nuovo veicolo fu denominato Marder III, mentre il Marder II fu basato su scafo Panzer II con lo stesso armamento. Questi veicoli furono costruiti in un numero notevole di esemplari ed operarono su tutti i teatri di guerra. Quando si resero disponibili cannoni anticarro da 88\u00a0mm fu realizzato un \"Panzerj\u00e4ger\" su scafo PzKpfw III modificato (allungato e con alcune caratteristiche del Panzer IV, usato anche per il semovente Hummel), denominati Nashorn, costruito in pochi esemplari a partire dal novembre 1942 risent\u00ec della struttura aperta (simile appunto a quella dell'Hummel) per l'impiego in prima linea.\nGli scafi utilizzati per le prove del Tiger (P) (il carro Tiger progettato dall'ing. Ferdinand Porsche) furono riconvertiti e, protetti con una struttura in casamatta, ospitarono il cannone 8,8 cm KwK 43 L/71 diventando cos\u00ec gli Elefant. Ci si aspettavano grandi cose da questi mezzi costruiti in 90 esemplari e furono usati per la prima volta a Kursk (luglio 1943), con risultati estremamente deludenti. Questi mezzi pesantissimi, pur armati con il cannone pi\u00f9 potente fra quelli che potevano essere montati su mezzi corazzati, erano totalmente impotenti di fronte alla fanteria, quindi subirono gravissime perdite. Ritirati dal fronte russo, furono utilizzati sul fronte italiano, dove comunque non brillarono visto che la loro titanica mole e l'altissimo rateo di peso per centimetro quadrato di cingolo non erano affatto adatti alle strade romane e ai ponti medievali e rinascimentali dell'Italia meridionale e centrale.\nLa soluzione dei \"Jagdpanzer\" non era ovviamente soddisfacente (anche se alcuni veicoli avevano caratteristiche notevoli), quindi fu iniziato anche lo sviluppo di veicoli studiati appositamente per il contrasto dei mezzi corazzati nemici.\nFino dal 1941 fu iniziata lo modifica dello Sturmgesch\u00fctz III (cannone d'assalto), che, nato nel 1940 armato con un obice da 75\u00a0mm in posizione fissa, era basato sullo scafo del Panzer III ed era completamente protetto. A partire dal modello F fu sviluppato un modello armato con il cannone 7,5\u00a0cm StuK L/43, successivamente sostituito con il cannone 7,5\u00a0cm StuK L/48 (modelli F/8 e G). Questi mezzi, che operarono dall'inizio del 1942 fino alla fine della guerra, si dimostrarono estremamente utili nel contrasto ai carri nemici, data la potenza del loro armamento e la loro bassa sagoma (erano alti 2,150 m).\nLa necessit\u00e0 di usare un'arma pi\u00f9 potente del 7,5\u00a0cm StuK L/48 costrinse i progettisti a usare uno scafo pi\u00f9 ampio di quello del Panzer III (gi\u00e0 nello StuG III l'equipaggio, con i portelli chiusi, era in condizioni estremamente disagiate), quindi fu progettato un mezzo su scafo Panzer IV, che utilizzava il Kwk 42-7.5\u00a0cm (che, con una lunghezza di 70 calibri, aveva una velocit\u00e0 iniziale nettamente superiore a quella del modello usato sullo StuG III, lungo solo 48 calibri). Il mezzo entr\u00f2 in servizio nell'ottobre 1943, ma ben presto, dato che tutta la produzione dei KwK 42 7.5\u00a0cm era assorbita dai Panzer V Panther, dopo i primi esemplari si dovette tornare al 7,5\u00a0cm StuK L/48. Questo mezzo si dimostr\u00f2 pi\u00f9 che idoneo all'uso, anche se, nel corso del 1944 alcuni esemplari furono forniti del nuovo StuK 42 7.5\u00a0cm (lungo 70 calibri), ma, dato che la produzione in serie inizi\u00f2 alla fine del 1944 non si possono avere valutazioni precise n\u00e9 sulla quantit\u00e0 prodotta n\u00e9 sull'utilizzo del mezzo.\nCertamente lo \"Jagdpanzer\" pi\u00f9 riuscito fu quello basato sullo scafo del Panther, detto Jagdpanzer V Jagdpanther che, armato con il cannone PaK 43 8,8\u00a0cm L/71, aveva una sovrastruttura a piastre inclinate realizzata in modo tale da deflettere i colpi nemici, ed era praticamente privo di \"shot traps\" (letteralmente, trappole per i colpi), per cui i proiettili che lo colpivano tendevano a scivolare sulla blindatura invece di penetrarla. Fu messo in linea nel febbraio 1944 ma le vicende belliche ne limitarono la produzione a soli 382 veicoli, dato che per lo scafo ed il sistema di propulsione del mezzo erano richieste notevoli quantit\u00e0 di materiali pregiati, che, in quei mesi, limitarono tutta la produzione bellica tedesca. Data la limitata produzione di questi mezzi, in genere venivano assegnati solo ai comandanti ed agli equipaggi pi\u00f9 esperti.\nFu tentata la costruzione anche di un cacciacarri su scafo Panzer VI Tiger II, armato con il cannone PaK 44 12,8\u00a0cm L/55 e con un peso che arrivava a 70 t. Ovviamente questo peso ne limitava pesantemente la mobilit\u00e0, quindi la sua unica funzione era difensiva. Ne furono costruiti 88 esemplari (11 sullo scafo del Tiger (P)) prima della fine della guerra.\nQuando la Germania aveva conquistato la Cecoslovacchia nel 1938 era in produzione presso le fabbriche \u0160koda il carro TNH P-S, la cui costruzione fu continuata con il nome di Panzer 38(t). nel 1941 il carro era ormai obsoleto, quindi il suo scafo fu usato come base per artiglierie semoventi (fra l'altro per la produzione del Marder III, indicato sopra). Nel 1943 inizi\u00f2 la progettazione di un cacciacarri leggero, basato appunto sullo scafo del Panzer 38(t), denominato Hetzer. Questo mezzo si dimostr\u00f2 il cacciacarri tedesco pi\u00f9 longevo di tutta la guerra, dato che, dopo la fine della guerra, fu prodotto per l'Esercito Svizzero come \"G 13\" e fu ritirato dal servizio solo negli anni settanta. Questo mezzo era armato con il PaK 39 7,5\u00a0cm, e aveva una sagoma talmente bassa (2 metri di altezza) da essere quasi invisibile in appostamento, i suoi maggiori difetti consistevano nello spazio abitativo estremamente ridotto e nel fatto che il cannone, posto sull'estrema destra dello scafo, doveva essere tuttavia caricato da destra (questo a causa del fatto che il cannone era stato abbinato al progetto su una base di pura disponibilit\u00e0 e non era stato possibile progettarne uno \"ad hoc\"), creando non pochi problemi al servente che nell'operazione rischiava di ferirsi anche gravemente.\nQuesti sono i veicoli studiati in Germania per avere una funzione anticarro, ma molti altri veicoli vennero da improvvisazioni effettuate quasi nelle officine campali (un esempio ne \u00e8 il \"Bren Carrier\", armato con il \"PaK 35 3,7 cm\", che oper\u00f2 in Normandia). Una descrizione dettagliata di tutti questi veicoli, spesso prodotti in quantit\u00e0 irrisorie, sarebbe in un certo senso fuorviante, mostrando un esercito che va avanti rattoppando i mezzi che trova in giro. In realt\u00e0 la Wehrmacht, pur mostrando uno spirito di improvvisazione talvolta geniale, cerc\u00f2 sempre di operare con i mezzi prodotti per lo scopo preciso a cui erano destinati.\nItalia.\nIl cacciacarri italiano pi\u00f9 conosciuto della seconda guerra mondiale non era un cacciacarri, ma un semovente d'assalto. Infatti il semovente M40/M41 su scafo M13/40 era nato per supportare le fanterie operando in prima linea, e su questa base era stato fissato il suo armamento, cio\u00e8 un obice da 75\u00a0mm in casamatta. Tuttavia la sua sagoma bassa (185\u00a0cm) ed il calibro del suo pezzo gli permisero di ottenere buoni risultati anche contro i carri alleati pi\u00f9 potenti con cui si scontr\u00f2 (notare, comunque, che non fu mai utilizzato contro i carri sovietici), grazie anche alla granata EP (Effetto Pronto, copertura per carica cava). Questo mezzo partecip\u00f2 alle operazioni militari in Africa a partire dalla Battaglia di al Gazala, poi successivamente sul fronte italiano. Dopo l'armistizio di Cassibile (8 settembre 1943) i mezzi disponibili furono requisiti dai tedeschi ed utilizzati come \"Sturmgesch\u00fctz M42 mit 75/18 (850) (i)\" fino alla fine della guerra. Nel dopoguerra i mezzi superstiti furono presi in carico dall'Esercito Italiano.\nSullo stesso scafo furono costruiti i semoventi Ansaldo 105/25 M.43, ma, dato che i primi furono completati solo a circa met\u00e0 del 1943, questi mezzi (circa 80 esemplari) furono utilizzati solo dai tedeschi (\"Sturmgesch\u00fctz M43 mit 105/25 (853) (i)\") sul fronte italiano, non risulta che nessuno sia sopravvissuto alla guerra.\nPrima del Semovente 75/18 su M13/40 era stato costruito lo L40, sullo scafo del carro leggero L6/40. Questo mezzo oper\u00f2 sia in Africa sia in Russia, ma non diede risultati particolarmente brillanti.\nIl semovente 90/53 su scafo M13/40 era basato su un ottimo pezzo di artiglieria, nato come pezzo contraerei. Costruito in pochi esemplari come semovente controcarri, non pu\u00f2 essere considerato un cacciacarri, in quanto doveva sparare da fermo e non in movimento, dato che l'equipaggio del pezzo era portato su un veicolo differente. Il 10\u00ba Raggruppamento Controcarro Semoventi, armato con questa arma, contrast\u00f2 lo sbarco alleato in Sicilia con una notevole decisione, provocando danni alle colonne corazzate alleate. Praticamente tutti questi mezzi furono persi nei primi giorni dell'invasione, ne sopravvive solo un esemplare all\"Aberdeen Ordnance Museum\" (Museo Militare di Aberdeen).\nAttualmente \u00e8 in uso il cacciacarri Centauro.\nStati Uniti.\nLo sviluppo dei cacciacarri negli Stati Uniti fu iniziato nel periodo delle due guerre a scapito dello sviluppo dei carri, dato che il comandante dell\"Army Ground Forces\" (Forze terrestri dell'Esercito), cio\u00e8 l'organismo statunitense che doveva sviluppare le dottrine di impiego delle forze terrestri, generale Lesley Mc Nair, proveniva dall'arma di artiglieria, quindi vedeva i carri solo come supporto della fanteria o come unit\u00e0 di cavalleria che dovevano sfruttare gli sfondamenti effettuati da fanteria e artiglieria. Questa dottrina, che escludeva l'ipotesi di un combattimento carro contro carro, se da una parte port\u00f2 l'US Army a dover sviluppare dei carri armati in tutta fretta nel 1941, d'altra parte permise uno sviluppo dei cacciacarri (\"tank destroyers\" nella dizione statunitense) con teorie di impiego tattico pi\u00f9 avanzate di quelle europee.\nGli Stati Uniti, a differenza delle altre nazioni, si orientarono su cacciacarri con il pezzo in torretta aperta e con protezione generale pi\u00f9 ridotta rispetto a quella dei carri. La prima soluzione permetteva un'azione \"\u00e0 tout azimut\" (in qualsiasi direzione), mentre i cacciacarri con pezzo in casamatta erano limitati all'azione in caccia (o, peggio, in ritirata come l'Archer britannico), tuttavia la prima soluzione era penalizzata dal maggiore peso dell'anello di torretta, che rappresentava un notevole aggravio per il peso totale del mezzo. Naturalmente queste caratteristiche morfologiche si riflessero sulla teoria di impiego, che non prevedeva i cacciacarri in prima linea (come per i tedeschi ed i sovietici), ma utilizzati da distanze relativamente elevate. I cacciacarri statunitensi trovarono impiego solo sui teatri operativi europeo (ETO) e mediterraneo (MTO), dato che il contrasto corazzato nel Pacifico era praticamente trascurabile; i pochi M10 che furono inviati in tale teatro operarono come supporto per la fanteria.\nIl primo cacciacarri americano deriv\u00f2 direttamente dalle teorie di impiego dei carri negli Stati Uniti, che prevedevano comunque cannoni di calibro relativamente elevato e di alta velocit\u00e0 iniziale per il contrasto ai carri, quindi fu studiata quasi subito la possibilit\u00e0 di montarli su scafi di carro. Il primo cacciacarri prodotto fu il 3-inch Gun Motor Carriage M10, sullo scafo del carro medio M4A2 Sherman. In questo veicolo la parte superiore della corazzatura fu alleggerita ed al posto della torretta del carro fu inserita una torretta aperta superiormente armata con un cannone M7 da 3 in (76,2\u00a0mm). Questo mezzo fu costruito dal settembre al dicembre 1942, per un totale di 4993 veicoli (che ne fanno il cacciacarri americano prodotto in pi\u00f9 esemplari, e anche pi\u00f9 di tutti Panther costruiti in Germania nel corso della guerra); oper\u00f2 nei battaglioni autonomi anticarro e nella British Army (Esercito Britannico), in cui era noto come \"M10 Wolverine\" (ghiottone). Nel British Army alcuni mezzi furono riequipaggiati con il 17 pdr e furono denominati \"Achilles\". Sempre sullo scafo dell'M4 fu costruito un altro cacciacarri, che montava una nuova torretta rispetto all'M10 ed era armato con un cannone T7 da 90\u00a0mm. Questo mezzo, denominato \"90 mm Gun Motor Carriage M36\" (conosciuto anche come \"M36 Jackson\"), entr\u00f2 in servizio in Europa solo alla fine del 1944, e fu prodotto in 2324 esemplari. Nella versione M36B2 (724 mezzi) la torretta aperta fu sostituita da una torretta chiusa.\nL'ultimo cacciacarri statunitense fu l\"M18 3 in Hellcat\" (\"strega\"), che portava lo stesso cannone dell'M10, ma su uno scafo progettato appositamente (era stato ricavato dallo scafo del carro leggero M24 con notevoli modifiche), armato con un cannone M1A1 o M1A2 da 76,2\u00a0mm, pi\u00f9 potente di quello utilizzato sull'M10. Prodotto in 2507 esemplari dal luglio 1943 all'ottobre 1944.\nUnione Sovietica.\nA partire dal 1942, cio\u00e8 quando apparve chiaro che i tedeschi avrebbero messo in campo carri pi\u00f9 pesanti del PzKpfw IV, i sovietici iniziarono a studiare veicoli destinati al contrasto a dei carri nemici. Il primo fu un veicolo basato sul carro leggero T-70, il \"SU-76\", che aveva un cannone da 76.2\u00a0mm in una struttura aperta sopra lo scafo del carro. Questo mezzo diede buoni risultati per tutta la guerra e successivamente nella guerra di Corea, finch\u00e9 non fu costretto a confrontarsi con i carri pesanti M26 Pershing. Come generalmente per tutti i veicoli sovietici, non \u00e8 noto il numero di mezzi costruiti.\nIl carro T-34 forn\u00ec la base per costruzione nel 1944 del \"SU-85\", che aveva un cannone da 85\u00a0mm in casamatta completamente chiusa. Uno sviluppo quasi immediato, dovuto alla comparsa del T-34 armato con un cannone da 85\u00a0mm, di questo cacciacarri (1945) fu il \"SU 100\", simile, ma armato con un cannone da 100\u00a0mm, lungo ben 54 calibri.\nL'ultimo cacciacarri sviluppato in URSS nel corso della seconda guerra mondiale fu il \"ISU-122\", su scafo del carro IS con un cannone \"122mm M 1931-37\", montato in modo da avere una traversa di 11\u00b0 (piuttosto elevata per un mezzo con cannone in casamatta). Questo carro venne comunque modificato installando un 152 mm M1937 dando alla luce l'ISU-152."}
{"id": "568330", "revid": "984922", "url": "https://it.wikipedia.org/wiki?curid=568330", "title": "Cantone di Saint-Seine-l'Abbaye", "text": "Il Cantone di Saint-Seine-l'Abbaye era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568331", "revid": "92920", "url": "https://it.wikipedia.org/wiki?curid=568331", "title": "Delivery order", "text": "Nel commercio marittimo l'ordine di consegna (in inglese \"delivery order\" o \" D/O\") \u00e8 un ordine diretto al capitano (\"Master\") di una nave di consegnare una determinata quantit\u00e0 di merce a valere su un quantitativo precedentemente caricato con regolare polizza di carico.\nIl documento viene utilizzato quando vi \u00e8 la necessit\u00e0 di suddividere fra diversi destinatari una quantit\u00e0 di merce caricata mediante una sola polizza di carico. Ad esempio se nelle stive o nelle cisterne di una nave un unico venditore ha caricato alla rinfusa cereali o liquidi destinati a compratori differenti.\nL'ordine di consegna si dice \"proprio\" solo se \u00e8 emesso da un vettore (\"carrier\") o da un suo rappresentante (raccomandatario).\nL'ordine di consegna proprio \u00e8 un titolo rappresentativo di merce e d\u00e0 quindi al legittimo possessore un diritto reale sulla merce nominata.\nL'obbligo da parte del vettore o del raccomandatario all'emissione dell'ordine di consegna sussiste solo se \u00e8 previsto nel contratto di trasporto. All'atto di emissione dell'ordine di consegna il vettore \u00e8 tenuto ad annotarne gli estremi (quantit\u00e0 e qualit\u00e0 della merce) sulla polizza di carico. Qualora l'intero lotto caricato sia interamente coperto da ordini di consegna il vettore non pu\u00f2 consegnare l'originale della polizza di carici al caricatore (\"forwarder\") ma deve trattenerlo presso di s\u00e9.\nL'ordine di consegna proprio pu\u00f2 essere al \"portatore\" (raramente), \"all'ordine\" o \"nominativo\" e conseguentemente esso pu\u00f2 essere trasferito fra vari soggetti con le seguenti modalit\u00e0:"}
{"id": "568332", "revid": "984922", "url": "https://it.wikipedia.org/wiki?curid=568332", "title": "Cantone di Selongey", "text": "Il Cantone di Selongey era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568334", "revid": "767487", "url": "https://it.wikipedia.org/wiki?curid=568334", "title": "Cantone di Sombernon", "text": "Il Cantone di Sombernon era una divisione amministrativa dell'Arrondissement di Digione.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568336", "revid": "984922", "url": "https://it.wikipedia.org/wiki?curid=568336", "title": "Cantone di Aignay-le-Duc", "text": "Il Cantone di Aignay-le-Duc era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568337", "revid": "984922", "url": "https://it.wikipedia.org/wiki?curid=568337", "title": "Cantone di Baigneux-les-Juifs", "text": "Il Cantone di Baigneux-les-Juifs era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568341", "revid": "287204", "url": "https://it.wikipedia.org/wiki?curid=568341", "title": "Cantone di Ch\u00e2tillon-sur-Seine", "text": "Il Cantone di Ch\u00e2tillon-sur-Seine \u00e8 una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 28 a 107 comuni.\nComposizione.\nI 28 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 107:"}
{"id": "568343", "revid": "984922", "url": "https://it.wikipedia.org/wiki?curid=568343", "title": "Cantone di Laignes", "text": "Il Cantone di Laignes era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568344", "revid": "287204", "url": "https://it.wikipedia.org/wiki?curid=568344", "title": "Cantone di Montbard", "text": "Il Cantone di Montbard \u00e8 una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 28 a 57 comuni.\nComposizione.\nI 28 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 57:"}
{"id": "568348", "revid": "169529", "url": "https://it.wikipedia.org/wiki?curid=568348", "title": "Antonio Chichiarelli", "text": "Conosciuto dalle forze dell'ordine - in apparenza - unicamente quale falsario e ricettatore di opere d'arte (i capolavori di Giorgio De Chirico erano i suoi modelli preferiti), dopo la sua morte tragica, avvenuta, , per un regolamento di conti, venne identificato quale autore di uno dei pi\u00f9 clamorosi episodi di depistaggio della storia italiana, nonch\u00e9 quale autore della cosiddetta \"rapina del secolo\". Per molti, altro non era che il rispettabile titolare della galleria d'arte di viale Marconi a Roma, il proprietario della fabbrica di porcellane di Acilia e un collezionista di quadri d'autore.\nI cinque processi del Caso Moro hanno accertato che fu lui a confezionare il falso comunicato numero sette delle Brigate Rosse (\"Il comunicato del Lago della Duchessa\", fingendo che fosse stato composto dalle BR) durante i 55 giorni del sequestro, ma non venne mai accertato chi fu a commissionarglielo.\nDopo la rapina miliardaria alla Brink's Securmark di Roma del 24 marzo 1984, nella quale pare fosse il capo del commando dei banditi, fu ucciso nel settembre di quell'anno in circostanze mai chiarite. che spaziavano dall'estremismo neofascista (NAR) e della sinistra extraparlamentare (Collettivo di via dei Volsci di Autonomia Operaia), passando per le frequentazioni con esponenti di spicco della malavita italiana (Cosa Nostra e Banda della Magliana) e straniera (Clan dei marsigliesi), della Massoneria (Loggia P2), dei Servizi Segreti, delle Case d'Aste implicate nel traffico di opere d'arte autentiche ed esportate illegalmente o contraffatte.\nBiografia.\nAntonio Giuseppe Chichiarelli nacque a Rosciolo, frazione di Magliano de' Marsi (AQ), un paese dell'Abruzzo arroccato sull'Appennino centrale. Nel 1951 rimase orfano di madre, e perse anche due fratelli prima del 1960. Frequent\u00f2 le scuole elementari e medie in un collegio dell'Aquila. Il rendimento scolastico non era dei migliori, eccezion fatta per il disegno e la pittura, nei quali eccelleva. Dopo le medie, nel 1962 non prosegu\u00ec gli studi.\nNel 1965, nel paese, si sparse la voce che Tony avesse indebitamente sottratto due tele dalla chiesa medioevale per il solo gusto di riprodurle. Nel 1968/1969 esplet\u00f2 il servizio di leva nel corpo degli Alpini. Una volta congedatosi, part\u00ec per Roma.\nNel 1970 fu arrestato dalle Forze dell'Ordine per possesso di pistole e mitra, ma venne rilasciato quasi immediatamente. I primi anni nella capitale furono anni difficili per Tony, che spesso non aveva un domicilio fisso. Furti, scippi, truffe e ricettazione gli consentirono di avere auto, moto e donne, ma anche i primi guai con la legge, venendo arrestato due volte, rispettivamente nel 1973 e nel 1976. Inoltre, nel 1976, simpatizzando per l'estrema sinistra, gravit\u00f2 nell'ambito dell'Autonomia capitolina. Nel corso della seconda carcerazione, a Regina Coeli, divenne molto amico di uno dei futuri capi della Banda della Magliana, Danilo Abbruciati, implicato nello spaccio di droga e nel giro delle rapine, e con contatti con l'estremismo di destra e con la Mafia.\nAbbruciati e Tony diventarono amici, tanto che, al momento di fondare la banda (1976), nei primi mesi del 1977, Abbruciati lo introdusse nel giro dello spaccio di stupefacenti, dello sfruttamento della prostituzione, delle rapine, dell'usura, del riciclaggio, delle scommesse sportive clandestine e delle estorsioni. Lo present\u00f2 anche al capo carismatico della Banda della Magliana, Franco Giuseppucci. Tony inizi\u00f2 quindi ad arricchirsi molto. Nel frattempo, tramite Abbruciati, Tony fece la conoscenza con il rappresentante di \"Cosa Nostra\" nella capitale, Pippo Cal\u00f2, e col Clan dei marsigliesi, che \u2013 a quel tempo\u00a0\u2013 si dividevano il mercato della droga nella capitale.\nAnche Flavio Carboni ed agenti dei servizi segreti erano in contatto con Abbruciati e per suo tramite con Chichiarelli.\nNel corso del 1977 incontr\u00f2 Chiara Zossolo, che possedeva una galleria d'arte a Trastevere e che lo introdusse nel mercato dell'arte, in cui cominci\u00f2 a realizzare e vendere \"Falsi d'autore\". Nel settembre del 1977, Tony apr\u00ec un negozio di mobili ed attrezzature per l'ufficio: proprio dal suo negozio usc\u00ec la macchina da scrivere con cui fu redatto il falso comunicato n. 7 delle Brigate Rosse durante il rapimento di Aldo Moro. Nel gennaio del 1978, Tony prese in affitto, per una cifra allora assai elevata (950.000 lire mensili) una lussuosa villa in Viale Sudafrica, nell'esclusivo quartiere dell'EUR, dove and\u00f2 a vivere con Chiara, che di l\u00ec a poco divenne sua moglie. Nonostante le sue simpatie politiche per la sinistra extraparlamentare, Tony, in qualit\u00e0 di componente della Banda della Magliana (legata a filo doppio con i NAR), non esit\u00f2 a frequentare terroristi di stampo neofascista quali Francesca Mambro e suo marito Giuseppe Valerio Fioravanti, Alessandro Alibrandi, Massimo Sparti, Massimo Carminati ed altri esponenti di spicco dell'eversione di destra. Tramite la moglie, Tony fece pure la conoscenza di un trafficante di materiale tecnologico con la Libia, nonch\u00e9 informatore dei Carabinieri, tal Luciano Dal Bello. Dal Bello, divenuto amico di Tony, stil\u00f2 un rapporto su di lui, mettendolo nel contempo in contatto con elementi del tentato Golpe Borghese, soprattutto con un informatore della Polizia, tal Giacomo Comacchio.\nNel gennaio 1983 conosce Cristina Cirilli, ex commessa di negozio, una ventenne che gli dar\u00e0 un figlio, nell'agosto 1984, un mese prima della sua morte.\nLa Banda della Magliana.\nLa Banda della Magliana, la pi\u00f9 potente organizzazione criminale romana tra il 1976 e il 1990 (quando venne ucciso in pieno giorno il suo ultimo capo, Enrico De Pedis), inizi\u00f2 la sua attivit\u00e0 nel 1977 nel ramo dei rapimenti ed estese i suoi interessi in ogni ambito criminale. I suoi legami spaziavano dall'estremismo di destra (riciclavano il denaro a favore dei NAR e da essi ricevevano armi), alla malavita italiana (Pippo Cal\u00f2 in rappresentanza della Mafia e Raffaele Cutolo della Camorra) e straniera (Clan dei marsigliesi, Narcos colombiani e boliviani), ai Servizi Segreti, alla Massoneria, all'Opus Dei.\nTony fu certamente a conoscenza dei tentativi di giungere a una conclusione positiva del rapimento di Moro: lo Stato incaric\u00f2 i Servizi Segreti nella persona di Enzo Casillo di trattare con Raffaele Cutolo quale intermediario per giungere alla prigione di Moro grazie all'aiuto della Banda della Magliana e, forse, fu a conoscenza dell'informazione data ad un altro esponente dei Servizi Segreti, Antonio Labruna, circa l'esatta localizzazione del covo brigatista di Via Gradoli.\nIl declino della Banda della Magliana e di tutti i suoi affiliati (quindi anche di Tony) inizia il 13 settembre 1980, quando a Trastevere viene assassinato Franco Giuseppucci (\"Er Negro\"), uno dei capi della banda.\nL'omicidio pare esser stato commissionato da una banda rivale, la Banda Proietti (la \"Banda dei pesciaroli\", in quanto controllante il racket del mercato ittico della capitale): ne nasce una faida fatta di vendette sanguinose che porter\u00e0, nel giro d'un decennio, alla morte di quasi tutti gli appartenenti alle due bande criminali: la Banda Proietti, sterminata dalla Banda della Magliana, e la Banda della Magliana eliminata per una faida interna legata alla morte del suo capo carismatico.\nInfatti, con la morte di Giuseppucci, alcuni degli appartenenti alla banda iniziano a trafficare nel ramo degli stupefacenti slegati dal resto della banda, come fanno Danilo Abbruciati (detto \"Er Camaleonte\"), Enrico De Pedis (\"Renatino\"), e - cos\u00ec sembra - pure Tony Chichiarelli, e questo era considerato un alto tradimento da parte di Antonio Mancini (\"Accattone\"), di Fulvio Lucioli (\"Er Sorcio\"), di Raffaele Pernasetti (\"Er Palletta\") e di Edoardo Toscano (\"Operaietto\").\nAltri duri colpi per la banda vennero con la morte di Abbruciati e di De Pedis. Infatti, il 27 aprile 1982 il vicepresidente del Banco Ambrosiano (la banca di Roberto Calvi, gi\u00e0 in grave dissesto economico), Roberto Rosone subisce un attentato a Milano. Un killer, il volto celato da un passamontagna, in moto si accosta e tenta di sparare, ma la pistola s'inceppa. Una guardia giurata risponde al fuoco e uccide l'attentatore. \u00c8 Danilo Abbruciati, boss della Banda della Magliana.\nIl fatto che Abbruciati sia andato in \"trasferta\" a uccidere Rosone, \u00e8 la prova del coinvolgimento della Banda della Magliana nel Caso Calvi. Enrico De Pedis, invece, viene freddato con pochi colpi di pistola mentre in ciclomotore si reca, in tarda mattinata, ad un appuntamento al mercato rionale di Campo de' Fiori il 2 febbraio 1990.\nControversie.\nIl falso comunicato brigatista.\nMarted\u00ec 18 aprile 1978 alle ore 09:25 a.m., alla redazione de \"Il Messaggero\", una telefonata anonima annuncia che in un cestino di rifiuti di piazza Gioacchino Belli a Roma \u00e8 nascosta una copia del comunicato n. 7 delle Brigate Rosse. L'Italia conosce il dramma della \"avvenuta esecuzione\", e apprende che \"il corpo del Presidente \u00e8 nei fondali del Lago della Duchessa\", al confine del Lazio con l'Abruzzo. L'autore di quel falso \u00e8 Tony Chichiarelli, che ne parla agli amici nel suo piccolo laboratorio dove continua a riprodurre qualunque cosa, soprattutto i suoi quadri.\nMa a tutt'oggi non si conosce chi gli abbia dato l'ordine di redigere quel dattiloscritto. Non pare assolutamente possibile che sia una sua iniziativa, quella di un falsario poco conosciuto al grande pubblico, sulla cui militanza politica non si \u00e8 mai riusciti a trovare delle certezze, tra chi lo vuole extraparlamentare di sinistra, chi di destra, e chi lo considera un cane sciolto. Chi gli ha commissionato il falso comunicato aveva certamente uno scopo che appare ancor oggi ignoto e neppure \u00e8 dato conoscere quale fosse il messaggio trasversale che tale comunicato volesse lanciare.\nL'esame del comunicato presenta alcuni aspetti definiti \"suggestivi\" dagli autori del saggio:\nSecondo gli autori del libro \"Il Falsario di Stato\", il comunicato andrebbe letto nel seguente modo:\nEcco il testo integrale del falso comunicato N\u00b0 7:\nI cinque processi Moro hanno accertato che fu lui a realizzare materialmente il \"falso comunicato numero sette\" delle Brigate Rosse che annunciava la morte dello statista democristiano e la sua sepoltura presso il Lago della Duchessa, nel reatino, diffuso durante i 55 giorni del sequestro.\nChichiarelli si vant\u00f2 del falso trattandolo alla stregua d'una burla. Nel libro s'avanza l'ipotesi che sia stato appositamente redatto al fine di creare un diversivo, allontanando le forze dell'Ordine dalla capitale e permettendo cos\u00ec ai brigatisti di traslocare in tutta tranquillit\u00e0 dal covo di via Gradoli a quello non ancora individuato di Via Montalcini, laddove Moro termin\u00f2 la sua prigionia e fu - alla fine - giustiziato. Nonostante la ridda d'ipotesi, non venne per\u00f2 mai accertato chi fu a commissionarglielo.\nIl mistero dell'assassinio di Pecorelli.\nCarmine Pecorelli fu il direttore di un'agenzia di stampa specializzata nella divulgazione degli scandali politici durante gli anni settanta, Osservatorio Politico (OP). La sera del 20 marzo 1979 fu ucciso all'interno della sua automobile, nel quartiere Prati di Roma, in via Tacito, poco lontano dalla redazione del suo giornale, con quattro colpi di una pistola calibro 7,65. I proiettili trovati nel suo corpo sono molto particolari, della marca \"Gevelot\", assai rari sul mercato, anche clandestino, ma dello stesso tipo di quelli che sarebbero poi stati trovati nell'arsenale della Banda della Magliana nascosto nei sotterranei del Ministero della sanit\u00e0, arsenale a cui attingevano pure i terroristi neofascisti dei NAR. Chichiarelli fu l'uomo che qualche tempo dopo il delitto Pecorelli confezion\u00f2 e fece trovare in un taxi romano una serie di false \"schede brigatiste\" a carico di personaggi pubblici, insieme a oggetti che riportavano ai misteri del sequestro Moro (come una testina rotante IBM da macchina per scrivere, simile a quella usata per stilare i comunicati dei terroristi).\nChiara Zossolo rifer\u00ec alla Corte perugina un suo ricordo del 1981: al Senato era in corso la polemica sulla famosa cena al ristorante \"la Famjia piemonteisa\", nel corso del quale il senatore Claudio Vitalone e altri personaggi dell'entourage andreottiano avevano offerto soldi a Pecorelli perch\u00e9 cessasse di attaccare Andreotti sul suo giornale, \"OP\". Commentando quel fatto, Chichiarelli spieg\u00f2 di conoscere il vero motivo della morte del giornalista: \"Pecorelli - disse l'uomo alla moglie - \u00e8 stato ucciso perch\u00e9 aveva appurato delle cose sul sequestro Moro: era un brav'uomo e non meritava purtroppo di morire\". A rendere ancora pi\u00f9 pesante questo riscontro \u00e8 una seconda deposizione, resa dalla testimone Franca Mangiavacca, segretaria e ultima compagna di Pecorelli. La signora Mangiavacca ha infatti riconosciuto, in mezzo a decine di fotografie, quella di Chichiarelli. \u00c8 lui l'uomo che ha pedinato lei e Pecorelli nei giorni precedenti all'omicidio del giornalista.\nRiassumendo, i giudici hanno stabilito con sufficiente certezza che Chichiarelli, poi a sua volta assassinato, partecip\u00f2 alla fase di preparazione del delitto Pecorelli. Chichiarelli dice alla moglie di conoscere il motivo per cui il giornalista \u00e8 stato ucciso, e questo motivo \u00e8 lo stesso indicato molti anni dopo da Buscetta. Da qualche altra menzione, infine, sembra accertato che Chichiarelli fosse a conoscenza della fine di Mauro De Mauro, da mettersi in relazione col fallito Golpe Borghese e dal fatto che, ad organizzare quel tentativo di putsch, fossero stati i servizi segreti, come - peraltro - indica anche il colonnello Amos Spiazzi\nL'indagine aperta all'indomani del delitto Pecorelli coinvolse nomi come Massimo Carminati (esponente dei Nuclei Armati Rivoluzionari e della Banda della Magliana), Licio Gelli, Antonio Viezzer, Cristiano e Valerio Fioravanti, tutti poi prosciolti il 15 novembre 1991. Nei mesi a seguire le ipotesi sul mandante e sul movente nacquero a grappoli: da Gelli e la mafia, fino ad arrivare ai petrolieri ed ai falsari (Antonio Chichiarelli) di De Chirico. La presunta relazione tra l'omicidio Moro e quello di Pecorelli, teoria che attualmente gode del maggior credito, venne fuori solo pi\u00f9 tardi.\nIl mistero del borsello, della testina rotante e del Memoriale di Moro.\nIl 21 marzo 1979, ad un giorno dall'omicidio Pecorelli, Chichiarelli \"dimentica\" su un taxi un borsello con alcuni oggetti legati al drammatico sequestro. Tra questi, 9 proiettili calibro 7,65 Nato (in dotazione alle forze dell'ordine), una pistola Beretta calibro 9 con la matricola abrasa (Moro viene ucciso con 11 colpi, 10 calibro 7,65, uno calibro 9); fazzoletti di carta \u201cPaloma\u201d (gli stessi usati per tamponare le ferite durante il trasporto del cadavere nella Renault 4 e di cui gli stessi brigatisti non erano a conoscenza, come emerse dai processi); alcuni messaggi in codice e indirizzi sottolineati; false schede segnaletiche brigatiste per la raccolta dati su personaggi politici, tra i quali Pietro Ingrao; medicinali identici a quelli assunti da Moro e un pacchetto di sigarette dello stesso tipo fumato da Moro. Secondo la testimonianza dei pentiti della Banda della Magliana, Chichiarelli aveva affermato di esser deluso per la magra ricompensa ai suoi servizi resi durante la prigionia di Moro.\nAltro episodio sconcertante \u00e8 quello legato alla testina rotante IBM della macchina da scrivere utilizzata per redigere il falso comunicato del Lago della Duchessa. Luned\u00ec 5 agosto 1979, Chichiarelli fu fermato per un controllo, e gli fu contestato il possesso di una testina IBM. Al che il falsario si giustific\u00f2 con il fatto che era stato proprietario di un negozio che vendeva macchine da scrivere chiuso poco tempo prima, e che doveva consegnare la testina rotante ad un cliente al quale precedentemente aveva venduto una IBM. E che era usata, \"probabilmente provata dalla fabbrica\" per un controllo di qualit\u00e0 prima della consegna al suo negozio. Gli accertamenti fatti dagli agenti confermarono questa versione, e pertanto nessun provvedimento fu preso. La testina venne restituita a Chichiarelli e nessuna ulteriore indagine venne approntata.\nChichiarelli era stato pure l'artefice di altri documenti e materiali di provenienza apparentemente brigatista, ma in realt\u00e0 apocrifi, fatti ritrovare a Roma in quattro occasioni diverse, tutte successive alla conclusione della vicenda Moro: la prima delle quali il 20 maggio 1978, altre due nel 1979, e l'ultima il 17 novembre 1980.\nLe analogie fra tali episodi e l'emissione del finto comunicato del 18 aprile 1978, nonch\u00e9 i molteplici ed espliciti richiami a quest'ultimo che erano presenti nei testi disseminati pi\u00f9 tardi, hanno fatto ritenere probabile che anche l'indicazione del Lago della Duchessa fosse opera di Chichiarelli. Questa impressione ha ricevuto infine conferme testimoniali da parte della ex moglie del falsario, Chiara Zossolo, e di persone che erano in contatto con lui quando era ancora in vita, e che dissero di averne raccolto le confidenze.\nLa cosa sorprendente \u00e8 che in tutti questi falsi comunicati si fa esplicito riferimento al memoriale completo di Moro, scoperto solo nel 1990.\nSecondo le rivelazioni di Buscetta, dal \"caso Pecorelli\" si passa al caso del cosiddetto memoriale Moro nelle due versioni: quella \"censurata\", trovata nel 1978, e quella integrale rinvenuta soltanto nel 1990. \u00c8 probabile, secondo i magistrati, che il generale Carlo Alberto Dalla Chiesa abbia avuto tra le mani, fin dal 1978, la versione integrale. Ed \u00e8 altrettanto probabile che Dalla Chiesa e Pecorelli si siano incontrati almeno due volte dopo il rinvenimento del primo memoriale. Terza cosa - certa - \u00e8 che Pecorelli sapeva bene che il memoriale pubblicato dai giornali \u00e8 monco: \"La lettura del testo del memoriale Moro - scrive su \"OP\" Pecorelli il 24 ottobre 1978, due settimane dopo il ritrovamento da parte degli uomini di dalla Chiesa - ha gi\u00e0 sollevato dubbi sulla sua integrit\u00e0. Esiste infine un altro memoriale in cui Moro sveli importanti segreti di Stato?\". Articoli sgraditi anche perch\u00e9 nei successivi numeri di \"OP\" Pecorelli comincia a pubblicare notizie e documenti esclusivi proprio su quegli argomenti - scandalo Italcasse, caso Sindona, riferimenti velati all'operazione Gladio - che sono contenuti nel memoriale integrale, quello che diventer\u00e0 pubblico solo nel 1990. Ancora poco chiaro \u00e8 il nome di colui che pass\u00f2 a Pecorelli queste notizie. Come ignoto \u00e8 il nominativo di colui che pass\u00f2 a Pecorelli la notizia, in anteprima, che il messaggio del Lago della Duchessa fosse un falso creato ad arte.\nLa rapina del secolo.\nLa sede romana della Brink's Securmark, societ\u00e0 di trasporto valori, si trova al chilometro 9,600 della statale Aurelia. Negli anni settanta, uno degli azionisti della societ\u00e0 era il bancarottiere Michele Sindona.\nA posteriori, in tribunale, la moglie Chiara Zossolo indicher\u00e0 che fu Tony a progettare una delle pi\u00f9 grandi rapine avvenute in Italia, quella dei 35 miliardi di lire sottratti nel caveau della Brink's Securmark.\nUn colpo magistrale, addirittura fin troppo facile, a detta degli inquirenti. Non \u00e8 certo che Tony avesse cooperato con gli altri colleghi della Banda della Magliana. Pare che gli altri appartenenti alla banda non parlassero con un accento romano (tipico dei membri della Banda della Magliana), bens\u00ec piemontese. Appare certo che esistessero almeno un paio di basisti appartenenti all'istituto vittima del furto, un dipendente ed un ex-dipendente.\nInoltre, le indagini hanno appurato che Chichiarelli avesse compiuto un sopralluogo qualche settimana prima del fatto addirittura entro il perimetro della banca, dopo l'orario di chiusura. Circa la banca, Chichiarelli conosceva la planimetria in modo dettagliato, cos\u00ec come i turni di sorveglianza ed i nominativi delle guardie. Per la riuscita del colpo, inoltre, aveva utilizzato un furgone in tutto simile a quello di propriet\u00e0 della banca, di cui conosceva accuratamente e specificamente ogni movimento.\nLa Brink's Securmark non era propriamente una banca, bens\u00ec si trattava di un deposito che faceva capo a una catena bancaria di Michele Sindona. La sera del 23 marzo 1984, un sabato, quattro uomini con il volto coperto da maschere, prelevano, verso l'ora di chiusura, una delle guardie giurate, Franco Parsi, al momento di rincasare. Il custode avrebbe dovuto iniziare il nuovo turno soltanto la mattina di luned\u00ec 25 marzo, due giorni dopo. Lo condussero a casa, dicendo a lui ed ai famigliari di essere un commando delle Brigate Rosse. Lo tennero in ostaggio fino all'alba della mattina successiva insieme alla moglie, alla suocera ed ai figli. Poi uno dei rapinatori rimase nell'abitazione per tenere a bada i familiari, virtualmente degli ostaggi veri e propri, mentre gli altri tre condussero la guardia giurata, che aveva le chiavi, al caveau della banca, dove disarmarono altri due agenti e senza sparare un colpo portarono via denaro liquido, traveller's cheque, oro e preziosi per una cifra astronomica, che fu stimata intorno a 35-37 miliardi (stima fatta dalla banca stessa, che stanzi\u00f2 due miliardi di ricompensa a chi avesse fornito informazioni utili al recupero della refurtiva).\nChichiarelli, invece, parl\u00f2 alla compagna di almeno 50-55 miliardi, di cui due dati ai basisti ed altri venti ceduti ai complici con cui aveva condotto in porto l'impresa. In pratica, almeno 30 miliardi erano tutti per il solo Chichiarelli.\nNon fu una rapina qualsiasi: sul bancone gli ignoti lasciarono una serie di oggetti che stavano simbolicamente a rappresentare il vero significato dell'impresa. Una granata Energa, sette proiettili calibro 7,62, sette piccole catene e sette chiavi. La bomba Energa era dello stesso tipo usata durante l'agguato al colonnello Varisco (il tenente colonnello Antonio Varisco, comandante del nucleo dei carabinieri del Tribunale di Roma, venne ucciso dalle Brigate Rosse il 13 luglio 1979) e proveniva dall'armeria di via List.\nLe sette chiavi e le sette catene furono lette come un chiaro riferimento al falso comunicato delle Brigate Rosse sul lago della Duchessa, mentre i sette proiettili calibro 7,62 riportano all'omicidio di Mino Pecorelli, e c'erano anche le cinque schede, identiche a quelle ritrovate dentro il borsello abbandonato nel taxi da Tony Chichiarelli all'epoca dell'omicidio del giornalista: gli oggetti lasciati intenzionalmente sul luogo della rapina facevano cos\u00ec affiorare lo stretto collegamento tra la fine del direttore di OP e il rapimento e la morte di Aldo Moro.\nFurono lasciati anche falsi volantini di rivendicazione brigatista della rapina e le immancabili foto Polaroid scattate ai guardiani legati con, sullo sfondo, il drappo raffigurante la stella, emblema del gruppo terroristico. A differenza di quanto avvenne per il falso comunicato del Lago della Duchessa, in questa occasione gli specialisti riconobbero immediatamente come falsi sia i volantini di rivendicazione, che le fotografie.\nDopo la rapina miliardaria alla Brink's Securmark del 1984, nella quale pare fosse il capo del commando, Chichiarelli inizi\u00f2 ad investire il frutto della rapina nel mercato immobiliare ed in quello degli stupefacenti. Egli venne ucciso sei mesi pi\u00f9 tardi, il 28 settembre, in circostanze mai chiarite mentre stava rientrando a casa insieme alla nuova compagna e al figlio di pochi mesi.\nTra le ipotesi formulate:\nL'uccisione di Chichiarelli.\nAnche la ricostruzione della morte di Chichiarelli \u00e8 nebulosa, in quanto esistono due differenti versioni, non affatto coincidenti, circa le circostanze dell'omicidio di cui il falsario rimase vittima.\nIn base alle ricostruzioni del programma \"Blu notte - Misteri italiani\", Chichiarelli e la compagna vennero affrontati dal loro assassino verso le 3 del mattino del 28 settembre 1984 sul pianerottolo di casa, all'uscita dall'ascensore. L'assassino avrebbe sparato prima al falsario e successivamente alla sua convivente. Il calibro dei proiettili era 6.35.\nDiversamente, testimoni oculari, citati dagli autori del libro \"Il falsario di stato\", la sera del 27 settembre 1984, in via Martini, a Talenti, a due passi da viale Jonio, mentre rincasava a bordo della sua Mercedes 190, insieme alla compagna ventunenne Cristina ed al figlioletto di appena un mese d'et\u00e0 collocato in un port enfant sul sedile posteriore dell'auto, Chichiarelli sub\u00ec un agguato.\nUn anonimo assassino attese che la compagna di Chichiarelli scendesse dall'auto per aprire il portone di casa per spararle a bruciapelo un colpo con una pistola munita di silenziatore. La pallottola trapass\u00f2 un occhio della vittima ed usc\u00ec dalla parte posteriore del cranio. Seppur gravemente ferita, la ragazza sopravvisse. Stando alle foto, la donna venne raggiunta all'occhio sinistro, braccio ed avambraccio destro dai colpi d'una pistola calibro 6,35 e s'accasci\u00f2 priva di conoscenza accanto allo sportello aperto della Mercedes 190.\nChichiarelli allora scese di corsa dall'auto all'inseguimento dell'assassino, ma questi ad un certo punto si volt\u00f2 e gli scaric\u00f2 addosso l'intero caricatore della pistola: prima venne colpito due volte all'emitorace destro, poi - nel tentativo di fuga - il killer lo raggiunse nell'attigua via Landini e lo fin\u00ec con due colpi alla testa, vicino alla sezione 4 dell'Istituto \"Vigili dell'Urbe\". Al rumore degli spari, due metronotte, Erasmo Caponera e Giovanni Bellachioma, si precipitarono fuori e si dettero all'inseguimento dello sparatore, un giovane descritto \"di piccola statura, poco pi\u00f9 d'un metro e sessanta, con indosso calzoni jeans ed un giubbetto forse di colore verde\". I metronotte esplosero qualche colpo in aria ma quello, ancora con la pistola in mano, ritorn\u00f2 in via Martini verso via Ojetti. I due s'arrestarono per soccorrere la ragazza esanime al suolo.\nIl piccolo Dante venne affidato alla nonna materna; Chichiarelli e la sua donna vennero ricoverati al Policlinico Umberto I. La ragazza si salv\u00f2, ma Chichiarelli mor\u00ec, a 36 anni, alle sette del mattino, senza avere ripreso conoscenza. Gli inquirenti posseggono questo solo elemento, di partenza: quando giunsero i soccorsi, Chichiarelli era ancora vivo, ma mor\u00ec dopo alcune ore all'ospedale, nella prima mattina del 28 settembre; lo sparatore che lo ha centrato con sette colpi su dieci, un vero professionista ingaggiato da ignoti era l'esecutore di un tipico \"regolamento di conti\".\nIl primo mistero di quest'omicidio riguarda l'identit\u00e0 del vero bersaglio dell'agguato. Sembra - infatti - probabile che non fosse Chichiarelli il vero obiettivo, ma la sua compagna. Un'intimidazione in piena regola che ebbe un esito non previsto: l'assassino spar\u00f2 a Chichiarelli solo dopo che questi aveva iniziato ad inseguirlo, stando alle testimonianze. La tipologia dell'agguato, inoltre, sembrerebbe esser riconducibile sia ad un regolamento di conti tra malavitosi, che ad un'intimidazione tipica della guerra di spie.\nI misteri circa la morte di Chichiarelli.\nA parte la dinamica dell'omicidio, anche la mancata autopsia sul cadavere non permise di appurare dati assai importanti concernenti il calibro dei proiettili.\nMa i misteri pi\u00f9 fitti emersero in seguito alla morte del falsario. Solo nella perquisizione della sua abitazione, eseguita dopo la sua morte, vennero trovate le prove della sua attivit\u00e0, dei suoi contatti, delle sue conoscenze, ma non dei suoi mandanti.\nSul cadavere venne trovate solo una tessera recante la scritta \"Critico d'arte\", ma non i documenti d'identit\u00e0 o la patente di guida. La convivente, miracolosamente salva, dal letto d'ospedale testimoni\u00f2 di non conoscere i precedenti penali di Chichiarelli, n\u00e9 altra attivit\u00e0, se non quella di commerciante in quadri. Testimoni\u00f2 anche che l'uomo era separato dalla moglie da due anni e che il loro incontro avvenne nel gennaio 1983; inoltre, la notte fatale, tra il 28 e il 29 settembre, alle ore 2.45, essi stavano rientrando a casa, via Martini 26, al quartiere Talenti, da una festa in casa d'un noto mercante di quadri. A casa del malavitoso vennero reperite due rivoltelle calibro 38 special con matricola abrasa e, dentro un contenitore di pellicole fotografiche, un cartoccetto di polvere bianca. All'interno della cassaforte giacciono 37 milioni in contanti, gioielli e oggetti di grande valore ed una videocassetta. Vi era registrato lo \"Speciale Tg1\" sulla rapina alla Brink' s Securmark di soli sei mesi prima. Vennero pure trovate delle fotografie \"Polaroid\". In esse era ritratto Aldo Moro vivo nella \"Prigione del Popolo\" brigatista"}
{"id": "568349", "revid": "984922", "url": "https://it.wikipedia.org/wiki?curid=568349", "title": "Cantone di Montigny-sur-Aube", "text": "Il Cantone di Montigny-sur-Aube era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568350", "revid": "1305772", "url": "https://it.wikipedia.org/wiki?curid=568350", "title": "Claude Closky", "text": "Claude Closky \u00e8 un artista contemporaneo francese attivo nel campo dell'arte digitale che si esprime sia attraverso la pittura che la scultura, la fotografia e i nuovi media o attraverso le possibili combinazioni di tali espressioni artistiche.\nClaude Closky intende mettere in atto, tramite i propri lavori, una rappresentazione della vita quotidiana, sia delle immagini che delle parole che l'universo dei segni che coglie nei mass media contemporanei, semplificandolo fino all'assurdo. Da questo esercizio deriva la scelta di supporti e materiali diversi, dal libro alla \"video art\", passando per internet, ma anche il suono, il disegno e la pittura."}
{"id": "568352", "revid": "767487", "url": "https://it.wikipedia.org/wiki?curid=568352", "title": "Cantone di Pr\u00e9cy-sous-Thil", "text": "Il Cantone di Pr\u00e9cy-sous-Thil era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568353", "revid": "767487", "url": "https://it.wikipedia.org/wiki?curid=568353", "title": "Cantone di Recey-sur-Ource", "text": "Il Cantone di Recey-sur-Ource era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568356", "revid": "767487", "url": "https://it.wikipedia.org/wiki?curid=568356", "title": "Cantone di Saulieu", "text": "Il Cantone di Saulieu era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "568357", "revid": "1522738", "url": "https://it.wikipedia.org/wiki?curid=568357", "title": "Cantone di Semur-en-Auxois", "text": "Il Cantone di Semur-en-Auxois \u00e8 una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 29 a 89 comuni.\nComposizione.\nI 29 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 89:"}
{"id": "568361", "revid": "104458", "url": "https://it.wikipedia.org/wiki?curid=568361", "title": "Cantone di Venarey-les-Laumes", "text": "Il Cantone di Venarey-les-Laumes era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568364", "revid": "1522738", "url": "https://it.wikipedia.org/wiki?curid=568364", "title": "Cantone di Vitteaux", "text": "Il Cantone di Vitteaux era una divisione amministrativa dell'Arrondissement di Montbard.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "568366", "revid": "1149807", "url": "https://it.wikipedia.org/wiki?curid=568366", "title": "Ilda di Polaris", "text": ""}
{"id": "568370", "revid": "486946", "url": "https://it.wikipedia.org/wiki?curid=568370", "title": "Hilda di Polaris", "text": ""}
{"id": "568373", "revid": "965985", "url": "https://it.wikipedia.org/wiki?curid=568373", "title": "Hilda", "text": ""}
{"id": "568376", "revid": "767487", "url": "https://it.wikipedia.org/wiki?curid=568376", "title": "Lee Hyung-taik", "text": "Inizi\u00f2 a giocare a tennis a nove anni e divenne professionista nel 1995.\nAgli US Open del 2000 arriv\u00f2 al quarto turno dove perse contro Pete Sampras. Nel 2003 fu il primo sudcoreano a vincere un titolo, sia nel singolo che nel doppio. Vinse il titolo in singolo a Sydney, dove part\u00ec dalle qualificazioni ed in finale batt\u00e9 Juan Carlos Ferrero. In doppio vinse a San Jose (California) insieme al bielorusso Vladimir Vol\u010dkov. Il suo miglior piazzamento in classifica \u00e8 al n.36 ottenuto ad agosto 2007 per quanto riguarda il singolare e al n.95 a gennaio 2006 nel doppio."}
{"id": "568380", "revid": "767487", "url": "https://it.wikipedia.org/wiki?curid=568380", "title": "Oberf\u00fchrer", "text": "Oberf\u00fchrer \u00e8 stato uno dei primi gradi paramilitari del partito nazista datato intorno al 1921. Tradotto con \u201cCapo Maggiore\u201d, un Oberf\u00fchrer era un tipico membro del partito nazista a capo di un gruppo di unit\u00e0 paramilitari in una particolare regione geografica.\nDal 1921 fino al 1925, la parola Oberf\u00fchrer fu usata come titolo nelle \"Sturmabteilung\", ma divenne un effettivo grado delle SA dopo il 1926.\nOberf\u00fchrer fu anche un grado delle Schutzstaffel (SS), istituito nel 1925 come grado per gli ufficiali SS in capo ai diversi \"SS-Gaus\" sparsi per la Germania. Nel 1930, le SS furono riorganizzate in \"SS-Gruppen\" e \"Brigades\", a quel tempo l'Oberf\u00fchrers venne subordinato al grado maggiore di \"Brigadef\u00fchrer\".\nDal 1932, Oberf\u00fchrer fu riconosciuto come grado sia delle SS che delle SA e fu considerato il primo grado d'ufficiale generale, l'equivalente circa di un brigadier generale. Gli Oberf\u00fchrer portavano sul colletto delle insegne con due foglie di quercia, oltre a spalline e risvolti da ufficiale generale. Nel 1938, lo \"status\" di SS-Oberf\u00fchrer inizi\u00f2 a modificarsi in corrispondenza con la crescita delle SS-Verf\u00fcgungstruppe, che sarebbero poi divenute le Waffen-SS. Dal momento che Brigadef\u00fchrer era equiparato a maggior generale, e Standartenf\u00fchrer a colonnello, l'Oberf\u00fchrer trovava un equivalente nel brigadier generale, anche se col tempo cominci\u00f2 a essere considerato maggiormente come un grado di \"colonnello senior\". Quando nel periodo 1938-1939 le SS passarono alle uniformi in \"feldgrau,\" gli Oberf\u00fchrer cominciarono a portare le stesse spalline degli Standartenf\u00fchrer.\nUno dei pi\u00f9 famosi Oberf\u00fchrer fu Julian Scherner, immortalato nel film \"Schindler's List - La lista di Schindler\" come il freddo e calcolatore capo delle SS e della Polizia a Varsavia. Emil Maurice, il fondatore delle SS nel 1925, aveva il grado di Oberf\u00fchrer. Inoltre il politico belga L\u00e9on Degrelle dichiar\u00f2 di avere incontrato Himmler il 2 maggio 1945 e che questi lo nomin\u00f2 verbalmente Brigadef\u00fchrer, saltando il grado di Oberfuhrer. Anche se questa affermazione, che non \u00e8 sostenuta da alcuna fonte, fosse vera, Himmler dopo il 28 aprile 1945 non disponeva pi\u00f9 di alcun potere, indi la promozione \u00e8 da ritenersi nulla."}
{"id": "568381", "revid": "8596", "url": "https://it.wikipedia.org/wiki?curid=568381", "title": "San Giacomo Maggiore", "text": ""}
{"id": "568386", "revid": "1961108", "url": "https://it.wikipedia.org/wiki?curid=568386", "title": "La maschera di Innsmouth", "text": "La maschera di Innsmouth, noto anche come L'ombra su Innsmouth (titolo originale: \"The shadow over Innsmouth\", 1936), \u00e8 un romanzo di Howard Phillips Lovecraft. Scritto nel 1931 e pubblicato nell'aprile del 1936, \u00e8 ritenuto dai critici uno dei suoi lavori migliori: August Derleth la defin\u00ec \"una storia cupa, opprimente, tipica di Lovecraft al suo meglio\", mentre Giuseppe Lippi ne parla come di \"uno dei suoi autentici capolavori\".\nTrama.\nIl giovane protagonista parte per un viaggio con l'intenzione di visitare le pi\u00f9 caratteristiche localit\u00e0 del Massachusetts, cui \u00e8 legato per discendenza familiare. Giunge cos\u00ec nella tetra cittadina portuale di Innsmouth. Mentre cerca informazioni sulla storia locale, ascolta il racconto di un vecchio marinaio ubriacone, Zadok Allen, che narra come gli anziani della citt\u00e0 avessero in passato stipulato un patto con delle creature demoniache provenienti da mari lontani, chiamate \"Quelli-degli-abissi\" (in inglese \"Deep Ones\"). Bench\u00e9 non creda al racconto di Zadok, il protagonista inizia ad avvertire la sinistra atmosfera del luogo.\nLa notte, nella sua stanza d'albergo, il protagonista ode gli orribili suoni delle creature che vengono a catturarlo e riesce a scappare dalla finestra. Durante una drammatica fuga notturna, intravede i corpi delle creature deformi che gli danno la caccia e comprende come gli abitanti di Innsmouth siano davvero il frutto di un incrocio tra degli esseri umani e le orribili creature marine.\nDopo essere scampato alla cattura, in un sinistro finale tipicamente lovecraftiano, il protagonista viene a sapere di essere lui stesso un discendente di \"Quelli-degli-abissi\", e un giorno riconosce allo specchio sul suo stesso volto l'espressione caratteristica di quella stirpe - la cosiddetta \"maschera di Innsmouth\".\nInfluenza culturale.\nDal romanzo sono stati tratti i film \"Dagon - La mutazione del male\", diretto da Stuart Gordon e prodotto da Brian Yuzna, e Cthulhu, diretto da Daniel Gildark.\nNell'ambito dei videogiochi, gran parte di \u00e8 ispirata a \"La maschera di Innsmouth\". Inoltre anche la missione di \"Un'Ombra su Hackdirt\" presenta parecchie citazioni e similitudini con il racconto di Lovecraft. Una location del DLC \"Old Hunters\" dell'action-RPG Bloodborne \u00e8 largamente ispirata, come molti altri aspetti del gioco, sia a \"La maschera di Innsmouth\" che a \"Dagon\", racconto di Lovecraft direttamente collegato al romanzo.\nAl romanzo \u00e8 ispirata la canzone \"The Thing that should not be\" della band Metallica. La traccia \u00e8 contenuta nell'album Master of Puppets del 1986. Anche il video ufficiale della canzone \"Escape from Midwich Valley\" dell'artista Synthwave francese Carpenter Brut \u00e8 ispirato ai fatti del romanzo.\nNe \u00e8 stata tratta una parodia a fumetti disneyana dal titolo \"Topolino e le luci di Innsmouse\", pubblicata sul numero 3238 del settimanale \"Topolino\" del 13 dicembre 2017. Questa storia vede Topolino nei panni del protagonista e Pippo in quelli di un personaggio ispirato a Howard Phillips Lovecraft.\nNel 2020 esce negli USA il fumetto Miskatonic di Mark Sable e Giorgio Pontrelli ispirato alla trama de La maschera di Innsmouth "}
{"id": "568406", "revid": "122924547", "url": "https://it.wikipedia.org/wiki?curid=568406", "title": "Gian Piero Scanu", "text": "\u00c8 stato Senatore per il PD nella XVI legislatura della Repubblica e Deputato nella XII e XVII. \u00c8 stato anche sindaco di Olbia dal 1985 al 1994, per due mandati.\nBiografia.\nNel 1962 si trasfer\u00ec ad Olbia con la sua famiglia (sposato, ha due figli), nel 1984 si laure\u00f2 in scienze politiche a Sassari; si avvicin\u00f2 fin da adolescente alla politica (aderendo alla Democrazia Cristiana e venendo eletto consigliere comunale nel 1980) e di sindacato (diventando delegato di fabbrica della CISL).\nDal 1985 al 1994 fu sindaco di Olbia, dando vita nei primi anni ad un accordo con i partiti di centro e successivamente ad un'amministrazione di centrosinistra. Nel 1994 ader\u00ec al Partito Popolare Italiano ed al termine delle elezioni politiche dello stesso anno venne eletto deputato nazionale per la coalizione del Patto per l'Italia cui aderiva il PPI. In questa occasione la sua elezione \u00e8 stata a suo modo abbastanza significativa in quanto \u00e8 risultato uno dei 4 soli deputati eletti in tutta Italia dalla coalizione di centro nei collegi uninominali, unico in Sardegna (dove nemmeno Mario Segni riusc\u00ec ad imporsi a Sassari).\nSuccessivamente \u00e8 stato consigliere d'amministrazione prima dell'INPDAP e poi dell'Inps e ha aderito alla Margherita, diventandone segretario locale nella provincia di Olbia-Tempio (oggi soppressa).\nIl 24 ottobre 2017, ha presentato il disegno di legge (C.4707) - Modifiche al decreto legislativo 3 aprile 2006, n. 152 - in materia di tutela ambientale nei poligoni militari delle Forze armate.\nDurante la sua presidenza, il 7 febbraio 2018, \u00e8 stata approvata la relazione finale della Commissione parlamentare di inchiesta sugli effetti dell'utilizzo dell'uranio impoverito che, con dieci voti a favore e due contrari, ha riconosciuto il nesso tra l\u2019esposizione all'uranio impoverito e le patologie, affermando che i militari italiani impegnati in Italia e nelle missioni all'estero \u00absono stati esposti a sconvolgenti criticit\u00e0\u00bb sul fronte della salute e della sicurezza del lavoro, che hanno \u00abcontribuito a seminare morti e malattie\u00bb.\nGian Piero Scanu e l'attivit\u00e0 istituzionale.\nNella XII legislatura, alla Camera dei deputati, \u00e8 stato membro del direttivo del gruppo parlamentare del PPI, segretario della 8\u00aa Commissione permanente e componente delle commissioni ambiente e lavori pubblici, antimafia, terrorismo e stragi e commissione speciale d'inchiesta sul traffico illecito dei rifiuti.\nNella XV legislatura \u00e8 stato Sottosegretario di Stato non parlamentare alle Riforme e Innovazioni nella pubblica amministrazione nel secondo governo Prodi.\nDal 21 giugno 2013 al 16 febbraio 2016 \u00e8 stato membro della Commissione parlamentare di controllo sull'attivit\u00e0 degli enti gestore di forme obbligatorie di previdenza e assistenza sociale oltre che membro della IV Commissione Difesa.\nDal 17 dicembre 2015 al 22 marzo 2018, ha ricoperto l'incarico di presidente della Commissione parlamentare di Inchiesta sugli effetti dell'utilizzo dell'uranio impoverito.\nCronologia Incarichi.\n1980 - 1985: consigliere comunale presso il Comune di Olbia;1985 - 1994: sindaco di Olbia;1994: elezione alla Camera dei deputati;1997 - 1999: consigliere di amministrazione dell'INPDAP;1999 - 2003 / 2004 - 2006: consigliere di amministrazione all'INPS;2006 - 2008: sottosegretario alle Riforme e all'innovazione nella pubblica amministrazione;\n2008: senatore del PD (partito democratico);\n2013 - 2016: Commissione parlamentare di controllo sull'attivit\u00e0 degli enti gestore di forme obbligatorie di previdenza e assistenza sociale;\n2015 - 2018: Presidente della Commissione Parlamentare di Inchiesta sugli effetti dell'utilizzo dell'Uranio Impoverito;"}
{"id": "568408", "revid": "22475", "url": "https://it.wikipedia.org/wiki?curid=568408", "title": "Retiro (Cile)", "text": "Retiro \u00e8 un comune e un borgo del Cile, appartenente a la provincia di Linares, VII regione del Maule. Il borgo \u00e8 situato a 335 chilometri al sud di Santiago, a 27 chilometri al sud di Linares (la capitale provinciale) ed a 15 chilometri al nord della citt\u00e0 di Parral, con le quali \u00e8 collegata tramite l'autostrada \"Carretera Panamericana\" (Ruta 5 Sur). Confina a nord con i comuni di San Javier de Loncomilla e Longav\u00ed, a sud con Parral, ad ovest, con Cauquenes (provincia di Cauquenes) e ad est, con Longav\u00ed. Il comune ha una superficie di 827\u00a0km\u00b2. Retiro ha un clima temperato. Le piogge sono relativamente frequente da met\u00e0 aprile fino a met\u00e0 settembre.\nStoria.\nIl comune \u00e8 stato fondato ufficialmente il 22 di dicembre di 1891. Il presidente Ram\u00f3n Barros Luco aveva sua casa di campagna in quella zona. Per quel motivo, la casa era frequentemente visitata dai politici ben noti del tempo. Il nome \"Retiro\" (Ritiro) \u00e8 stato assegnato al comune poich\u00e9 ci era la casa di ritiro del presidente.\nDati.\nIl comune di Retiro ha fatto registrare nel censimento del 2002 una popolazione pari a 18.235 abitanti, di chi, 8.920 sono donne e 9.315, uomini. Il 74.4% della popolazione comunale abita in zone rurali. Il borgo di Retiro ha 3.300 abitanti circa, mentre Copihue, che lo segue in popolazione ha 1.300 ed il villaggio di Villaseca, pi\u00f9 di 300. Altri frazioni del comune sono: El Ajial, Quillaimo, Romeral e Santa Isabel. Tra il 1992 e il 2002 la popolazione comunale \u00e8 diminuita di circa 1.200 persone (6,2%), soprattutto per l'emigrazione dei giovani in cerca di lavoro verso la capitale provinciale o altre province o regioni. Nello stesso intervallo, la popolazione della capitale comunale \u00e8 aumentata soltanto di 70 abitanti.\nEconomia.\nIl comune di Retiro \u00e8 fortemente dipendente dalla produzione ed il commercio di prodotti agricoli: cereali, vini, legumi."}
{"id": "568412", "revid": "1573940", "url": "https://it.wikipedia.org/wiki?curid=568412", "title": "Tridacna gigas", "text": "La tridacna gigante (Tridacna gigas ()) \u00e8 un mollusco bivalve della famiglia Cardiidae.\nDescrizione.\n\u00c8 il pi\u00f9 grande mollusco bivalve esistente, le cui valve, percorse da larghe costolature longitudinali, possono raggiungere il metro e mezzo di lunghezza, mentre il peso complessivo pu\u00f2 arrivare ai 300\u00a0kg (in media circa 200).\nBiologia.\nAll'interno del mantello della tridacna si trovano alghe Zooxantelle in gran numero. Queste alghe, oltre a essere responsabili della grande variet\u00e0 e vivacit\u00e0 dei colori, vivono in simbiosi con l'animale. Per favorire la presenza delle Zooxantelle il mantello si estroflette al di fuori delle valve e possiede particolari organi a forma di lente al fine di concentrare meglio la luce solare. Infatti durante il giorno la conchiglia \u00e8 aperta e la tridacna vive nell'acqua poco profonda per far penetrare pi\u00f9 luce. Di queste alghe, moltissime sono trasportate nella zona viscerale e assimilate. Tramite il sifone la tridacna gigante filtra l'acqua nutrendosi cos\u00ec di plancton. \nRiproduzione.\nLe tridacne giganti nascono maschi, all'et\u00e0 di 8 anni diventano ermafrodite e poi femmine. Questo animale produce fino a 500 milioni di uova a riproduzione che si schiudono entro 24-48 ore. Le larve vivono nel plancton per 1 settimana.\nDistribuzione e habitat.\nL'habitat di questo mollusco \u00e8 limitato all'Oceano Pacifico occidentale, nelle aree della Malesia, dell'Indonesia e dell'Australia (Grande barriera corallina). Vive nelle scogliere fino a 15 m di profondit\u00e0."}
{"id": "568417", "revid": "77358", "url": "https://it.wikipedia.org/wiki?curid=568417", "title": "Cattolico romano", "text": ""}
{"id": "568419", "revid": "77358", "url": "https://it.wikipedia.org/wiki?curid=568419", "title": "Cattolicesimo Romano", "text": ""}
{"id": "568421", "revid": "116206496", "url": "https://it.wikipedia.org/wiki?curid=568421", "title": "Ordinanza di Villers-Cotter\u00eats", "text": "L'ordinanza (o, impropriamente, l'editto) di Villers-Cotter\u00eats \u00e8 un documento promulgato tra il 10 ed il 15 agosto 1539 nella localit\u00e0 omonima dal re di Francia Francesco I.\nSuddivisa in 192 articoli, l'ordinanza introdusse una riforma della giurisdizione ecclesiastica, ridusse alcune prerogative delle citt\u00e0 e rese obbligatoria la tenuta dei registri di battesimo. \u00c8 soprattutto nota per\u00f2 per essere l'atto con il quale venne stabilito il primato e l'esclusivit\u00e0 della lingua francese nei documenti pubblici. Diventando la lingua ufficiale del diritto e dell'amministrazione, il francese scardin\u00f2 cos\u00ec la supremazia del latino e declass\u00f2 ad un rango inferiore tutte le altre lingue del Paese.\nQuest'ordinanza, intitolata per l'esattezza \u00ab\"Ordonnance g\u00e9n\u00e9rale sur le fait de la justice, police et finances\"\u00bb, venne redatta dal cancelliere Guillaume Poyet, avvocato e membro del Consiglio Privato del re: per questa ragione fu per lungo tempo chiamata \"Guillemine\", in onore del suo estensore. All'infuori dell'Archivio di Stato francese vi sono soltanto due esemplari originali su pergamena: uno presso gli archivi di Aix-en-Provence e l'altro presso gli archivi dipartimentali dell'Is\u00e8re.\nStoria.\nFin dal XIII secolo, i notai reali scrivevano in francese, e fu tra il secolo XIV e XVI che il francese si impose gradualmente come lingua amministrativa degli atti reali, a scapito in primo luogo del latino - la lingua colta di allora -, ma anche delle altre lingue \"volgari\". L'ordinanza di Villers-Cotter\u00eats non fece che suggellare una tendenza di centralizzazione linguistica gi\u00e0 in atto da pi\u00f9 secoli. Non bisogna dimenticare che a quell'epoca (e fino agli inizi del secolo XX) il francese non era la lingua del popolo, che parlava i vari dialetti della lingua d'o\u00efl o della lingua d'oc detti spregiativamente \"patois\", ma essenzialmente quella della Corte, dell\"'\u00e9lite\" (nobilt\u00e0 e clero), dei commercianti e di una parte dei letterati.\nL'ordinanza non fu altro che l'epilogo di una serie di decisioni reali che sostituirono progressivamente il latino con le lingue materne negli atti del diritto. Gi\u00e0 l'ordinanza di Montils-l\u00e8s-Tours, promulgata nel 1454 da Carlo VII, aveva ordinato di redigere per iscritto le consuetudini che avevano forza di legge, stesure che furono effettuate nelle lingue volgari - lingua d'o\u00efl al nord e occitano al sud. Inoltre, Il re mand\u00f2 emissari regi a controllare la procedura di redazione.\nAltri editti reali preconizzarono le lingue volgari, senza rendere obbligatorio il francese:\nContenuto dell'ordinanza.\nAltre disposizioni giuridiche.\nL'ordinanza di Villers-Cotter\u00eats contiene anche una disposizione che potrebbe essere vista come la prima apparizione del concetto di legittima difesa nel diritto francese. Viene difatti precisato che colui che ha agito per difendersi \u00e8 assolto per grazia regia:"}
{"id": "568424", "revid": "13833", "url": "https://it.wikipedia.org/wiki?curid=568424", "title": "Editto di Villers-Cotter\u00eats", "text": ""}
{"id": "568428", "revid": "1748167", "url": "https://it.wikipedia.org/wiki?curid=568428", "title": "Hacker", "text": "Hacker \u00e8 un termine della lingua inglese che designa una persona che utilizza le proprie competenze informatiche per esplorare i dettagli dei sistemi programmabili e sperimenta come estenderne l'utilizzo.\nLa parola deriverebbe dal verbo \"To hack\" non indicava pi\u00f9 l'attivit\u00e0 di saldare circuiti dalle strane sembianze, bens\u00ec quella di comporre insieme vari programmi, con poco rispetto per quei metodi o procedure usati nella scrittura del software \"ufficiale\". Significava inoltre migliorare l'efficienza e la velocit\u00e0 del software gi\u00e0 esistente che tendeva a ingolfare le risorse della macchina. Ed \u00e8 qui che successivamente si colloca una diversa radice del termine hacker, la forma sostantiva del verbo inglese \"to hack\" che significa \"tagliare\", \"sfrondare\", \"infrangere\", \"ridurre\", \"aprirsi un varco\", appunto fra le righe di codice che istruiscono i programmi software.\nLe origini del termine risalirebbero alla seconda met\u00e0 del XX secolo e col tempo \u00e8 diventato rappresentativo di una cultura e un'etica legata all'idea del software libero. Successivamente \u00e8 stato utilizzato in senso generale anche per indicare individui che studiano e sperimentano la materia, per conoscerne i segreti ed analizzarla in profondit\u00e0. Dal punto di vista informatico, non \u00e8 da confondere con i cracker, o pirati informatici, il cui scopo \u00e8 prettamente violare e danneggiare un sistema., cui si riferisce impropriamente il mondo giornalistico con il termine \"hacker\". Sebbene strettamente collegato al concetto vi sia il fenomeno dell\"hacking\", la maggioranza degli hacker preferisce utilizzare il termine cracker - qualcuno che volontariamente decide di violare un sistema informatico per rubarne o manomettere dei dati - per indicare quegli hacker che abusino delle proprie capacit\u00e0.\nStoria.\nL'ambiente culturale presso il MIT.\nLa cultura hacker \u00e8 un'idea derivata da una comunit\u00e0 di entusiasti programmatori di computer e progettisti di sistemi negli anni sessanta attorno a un gruppo di appassionati di modellismo ferroviario del Tech Model Railroad Club (TMRC) del Massachusetts Institute of Technology (TMIT) e al MIT Artificial Intelligence Laboratory. \nLe prime attivit\u00e0 famose.\nConsiderata la loro affinit\u00e0 per i sistemi elettronici sofisticati - - non ci volle molto prima che gli hacker mettessero le mani su una macchina appena arrivata al campus. Noto come TX-0, si trattava di uno dei primi modelli di computer lanciati sul mercato. Sul finire degli anni cinquanta, l'intero comitato \"Signals and Power\" era emigrato in massa nella sala di controllo del TX-0, portandosi dietro lo stesso spirito di gioco creativo.\nUn classico esempio della definizione di hacker \u00e8 Spacewar!, un video game sviluppato nei primi anni sessanta dagli hacker del MIT, che includeva tutte le caratteristiche dell'hacking tradizionale: era divertente e casuale, non serviva ad altro che a fornire divertimento. Dal punto di vista del software, per\u00f2, rappresentava una testimonianza delle innovazioni rese possibili dalle capacit\u00e0 dei programmatori e inoltre era completamente libero e gratuito e quindi fin\u00ec per essere ampiamente condiviso con altri programmatori. Verso la fine degli anni sessanta, divenne cos\u00ec il passatempo preferito di quanti lavoravano ai mainframe in ogni parte del mondo.\nFurono i concetti di innovazione collettiva e propriet\u00e0 condivisa del software a distanziare l'attivit\u00e0 di computer hacking degli anni sessanta da quelle di tunnel hacking e phone hacking del decennio precedente. Queste ultime tendevano a rivelarsi attivit\u00e0 condotte in solitaria o in piccoli gruppi, per lo pi\u00f9 limitate all'ambito del campus, e la natura segreta di tali attivit\u00e0 non favoriva l'aperta circolazione di nuove scoperte. Invece i computer hacker operavano all'interno di una disciplina scientifica basata sulla collaborazione e sull'aperto riconoscimento dell'innovazione. Non sempre hacker e ricercatori \"ufficiali\" andavano a braccetto, ma nella rapida evoluzione di quell'ambito i due gruppi di programmatori finirono per impostare un rapporto basato sulla collaborazione.\nL'evoluzione concettuale dagli anni 1970.\nIl fatto che la successiva generazione di programmatori, incluso Richard Stallman, aspirasse a seguire le orme dei primi hacker, non fa altro che testimoniare le prodigiose capacit\u00e0 di questi ultimi. Nella seconda met\u00e0 degli anni settanta il termine \"hacker\" aveva assunto la connotazione di \u00e9lite e, in senso generale, era chiunque scrivesse codice software per il solo gusto di riuscirci e indicava abilit\u00e0 nella programmazione. Col tempo il termine acquis\u00ec nuove connotazioni: un hacker divenne qualcuno in grado di compiere qualcosa di pi\u00f9 che scrivere programmi interessanti; doveva far parte dell'omonima cultura e onorarne le tradizioni e gli hacker di istituzioni elitarie come il MIT, Stanford e Carnegie Mellon iniziarono a parlare apertamente di etica hacker le cui norme non ancora scritte governavano il comportamento quotidiano dell'hacker. Nel libro del 1984 \"Hackers. Gli eroi della rivoluzione informatica\", Steven Levy, dopo un lungo lavoro di ricerca e consultazione, codific\u00f2 tale etica in cinque principi fondamentali che definiscono la cultura del computer hacking. A partire dai primi anni ottanta i computer presero a diffondersi e i programmatori - che prima dovevano recarsi presso grandi istituzioni o aziende soltanto per aver accesso alla macchina - improvvisamente si trovarono a stretto contatto con gli hacker grazie ad ARPANET e presero ad appropriarsi della loro filosofia anarchica di ambiti come quello del MIT.\nTuttavia, nel corso di un simile trasferimento di valori and\u00f2 perduto il tab\u00f9 culturale originato al MIT contro ogni comportamento malevolo o doloso. Mentre i programmatori pi\u00f9 giovani iniziavano a sperimentare le proprie capacit\u00e0 con finalit\u00e0 anche dannose creando e diffondendo virus, facendo irruzione nei sistemi informatici militari, provocando deliberatamente il blocco di macchine quali lo stesso Oz del MIT, popolare nodo di collegamento con ARPAnet - il termine \"hacker\" assunse connotati punk e nichilisti. Divenne quindi facile discreditare l'immagine dell'hacker con articoli negativi su quotidiani e riviste. Nonostante libri come quello di Levy avessero fatto parecchio per documentare lo spirito originale di esplorazione da cui nacque la cultura dell'hacking, per la maggioranza dei giornalisti l'hacker divenne sinonimo di criminale.\nDescrizione.\nL'hacker si impegna nell'affrontare sfide intellettuali per aggirare o superare creativamente le limitazioni che gli vengono imposte, non limitatamente ai suoi ambiti d'interesse, ma in tutti gli aspetti della sua vita. In ambito informatico l'hacker, con riferimento alla rete Internet, \u00e8 un esperto di programmazione e di reti telematiche che, perseguendo l\u2019obiettivo di democratizzare l'accesso all'informazione e animato da princ\u00ecpi etici, opera per aumentare i gradi di libert\u00e0 di un sistema chiuso e insegnare ad altri come mantenerlo libero ed efficiente. Nella cultura mediatica l'hacker \u00e8 indicato come un esperto di informatica, programmazione, sistemi e sicurezza informatica, in grado di introdursi/violare reti di computer illegalmente, ovvero senza autorizzazione.\nIl concetto di \"hacking\" che indica l'attivit\u00e0 si \u00e8 poi esteso alla comunit\u00e0 di hobbisti per l'home computing, concentrandosi sull'hardware alla fine degli anni settanta (ad esempio l'Homebrew Computer Club) e sul software (video game, software cracking, demoscene) negli anni ottanta e novanta. Successivamente, ci\u00f2 avrebbe continuato a comprendere molte nuove definizioni inerenti all'arte e la filosofia di vita.\nGli hacker di questa subcultura tendono a enfatizzare la differenza che vi \u00e8 tra loro e quelli che disprezzando chiamano \"crackers\"; questi generalmente vengono chiamati dai media e dal pubblico con il termine \"hacker\" anche se il loro obiettivo primario, che sia per scopi maliziosi o meramente dannosi, \u00e8 la ricerca e lo sfruttamento delle debolezze della sicurezza informatica.\nClassificazione.\nRiguardo alle tipologie di \"hacker\", si possono distinguere in white hat che identifica qualcuno che riesce a inserirsi in un sistema o in una rete per aiutare i proprietari a prendere coscienza di un problema di sicurezza nel rispetto quindi dell'etica degli hacker, mentre chi viola illegalmente sistemi informatici, anche senza vantaggio personale, viene definito black hat hacker; fra le due figure si pongono i grey hat.\nLe prime due figure rientrano nel pi\u00f9 generico profilo dei cosiddetti security hacker. Questa tipologia di figura svolge, dal punto di vista professionale, una serie di attivit\u00e0 di hacking lecite e utili sottoponendo i sistemi informatici a test al fine di valutarne e comprovarne sicurezza e affidabilit\u00e0 agendo nella ricerca di potenziali falle, per aumentare la propria competenza o rendere pi\u00f9 sicuro un sistema.\nI nomi \"white hat\" e \"black hat\" provengono dalla convenzione dei cappelli bianchi e cappelli neri nel cinema western, in cui i personaggi buoni indossano cappelli bianchi e quelli cattivi cappelli neri.\nImpatto culturale.\nAll'ingresso del \"Ray and Maria Stata Center\" del MIT \u00e8 presente un cartello con la Hacking Etiquette (galateo dell'hacking) che riporta undici regole sviluppate dalla comunit\u00e0 hacker studentesca.:\nInoltre, sempre all'ingresso del MIT, \u00e8 presente un altro cimelio della storia dell'hacking proprio accanto ai \"comandamenti\" dell'etica di un Hacker: L'idrante del MIT collegato a una fontana indicante la famosa frase del presidente del MIT Jerome Weisner (1971-1980) \"Getting an education at MIT is like taking a drink from a fire hose\", ovvero, \"Essere istruiti al MIT \u00e8 come bere da un idrante\".\nNel 2000 il MIT Museum dedic\u00f2 al tema un'apposita mostra, la Hall of Hacks. Questa comprendeva alcune fotografie risalenti agli anni venti, inclusa una in cui appare una finta auto della polizia. Nel 1993, gli studenti resero un tributo all'idea originale di hacking del MIT posizionando la stessa macchina della polizia, con le luci lampeggianti, sulla sommit\u00e0 del principale edificio dell'istituto. La targa della macchina era IHTFP, acronimo dai diversi significati e molto diffuso al MIT e attualmente la stessa macchina \u00e8 esposta all'interno dell'edificio del MIT, Ray and Maria Stata Center. La versione maggiormente degna di nota, anch'essa risalente al periodo di alta competitivit\u00e0 nella vita studentesca degli anni cinquanta, \u00e8 \"\"I hate this fucking place\" (Odio questo fottuto posto). Tuttavia nel 1990, il Museum riprese il medesimo acronimo come punto di partenza per una pubblicazione sulla storia dell'hacking. Sotto il titolo \"Institute for Hacks Tomfoolery and Pranks\" (Istituto per scherzi folli e goliardate), la rivista offre un adeguato riassunto di quelle attivit\u00e0. \"Nella cultura dell'hacking, ogni creazione semplice ed elegante riceve un'alta valutazione come si trattasse di scienza pura\", scrive Randolph Ryan, giornalista del Boston Globe, in un articolo del 1993 incluso nella mostra in cui compariva la macchina della polizia. \"L'azione di hack differisce da una comune goliardata perch\u00e9 richiede attenta pianificazione, organizzazione e finezza, oltre a fondarsi su una buona dose di arguzia e inventiva. La norma non scritta vuole che ogni hack sia divertente, non distruttivo e non rechi danno. Anzi, talvolta gli stessi hacker aiutano nell'opera di smantellamento dei propri manufatti\"\"."}
{"id": "568429", "revid": "1154737", "url": "https://it.wikipedia.org/wiki?curid=568429", "title": "John Cassin", "text": ""}
{"id": "568431", "revid": "77358", "url": "https://it.wikipedia.org/wiki?curid=568431", "title": "Altopiani Plestini", "text": ""}
