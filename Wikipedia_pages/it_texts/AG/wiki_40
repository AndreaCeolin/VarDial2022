{"id": "566079", "revid": "834", "url": "https://it.wikipedia.org/wiki?curid=566079", "title": "Net-metering", "text": ""}
{"id": "566085", "revid": "729019", "url": "https://it.wikipedia.org/wiki?curid=566085", "title": "Arco d'Augusto (Fano)", "text": "L'Arco d'Augusto di Fano \u00e8 la porta cittadina in forma di arco a tre fornici. Costituisce l'accesso in citt\u00e0 dall'antica via Flaminia, che all'interno delle mura diventa il decumano massimo. \u00c8 uno dei simboli della citt\u00e0.\nLa porta Augustea, o pi\u00f9 comunemente chiamata Arco d'Augusto, \u00e8 uno dei pochi monumenti di epoca romana pervenuti quasi per intero. \u00c8 l'antica porta d'accesso della citt\u00e0 \"fanum fortunae\" e non un arco onorario.\nStoria.\nLa porta augustea fu fatta edificare dal \"princeps\" Cesare Ottaviano Augusto nel 9 d.C., poich\u00e9 ci\u00f2 avvenne nell'anno del suo 32\u00b0 tribunato. Fu in epoca romana la principale porta d'accesso alla \"Colonia Julia Fanestris\", colonia dedotta nella localit\u00e0 di \"Fanum Fortunae\" (tempio dedicato alla dea Fortuna). Si presume che nella \"Fanum Fortunae\" esistessero almeno altre due porte, oggi scomparse, poste una a sud e l'altra, prossima al mare.\nNel IV secolo d.C. il prefetto dell'imperatore Costantino, Turcio Secondo Aproniano, restaur\u00f2 la porta augustea e fece aggiungere nell'attico un'epigrafe oggi scomparsa, senza tuttavia cancellare quella precedente di Cesare Ottaviano Augusto, creando cos\u00ec un filo conduttore tra i due imperatori..\nNel 1463, durante la guerra di successione napoletana, il conte di Urbino Federico da Montefeltro (alleato di papa Pio II) assedi\u00f2 Fano per espugnare Sigismondo Pandolfo Malatesta, signore della citt\u00e0 e ribelle al pontefice per aver aderito alla causa angioina.\nDurante l'assedio le artigliere di Federico di Montefeltro distrussero gran parte dell'attico superiore della porta augustea le cui macerie non furono usate per ripristinare l'arco ma furono vendute dal comune alla Confraternita di San Michele che le sfruttarono per creare la facciata dell'omonima chiesa adiacente all'arco e per la loggia.\nL'aspetto originario della porta resta testimoniato nel bassorilievo rinascimentale scolpito su un lato della facciata della chiesa\nAdiacente all'arco di Augusto, nel XIV secolo, la famiglia del Cassero fece costruire il suo palazzo, ristrutturato poi nel 1930 da Leonardo Severi e dunque ora Palazzo del Cassero ora Colavolpe Severi\nArchitettura.\nCostruito sul punto in cui la via Flaminia s'innesta nel decumano massimo della citt\u00e0, la porta, realizzata in travertino, \u00e8 un arco a tre fornici con quello centrale pi\u00f9 grande sotto cui passavano i carri, i cavalli e i mezzi di grandi dimensioni mentre i due fornici minori ai lati erano destinati ai pedoni.\nLa porta era affiancata da due torrioni con pianta a ferro di cavallo da cui poi partivano le mura che circondavano la colonia di \"Iulia Fanestris.\"\nRealizzata esternamente in opera quadrata di blocchi in pietra d'Istria, il monumento presenta in due fornici laterali minori e un fornice centrale maggiore.\nAlla sommit\u00e0 dell'Arco, nel lato posteriore, si pu\u00f2 ancora vedere una parte della volta del cunicolo che metteva in comunicazione i due torrioni affiancati all'Arco.\nDei due torrioni oggi si \u00e8 conservata l'ossatura e il primo metro della struttura mentre il resto \u00e8 stato soggetto a restaurazioni e rimaneggiamenti, e di quello di destra rimangono solo le fondazioni rivestite di pietra arenaria, poich\u00e9 fu abbattuto nel XV secolo per far spazio alla facciata della chiesa di San Michele.\nI cunei dell'arco di mezzo sono diciassette, compresa la chiave dove era scolpita la testa di un animale identificabile con quella di un elefante, di un toro o un bue mentre i cunei dei fornici laterali sono sei, anche se in quello del fornice di destra non sono ben visibili a causa della presenza della chiesa adiacente.\nIl corpo base, ancora ben conservato, sosteneva un grande attico, oggi perduto, a pseudoportico corinzio in cui si aprivano sette finestre arcuate separate da otto semicolonne.\nRimangono alcune basi di tipo attico e un frammento dell'intercolumnio con due mezze colonne e una colonna intera, il resto and\u00f2 distrutto nel XV secolo d.C.\nNon \u00e8 sopravvissuto alcun capitello delle colonne del portico, sebbene il fusto di alcune sia ancora intero.\nL'intero monumento ha affinit\u00e0 stilistiche con le porte augustee di Spello, di Aosta e soprattutto con quella di Authon in Provenza.\nIscrizioni.\nNella trabeazione si trova a lettere incavate, poich\u00e9 alloggiavano quelle in bronzo dorato che davano solennit\u00e0 e grandiosit\u00e0 alla porta a guisa di arco trionfale, la seguente iscrizione:\nUn'altra epigrafe che risale allo stesso periodo di quella precedente \u00e8 incisa sulla fascia mediana dell'architrave del corpo della porta.\nCos\u00ec recita:"}
{"id": "566087", "revid": "599013", "url": "https://it.wikipedia.org/wiki?curid=566087", "title": "Ecc", "text": ""}
{"id": "566089", "revid": "14480", "url": "https://it.wikipedia.org/wiki?curid=566089", "title": "Scanner (radio)", "text": ""}
{"id": "566101", "revid": "57872", "url": "https://it.wikipedia.org/wiki?curid=566101", "title": "Palazzi e ville di Rapallo", "text": "Nel territorio comunale di Rapallo sono presenti diversi e storici palazzi, soprattutto nella zona del centro storico, edificati alcuni nel periodo medievale all'interno del \"Borgo\" o ancora in epoca rinascimentale. Lungo le zone collinari verranno edificate le ville settecentesche, dimore levantine delle pi\u00f9 blasonate e conosciute famiglie di Genova, a cui si sommeranno gli edifici ottocenteschi e del Novecento.\nPalazzi.\nPalazzo comunale.\nIl municipio \u00e8 stato ricavato dallo spostamento del precedente ospedale di Sant'Antonio, costruito nel 1451 con fondi religiosi e civili dopo l'approvazione dell'arcivescovo genovese, Giacomo Fieschi, con decreto dell'11 novembre. La fondazione di un nuovo ospedale si rese necessaria dopo la dismissione del precedente ospedale di San Cristoforo presso il tratto finale del torrente San Francesco, nei pressi dell'odierno Hotel Europa (gi\u00e0 villa Serra).\nDurante l'assedio svizzero nel 1494 proprio nel ricovero verranno barbaramente uccisi dalle truppe elvetiche cinquanta ammalati; l'episodio susciter\u00e0 scalpore per la drammaticit\u00e0 dell'evento. Nel 1771, dove ora si svolgono i lavori del consiglio comunale, verr\u00e0 eretta una cappella per la preghiera e per celebrare le funzioni religiosi all'interno del nosocomio.\nIl 26 marzo 1859, dopo l'acquisto da parte dell'ente ospedaliero del vicino convento di Sant'Agostino nel 1856, con la volont\u00e0 di conversione dell'ex edificio religioso nella nuova sede ospedaliera, sar\u00e0 lo stesso ente a cedere i locali all'amministrazione civica per la modica cifra di 20.000 lire. Con l'obbiettivo finale di farne sede del nuovo municipio, s'intraprendono da tale anno i lavori di conversione dell'edificio, operazione che andr\u00e0 nei primi anni di lavoro a rilento. Nel 1862, nei piani inferiori, verr\u00e0 temporaneamente collocato il teatro comunale (spostato in seguito nel complesso monastico delle Clarisse); una nuova asta pubblica nel 1864 aggiudicher\u00e0 l'appalto per la fine dei lavori nei piani superiori. Con la fine dell'opera di conversione tutto lo stabile diverr\u00e0 sede definitiva del Comune di Rapallo.\nAttiguo al palazzo \u00e8 l'oratorio dei Bianchi, anticamente collegato con lo stesso ospedale.\nEx ospedale civile.\nLa storia del palazzo \u00e8 legata al precedente convento di Sant'Agostino, costruito nel 1472 a cura del rapallese Battista del Poggio. L'ordine religioso oper\u00f2 nel complesso conventuale fino alla fine del XVIII secolo quando, con la dominazione napoleonica del Primo Impero francese, un editto del 1798 ne ordin\u00f2 l'espulsione dei religiosi e la conseguente confisca dell'edificio in favore della municipalit\u00e0. Dal 12 novembre dello stesso anno il convento viene adibito all'uso scolastico con l'obbligo d'insegnamento della lingua italiana e dell'aritmetica, oltre che ai \"sani principi morali e costituzionali\".\nAcquistato dall'ente ospedaliero del vicino ospedale di Sant'Antonio nel 1856, fu decisa la conversione dell'ex convento di Sant'Agostino nella nuova sede del nosocomio rapallese. I lavori proseguirono ininterrottamente per sei anni fino all'inaugurazione del nuovo edificio nel 1862. Durante la seconda guerra mondiale, in un bombardamento aereo del luglio 1944, il palazzo fu interessato, assieme ad altri edifici attigui e la basilica dei Santi Gervasio e Protasio, a danneggiamenti alla struttura.\nA partire dagli anni ottanta e novanta, con i primi piani di riordinamento della sanit\u00e0 regionale, anche per l'ospedale rapallese iniziarono fasi di trasferimento e smembramento che portarono ad una radicale riorganizzazione e spartizione dei reparti tra gli edifici ospedalieri del Tigullio. I trasferimenti si attuarono, a gradi ma con ampie proteste tra la cittadinanza, per tutto il decennio degli anni novanta fino alla sostanziale chiusura del nosocomio rapallese dagli anni duemila.\nL'edificio sub\u00ec pertanto una graduale e nuova conversione degli spazi che portarono ad utilizzare la struttura ad uso ancora sanitario e civico dopo l'acquisto da parte dell'amministrazione comunale. Nel 2009, durante i lavori di conversione di una parte dell'edificio a residenze protette per anziani, \u00e8 stato scoperto, nascosto fra due pareti dell'antico chiostro, un bassorilievo del 1583 raffigurante \"San Bernardino da Siena\".\nEx casin\u00f2.\nL'ex casin\u00f2 municipale fu inaugurato nel 1902 nelle sale del Kursaal New Casin\u00f2, albergo di lusso di inizio Novecento, aperto al pubblico il 1\u00ba gennaio 1901. Tra le persone illustre che qui soggiornarono figurano Eleonora Duse nel 1908 dove, in gran segreto, incontr\u00f2 poi a Santa Margherita Ligure il poeta Gabriele D'Annunzio (suo amante segreto) e il maestro d'orchestra Ruggero Leoncavallo che nelle sale del casin\u00f2 suon\u00f2 per beneficenza per i terremotati di Messina.\nGestito dalla famiglia Fumo di Teano e da Celle' fino al 1920, nel 1924 la licenza del casin\u00f2 viene venduta all'attuale casin\u00f2 municipale di Sanremo. I locali verranno poi successivamente venduti a privati, trasformando l'area in un residence sotto amministrazione del vicino Excelsior Palace Hotel. Le sale del Kursaal New Casin\u00f2 furono la sede della conferenza di Rapallo che si svolse nelle giornate del 6-7 novembre 1917.\nVille.\nLe ville storiche presenti nel territorio comunale sono state costruite durante la Belle \u00e9poque di fine Ottocento e l'inizio del Novecento."}
{"id": "566102", "revid": "767487", "url": "https://it.wikipedia.org/wiki?curid=566102", "title": "Cynthia Cooper", "text": "Ha giocato al college, alle Olimpiadi e in leghe professionistiche, come la Women's National Basketball Association (WNBA).\nBiografia.\nAnche se \u00e8 nata a Chicago, nell'Illinois, \u00e8 cresciuta a South Central Los Angeles, in California. Si \u00e8 sposata nel 2000.\nCarriera.\nScuola e universit\u00e0.\nHa giocato nella Locke High School prima di andare alla University of Southern California. Era una stella alla University of Southern California dove ha vinto due titoli nazionali e fu una freshman All-American nel 1982.\nIn Europa.\nDopo la laurea nel 1986, ha giocato per diversi anni in leghe professionistiche europee, soprattutto in Italia. Basket Parma e Sport Club Alcamo sono le sue tappe; ha giocato per due stagioni in Sicilia trascinando le alcamesi in finale di Coppa Ronchetti nel 1996. Le sue prestazioni in Europa sono state le migliori di sempre per una cestista di squadre siciliane: 37,5 punti di media, con un massimo di 56 punti in semifinale, per un totale di 12 presenze e 450 punti.\n\u00c8 arrivata nell'appena formata WNBA nel 1997. \u00c8 stata votata WNBA's MVP della regular season nel 1997 e 1998 e a anche vinto quattro titoli WNBA con le Houston Comets. Durante la dinastia delle Comets, lei era parte vitale del terzetto d'attacco insieme a Sheryl Swoopes e Tina Thompson. Quando si \u00e8 ritirata nel 2000, divenne la prima giocatrice nella storia della WNBA a segnare 2.000 punti in carriera.\nAllenatrice.\nHa allenato le Phoenix Mercury per una stagione e mezzo. Ritorn\u00f2 a giocare nella stagione 2003, ma annunci\u00f2 il suo ritiro definitivo dalla pallacanestro professionistica nel 2004. Nel maggio 2005, \u00e8 stata nominata \"head coach\" della squadra femminile di pallacanestro alla Prairie View A&amp;M University. Nel luglio 2006, durante le celebrazioni del WNBA All-Star Game 2006, \u00e8 stata inserita nella WNBA All-Decade Team, cio\u00e8 le dieci migliori giocatrici dei primi dieci anni della WNBA."}
{"id": "566115", "revid": "729019", "url": "https://it.wikipedia.org/wiki?curid=566115", "title": "R-4", "text": "Lo R-4 o K-4, noto come AA-5 Ash (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nLo sviluppo dell'R-4 inizi\u00f2 nel 1959, mentre l'arma entr\u00f2 in servizio operativo nel 1963. Quest'arma era destinata prevalentemente all'intercettore Tupolev Tu-28, accoppiato al suo radar RP-S Smerch (tornado), anche se sembra che alcune fonti suggeriscano che sia stato adottato anche sul MiG-25.\nCome molti altri missili sovietici, usc\u00ec sia nella versione a ricerca radar semiattiva (R-4R) che a ricerca infrarossa passiva (R-4T). Sembra che la tattica di combattimento fosse quella di lanciare entrambe le versioni per aumentare la probabilit\u00e0 di successo.\nNel 1973 quest'arma venne aggiornata alla versione R-4M, con una testa cercante pi\u00f9 prestante e compatibile con il nuovo radar RP-SM Smerch.\nGli ultimi R-4 vennero ritirati dal servizio verso la fine degli anni ottanta, assieme ai Tupolev Tu-128."}
{"id": "566119", "revid": "2110845", "url": "https://it.wikipedia.org/wiki?curid=566119", "title": "Lucien Rebatet", "text": "Biografia.\nFiglio di un notaio, abbandon\u00f2 gli studi di diritto all'universit\u00e0 di Lione, e in seguito di lettere alla Sorbona. \n1929 - 1940: la nascita di una vocazione fascista.\nNel 1929 entra, in qualit\u00e0 di critico musicale, nel giornale nazionalista e monarchico l\"'Action fran\u00e7aise\" con lo pseudonimo di Fran\u00e7ois Vinneuil. Nel 1932 diventa giornalista presso \"Je suis partout\", dove il suo stile e le sue convinzioni si rafforzarono. Nel 1933 spos\u00f2 V\u00e9ronique Popovici a Galatz, in Romania.\nFirma degli articoli come \"Le Cin\u00e9ma par ceux qui le font\" (\"Il cinema per coloro che lo fanno\"), \"Les Etrangers en France. L'invasion\" (\"Gli stranieri in Francia. L'invasione\"), \"Les Emigr\u00e9s politiques en France\" (\"Gli emigrati politici in Francia\"). Accoglie con entusiasmo l'uscita del pamphlet di C\u00e9line \"Bagatelles pour un Massacre\" perch\u00e9 Rebatet si rivela un virulento antisemita. Oltre agli Ebrei, attacca ferocemente il comunismo, la democrazia e la Chiesa (il che non gli impedisce di proclamare la sua fede in Dio e la sua ammirazione per il generale Francisco Franco), e, dopo inchieste in Germania e in Italia, si proclama fascista.\n1940 - 1944: l'apologia del collaborazionismo.\nRichiamato alle armi nel gennaio del 1940, Lucien Rebatet viene congedato in luglio, e lo si ritrova a Vichy con P\u00e9tain, dove lavora alla radio. Ritornato a Parigi in ottobre, dopo un passaggio al giornale \"Le Cri du Peuple\" di Jacques Doriot, collabora al quotidiano \"L'Union fran\u00e7aise\", e ritorna nel 1941 a \"Je suis partout\". Firma \"Les Tribus du Cin\u00e9ma et du Th\u00e9\u00e2tre\" e \"Le Bolchevisme contre la Civilisation\".\nNel 1942 pubblica \"Les D\u00e9combres\" ( \"Le Macerie\"), dove esplicita il suo antisemitismo , e indica come responsabili dello sfacelo del 1940 gli ebrei, i politici della III Repubblica e i militari. Nemmeno i rappresentanti del governo di Vichy vengono risparmiati. Vi spiega che la sola via d'uscita per la Francia \u00e8 quella di impegnarsi a fondo nella collaborazione con la Germania nazista. \u00c8 un gran successo sotto l'Occupazione (tiratura stimata in 65 000 copie).\nDopo lo sbarco alleato in Normandia, annuncia in un articolo del 30 giugno 1944 di essersi arruolato nella \"Milice fran\u00e7aise\", prima di dimettersi a seguito di un disaccordo con i suoi vertici.\nPubblica il 28 luglio 1944 il suo ultimo articolo dal titolo \u00ab\"Fid\u00e9lit\u00e9 au National-socialisme\"\u00bb (\"Fedelt\u00e0 al Nazional-socialismo\"). Ma la repubblica di Petain crolla, bisogna fuggire in Germania. Come tanti altri collaborazionisti del governo di Vichy, tra cui lo scrittore Louis-Ferdinand C\u00e9line, Rebatet si rifugia a Sigmaringen, in Germania.\n1945 - 1953: i lavori forzati.\nArrestato l'8 maggio 1945, viene processato il 18 novembre 1946 e condannato a morte, con i suoi beni confiscati. Il 12 aprile 1947 il nuovo presidente della Repubblica lo grazia e viene inviato ai lavori forzati a vita a Clairvaux. Durante la detenzione termina un romanzo iniziato a Sigmaringen: \"Les Deux Etendards\" pubblicato da Gallimard. Quest'opera, considerata di gran qualit\u00e0, sar\u00e0 in gran parte ignorata dalla critica. I protagonisti sono due giovani studenti, R\u00e9gis e Michel, che si contendono una donna, Anne-Marie. Il primo far\u00e0 il sacerdote, mentre il secondo rappresenta l'autore. La vicenda si sviluppa tra riflessioni filosofiche, teologiche ed ideologiche.\nLiberato il 16 luglio 1952, viene inviato in un primo tempo agli arresti domiciliari.\n1954 - 1972: una vita da scrittore.\nLucien Rebatet ritorna a Parigi nel 1954. Un altro romanzo \"Les Epis Murs\" \u00e8 piuttosto ben accolto. Il romanzo seguente, \"Margot l'enrag\u00e9e\", rimarr\u00e0 inedito, non essendo l'autore soddisfatto. Riprende la sua attivit\u00e0 di giornalista e nel 1958 lavora per il settimanale \"Rivarol\". Nel 1965, in occasione delle elezioni presidenziali, contro De Gaulle, sostiene al primo turno il candidato della destra Jean-Louis Tixier-Vignancour, poi, al secondo, Fran\u00e7ois Mitterrand. Questa scelta \u00e8 dovuta al suo antigollismo, ma anche alla fedelt\u00e0 all'ideale europeo, tale che Rebatet \u00e8 ormai pronto a transigere con la democrazia, la sola capace d'unificare l'Europa dopo la disfatta del fascismo. In seguito diventa redattore di \"Valeurs actuelles\". Fino alla fine rester\u00e0 fedele al fascismo, bench\u00e9 sostenga sempre meno l'antisemitismo, data la legislazione in vigore (il decreto legge Marchandeu del 21 aprile 1939, che vietava la provocazione all'odio razziale, era stato rimesso in vigore nel 1944), ma anche per un mutato punto di vista sugli Ebrei: pur non rinnegando i suoi attacchi antisemiti negli anni precedenti al 1945, non pu\u00f2 impedirsi di rispettare la nuova Nazione israeliana, in guerra contro gli Arabi.\nNel 1969 pubblica \"Une histoire de la musique\", la sua opera meno politica e pi\u00f9 conosciuta, che rimane come un autentico libro di riferimento, bench\u00e9 i giudizi espressi tanto sui compositori che sulle opere siano spesso improntati alla soggettivit\u00e0 del loro autore, in particolar modo per ci\u00f2 che concerne la tradizione lirica francese (giudizi su Auber, Gounod, Thomas, Bizet, Reyer, Massenet, Saint-Sa\u00ebns, Bruneau, Charpentier ecc., e in modo assai comprensibile da parte dell'autore su Meyerbeer e Hal\u00e9vy, che vede il suo capolavoro \"La Juive\" (\"L'ebrea\") qualificato come \"razzista\" (il che non manca d'ironia).\nLucien Rebatet, oltre che critico musicale, con lo pseudonimo di \"Fran\u00e7ois Vinneuil\", fu anche un critico cinematografico. \nCritica.\nNonostante la sua controversa biografia, la critica ha rivalutato la sua opera letteraria. George Steiner ha sostenuto che Rebatet sia stato un grande scrittore, e che \"Les Deux \u00e9tendards\" in particolare meriti di essere considerato un romanzo importante nella storia della letteratura francese, testo che l'ex presidente francese Fran\u00e7ois Mitterrand riteneva \"uno spartiacque esistenziale\", ed elogiato anche da Antoine Blondin e Albert Camus. "}
{"id": "566126", "revid": "1318658", "url": "https://it.wikipedia.org/wiki?curid=566126", "title": "Arrondissement di Montargis", "text": "L\"arrondissement\" di Montargis \u00e8 una suddivisione amministrativa francese, situata nel dipartimento del Loiret e nella regione del Centro-Valle della Loira.\nComposizione.\nL\"arrondissement\" di Montargis raggruppa 126 comuni in 12 cantoni:"}
{"id": "566128", "revid": "729019", "url": "https://it.wikipedia.org/wiki?curid=566128", "title": "R-5 (missile)", "text": "L'R-5M (SS-3 Shyster secondo la codifica NATO, indice GRAU 8K51) \u00e8 stato un missile balistico sovietico sviluppato negli anni cinquanta. Si tratt\u00f2 del primo sistema missilistico sovietico capace di trasportare testate nucleari a distanze considerate strategiche: infatti, i suoi 1.200 km di gittata lo mettevano in grado di colpire obiettivi in Europa occidentale.\nImmesso in servizio nel 1956, fu definitivamente radiato nel 1967.\nStoria.\nSviluppo.\nL'NII-88 di Sergej Pavlovi\u010d Korol\u00ebv venne autorizzato a sviluppare un nuovo missile il 10 aprile 1954. Il punto di partenza fu il precedente R-5, rispetto al quale aveva una maggiore capacit\u00e0 di carico, prestazioni migliori ed un peso al lancio pi\u00f9 che raddoppiato. L'R-5, in particolare, era stato progettato per il trasporto di armi radiologiche, ed era stato lanciato per la prima volta il 15 marzo 1953. Tuttavia, non fu mai immesso in servizio nelle forze armate, visto che gli fu preferito l'R-5M, ovvero la variante con testate nucleari. Comunque, ebbe un certo impiego sperimentale fino agli anni settanta nelle versioni R-5A, R-5B, R-5V e Vertikal.\nIl primo volo venne effettuato dal poligono di Kapustin Yar il 21 gennaio 1955, anche se il primo test \u201creale\u201d con una testata nucleare a bordo fu condotto l'anno successivo, il 2 febbraio 1956. Il dispiegamento inizi\u00f2 quattro giorni dopo, ed il 2 giugno seguente fu accettato in servizio nelle forze missilistiche strategiche.\nImpiego operativo.\nComplessivamente, furono schierati 48 esemplari di questo sistema d'arma, che la NATO identific\u00f2 come SS-3 Shyster. Venne prodotto solo nel biennio 1957-1958, a causa dello sviluppo del successivo e pi\u00f9 perfezionato R-12 (SS-4 Sandal).\nGli Shyster furono inquadrati in sei brigate missilistiche (72, 73, 77, 80, 85 e 90, ognuna con sei lanciatori) e quattro reggimenti autonomi (su quattro missili l'uno). L'unit\u00e0 base, comunque, era la divisione, su due batterie. Ogni batteria comprendeva un singolo missile.\nSchierato presso i confini occidentali dell'Unione Sovietica, rimase in servizio fino al 1967.\nLa produzione totale si ritiene ammonti a 200 unit\u00e0.\nDescrizione tecnica.\nL'SS-3 era un missile balistico monostadio a propellente liquido, in grado di trasportare una testata nucleare a distanze nell'ordine dei 1.200 km.\nCon una lunghezza di circa 20,8 m ed un diametro di 1,652, aveva un peso al lancio di 28.900-29.100 kg.\nIl sistema propulsivo era costituito da un motore a propellente liquido RD-103M, progettato dall'OKB-456 di Valentin Petrovi\u010d Glu\u0161ko tra il 1952 ed il 1953. Questo utilizzava una miscela di alcool etilico (92%) ed acqua, con l'ossigeno liquido come agente ossidante.\nIl sistema di lancio era a caldo, da terra. Questo doveva essere effettuato da posizione verticale, con un tempo di reazione di cinque ore in condizioni normali. La testata era costituita da una bomba atomica del peso di 1.350 kg e della potenza di 80-300 chilotoni, che poteva arrivare ad una distanza di 1.200 km con una precisione di 1.500-5.000 metri a seconda delle fonti. Il sistema di guida era di tipo autonomo-inerziale con controllo radio."}
{"id": "566131", "revid": "729019", "url": "https://it.wikipedia.org/wiki?curid=566131", "title": "R-12 (missile)", "text": "L'R-12 (nome in codice NATO: SS-4 Sandal) \u00e8 stato un missile balistico sovietico (indice GRAU 8K63). Si tratt\u00f2 del primo sistema d'arma del Paese socialista ad utilizzare un propellente stoccabile all'interno. Da questo venne realizzata anche una versione ideata per essere lanciata da un silo protetto, chiamata R-12U (indice GRAU 8K63U). Entrati in servizio a partire dalla fine degli anni cinquanta, furono definitivamente radiati nel maggio 1990.\nStoria.\nSviluppo.\nLo sviluppo di un nuovo missile balistico venne autorizzato dalle autorit\u00e0 sovietiche il 13 agosto 1955. In particolare, l'OKB-586 di Michail Kuz'mi\u010d Jangel' fu incaricato di portare avanti le relative ricerche.\nIl risultato fu l'R-12, che venne lanciato per la prima volta presso il poligono di Kapustin Yar il 22 giugno 1957. I test furono condotti fino al 1959, anno in cui il sistema d'arma venne ufficialmente accettato in servizio dalle forze armate (fonti occidentali ritengono che in realt\u00e0 questo sia avvenuto l'anno precedente).\nA partire dal settembre 1959, comunque, furono condotti una serie di lanci sperimentali di R-12 basati all'interno di silos corazzati. In seguito al buon esito di questi, il 30 maggio 1960, fu autorizzato lo sviluppo di una versione ottimizzata per l'impiego da silo. Il nuovo missile, chiamato R-12U Dvina, fu lanciato per la prima volta il 30 dicembre 1961, e fu accettato in servizio il 30 maggio 1963, tre anni esatti dopo l'inizio dei lavori.\nImpiego operativo.\nL'R-12 fu mostrato per la prima volta in pubblico nel novembre 1960, e ricevette la codifica NATO di SS-4 Sandal.\nL'SS-4 divenne famoso con la crisi dei missili di Cuba, del 1962, ma fu solo qualche anno dopo, nel 1964-1966, che si raggiunse il massimo numero di esemplari schierarti (608). Quindi, si tratt\u00f2 del sistema che costitu\u00ec la principale minaccia strategica per l'Europa occidentale. A partire dal 1968, comunque, inizi\u00f2 il ritiro di questi missili, che prosegu\u00ec per tutti gli anni settanta. Comunque, quando fu ratificato il Trattato INF, vi erano ancora parecchie decine di esemplari disponibili. Compreso tra i missili vietati da tale trattato (tutti quelli tra i 500 ed i 5.500 km di gittata), inizi\u00f2 la demolizione dei 149 esemplari superstiti nel 1988, presso il complesso di Lesnaja. Il processo si concluse il 22 maggio 1990, quando venne smantellato anche l'ultimo esemplare.\nDescrizione tecnica.\nL'SS-4 Sandal era un missile balistico a singolo stadio, in grado di coprire distanze di circa 2.000 km.\nSi tratt\u00f2 del primo sistema strategico sovietico ad utilizzare un propellente stoccabile all'interno ed un sistema di guida inerziale completamente autonomo.\nTra le due versioni in pratica l'unica vera differenza era che la prima poteva essere lanciata solo da piattaforme all'aperto, mentre la seconda poteva essere impiegata anche da silos corazzati.\nIn generale, la lunghezza di un SS-4 era compresa tra i 22,1 ed i 22,7 m, con un diametro di 1,65 ed un peso al lancio tra i 41.700 (R-12) ed i 42.200 kg (R-12U).\nL'armamento era costituito da una singola testata nucleare con una potenza compresa tra gli 1 ed i 2,3 megatoni, del peso massimo di 1.630 kg.\nL'impianto propulsivo era costituito da quattro motori a propellente liquido con una comune unit\u00e0 turbopompa. Questi erano degli RD-214, progettati da Valentin Petrovi\u010d Glu\u0161ko tra il 1955 ed il 1957.\nIl sistema di lancio era a caldo, con una gittata massima di 1.800-2.000 km. Il margine di errore di 1.500-3000 m per gli occidentali e di 5.000 per i sovietici. Il sistema di guida era di tipo inerziale autonomo."}
{"id": "566134", "revid": "729019", "url": "https://it.wikipedia.org/wiki?curid=566134", "title": "R-14", "text": "L'R-14 (nome in codice NATO: SS-5 Skean) \u00e8 stato un missile balistico a medio raggio di sviluppo e costruzione sovietica. Entrato in servizio nei primi anni sessanta, venne definitivamente radiato nel corso della prima met\u00e0 degli anni ottanta. Gli ultimi esemplari vennero definitivamente smantellati entro la fine del decennio. Questo missile costitu\u00ec anche la base per i lanciatori spaziali della famiglia Kosmos, ampiamente utilizzati dall'Unione Sovietica prima e dalla Federazione Russa poi.\nStoria.\nSviluppo.\nLo sviluppo di un nuovo missile balistico a medio raggio, con gittata di 4\u00a0000\u00a0km, venne autorizzato ufficialmente il 2 luglio 1958. L'OKB-586 di Michail Kuz'mi\u010d Jangel' ultim\u00f2 il progetto preliminare dopo pochi mesi, nel dicembre dello stesso anno, ed il 6 luglio 1960 il nuovo missile vol\u00f2 per la prima volta. Il nome del sistema d'arma era R-14. I test di volo terminarono nel febbraio 1961, ed a partire dal 24 aprile dello stesso anno iniziarono le prime consegne alle unit\u00e0 operative delle forze missilistiche. Il primo gennaio 1962 il primo reggimento equipaggiato con questi missili venne messo in stato di allerta.\nNel frattempo, mentre il primo lancio dell'R-14 si avvicinava, il 30 maggio 1960 venne approvato lo sviluppo della variante R-14U. Questa si differenziava dal \"precedente\" poich\u00e9 poteva essere lanciato da un silo (l'R-14, invece, poteva operare solo da piazzole all'aperto).\nIl primo lancio di un R-14U venne effettuato il 12 gennaio 1962, e la piena operativit\u00e0 fu raggiunta nel 1964.\nImpiego militare.\nIl missile R-14/R-14U ricevette dalla NATO la codifica di SS-5 Skean. I sovietici misero in servizio entrambe le versioni. Il massimo numero di esemplari schierati venne raggiunto tra il 1965 ed il 1969, con 97 missili pronti all'uso. Nel 1969, inizi\u00f2 il ritiro degli R-14, e due anni dopo quello degli R-14U.\nTra il 1978 ed il 1984, queste armi furono gradualmente sostituite ed infine soppiantate dai pi\u00f9 moderni e perfezionati SS-20 Saber. Gli esemplari superstiti vennero stoccati in magazzino.\nIn seguito alla ratifica del Trattato INF, sulla riduzione delle armi a corto e medio raggio, tutti i missili in deposito di questo tipo (insieme ai precedenti SS-4 Sandal) vennero demoliti. Il trattat\u00f2 entr\u00f2 in vigore il primo giugno 1988, e gli ultimi sei SS-5 furono definitivamente smantellati presso l'impianto di eliminazione dei missili di Lesnaja, il 9 agosto 1989.\nImpiego spaziale.\nL'SS-5 Skean venne utilizzato come base per la realizzazione del lanciatore spaziale Kosmos. Questo effettu\u00f2 il primo volo il 27 ottobre 1967. Complessivamente, ne sono stati lanciati fino ad oggi oltre 700 esemplari, in gran parte della versione Kosmos-3M (la pi\u00f9 rappresentativa della \"famiglia\"). L'ultimo volo risale al 27 aprile 2010. Comunque, stando alle dichiarazioni delle Forze Spaziali Militari, questo dovrebbe essere uno degli ultimi voli, visto che il missile non \u00e8 pi\u00f9 in produzione ed ormai sono utilizzati solo esemplari in magazzino.\nDescrizione tecnica.\nL'SS-5 Skean era, dal punto di vista tecnico, derivato dal precedente SS-4 Sandal, rispetto al quale aveva per\u00f2 una gittata doppia. Questo missile, a singolo stadio, era caratterizzato da una lunghezza di 24,3-24,4\u00a0m e da un diametro di 2,4. Il peso al lancio raggiungeva gli 86\u00a0300 kg.\nLa propulsione era assicurata da un motore RD-216m, che era stato sviluppato dall'accademico Valentin Petrovi\u010d Glu\u0161ko dell'OKB-456 tra il 1958 ed il 1960. Si trattava di un motore a propellente liquido, costituito da una particolare struttura modulare. Infatti, era composto da due sezioni identiche, ognuno delle quali era costituita da un motore a due camere di combustione, un'unit\u00e0 turbopompa, un generatore di gas ed un sistema di controllo automatico. Inoltre, per la prima volta, per fornire corrente ai componenti principali del propellente, si utilizz\u00f2 un generatore di gas, al posto del perossido di idrogeno. Il tempo di funzionamento del propulsore era di circa 130 secondi. Il sistema di partenza, per entrambe le versioni, era \"a caldo\".\nIl carburante necessario al funzionamento del propulsore aveva un peso complessivo di 79\u00a0200\u00a0kg, ed era stoccabile in serbatoi interni al missile. Questi erano costruiti in pannelli di alluminio, ed avevano un diametro maggiore rispetto a quelli del precedente R-12/SS-4: questa soluzione consent\u00ec di raddoppiare la gittata utile.\nIl sistema di guida era di tipo inerziale autonomo, che utilizzava una piattaforma girostabilizzata: questa soluzione, usata per la prima volta, permetteva di aumentare l'accuratezza del missile. Il CEP, infatti, era compreso tra i 900 ed i 1\u00a0900\u00a0m, dunque piuttosto simile a quello dell'R-12 (la cui gittata era per\u00f2 la met\u00e0).\nIl missile era equipaggiato con tre retrorazzi a propellente solido per impedire la collisione tra la testata ed il resto della struttura dopo la separazione della prima.\nL'SS-5 era in grado di trasportare una testata nucleare di potenza compresa tra 1 e 2,3 megatoni ad una distanza di 3\u00a0200-4\u00a0500\u00a0km. Il peso della testata poteva raggiungere i 2\u00a0155\u00a0kg.\nCome detto in precedenza, ne vennero sviluppate due versioni, chiamate R-14 (GRAU: 8K65) ed R-14U (GRAU: 8K65U). Queste differivano, essenzialmente, per il fatto che la seconda era idonea all'impiego in strutture corazzate (come i silos di lancio), mentre la prima no. I dati tecnici risultano essere praticamente gli stessi."}
{"id": "566136", "revid": "1342115", "url": "https://it.wikipedia.org/wiki?curid=566136", "title": "Felice Borgoglio", "text": "Biografia.\nDal 1965 al 1967 \u00e8 stato segretario della Federazione Giovanile Socialista Italiana. Successivamente \u00e8 stato sindaco della sua citt\u00e0, Alessandria, dal 1972 al 1979 e poi deputato nazionale per il Partito Socialista Italiano, rimanendo alla Camera dal 1979 ininterrottamente fino al 1994. Nel PSI ha fatto parte della corrente di sinistra vicina a Riccardo Lombardi, al cui interno ha stretto un asse con Claudio Signorile.\nNel 1998 ha aderito ai Socialisti Democratici Italiani ma nel 2004, al rientro in politica di Signorile, ha partecipato con lui alla fondazione del Movimento di \"Unit\u00e0 Socialista\", candidandosi alle elezioni europee del 2004 nella lista Socialisti Uniti per l'Europa costituita insieme al Nuovo PSI (Circoscrizione Italia Nord Occidentale), senza risultare eletto. \nDopo il rifiuto del Nuovo PSI di staccarsi dal centrodestra, Felice Borgoglio ha approvato la decisione di Claudio Signorile di confluire con Unit\u00e0 Socialista nello SDI e nella Rosa nel Pugno, con la quale Borgoglio si \u00e8 candidato alle elezioni politiche del 2006 nella circoscrizione Piemonte 2, senza risultare eletto."}
{"id": "566137", "revid": "729019", "url": "https://it.wikipedia.org/wiki?curid=566137", "title": "R-13 (missile)", "text": "Il missile R-13 (nome in codice NATO: SS-N-4 Sark) era un SLBM sviluppato in Unione Sovietica a partire dal 1955. Entrato in servizio nel 1961 su alcuni SSB ed SSBN della prima generazione, venne definitivamente radiato nel gennaio 1975.\nStoria.\nSviluppo.\nLa decisione di sviluppare un nuovo SLBM per la marina sovietica venne presa il 25 agosto 1955. Infatti, vi era la necessit\u00e0 di realizzare un sistema missilistico di prestazioni superiori rispetto all'R-11FM (variante navale dell'SS-1 Scud), la cui corta gittata metteva a rischio i sottomarini incaricati del lancio. In particolare, il requisito era di un missile in grado di trasportare una testata nucleare a distanze nell'ordine dei 400-600 km.\nIl progetto preliminare fu realizzato dall'NII-88. Nei primi mesi del 1956, tuttavia, il progetto fu trasferito all'SKB-385, che lo complet\u00f2 l'anno successivo.\nI test di lancio furono effettuati nel biennio 1959-1960, prima presso il poligono terrestre di Kapustin Yar (19, di cui 15 riusciti), poi da sottomarini (11 successi su 13). Il missile entr\u00f2 in servizio il 13 ottobre 1961.\nImpiego operativo.\nChiamato in Occidente SS-N-4 Sark, il missile (con il relativo sistema di lancio, il D-2), venne installato sui sottomarini lanciamissili delle classi Golf ed Hotel. Su 311 lanci complessivi, 225 ebbero successo.\nDal 1964, l'R-13 non venne pi\u00f9 utilizzato per effettuare missioni intercontinentali, e dal 1967 fu dispiegato solo per compiti periferici. Dal 1973, fu installato solo sui convenzionali classe Golf, per essere completamente ritirato nel gennaio 1975.\nDescrizione tecnica.\nIl missile R-13/SS-N-4 Sark era un singolo stadio a propellente liquido, che utilizzava il sistema di lancio D-2 (appositamente realizzato). Capace di coprire distanze di circa 600\u00a0km, doveva essere lanciato in superficie. Il carico bellico era costituito da una singola testata nucleare da un megatone (anche se gli occidentali stimarono una potenza maggiore, nell'ordine dei 1,2-2 megatoni), che era separabile rispetto al resto del missile.\nIl motore era a razzo con turbopompe, e caratterizzato da una singola camera di combustione. Inoltre, dal punto di vista tecnico, si tratt\u00f2 del primo SLBM sovietico ad utilizzare, per il controllo del volo, dei motori vernieri (di manovra) al posto di gas o superfici di controllo aerodinamiche. Un'ulteriore soluzione adottata per stabilizzare il volo del missile fu l'utilizzo di quattro stabilizzatori aerodinamici.\nIl missile poteva essere tenuto in stato di allerta per sei mesi, ed in magazzino per sette anni. Il tempo di reazione in condizioni normali era di 20-25 minuti, ma poteva essere portato a 6-8 in condizioni di massima allerta."}
{"id": "566138", "revid": "729019", "url": "https://it.wikipedia.org/wiki?curid=566138", "title": "R-21", "text": "L'R-21 (indice GRAU: 4K55. Nome in codice NATO: SS-N-5 Serb o Sark) era un missile balistico sublanciato sovietico. Sviluppato e costruito a partire dagli anni cinquanta dall'OKB-586 di Michail Kuz'mi\u010d Jangel', era un sistema d'arma a propellente liquido, che poteva essere lanciato in immersione da sottomarini convenzionali della classe Golf e nucleari della classe Hotel. In grado di trasportare una singola testata nucleare ad una distanza nell'ordine dei 1 400 km, fu ritirato dal servizio dai battelli della marina sovietica alla fine degli anni ottanta"}
{"id": "566139", "revid": "287204", "url": "https://it.wikipedia.org/wiki?curid=566139", "title": "George Bellows", "text": "Biografia.\nGeorge Bellows nacque a Columbus il 19 agosto 1882.\nDopo i primi studi in Ohio, nel 1904 si trasfer\u00ec a New York. In questi anni lavor\u00f2 come illustratore, attivit\u00e0 che continu\u00f2 a svolgere per molti anni, anche dopo aver raggiunto il successo come pittore. A New York si form\u00f2 sotto Robert Henri, ricercando uno stile che fosse una sintesi tra la tradizione realista europea e l'immediatezza espressiva per descrivere la societ\u00e0 americana contemporanea in tutte le sue forme.\nNel 1908 Bellows cominci\u00f2 a farsi notare grazie ad una mostra in cui vennero presentati soprattutto studi urbani.\nQueste opere, che divisero la critica, cercano di rappresentare la moderna citt\u00e0 americana e la vita quotidiana dei suoi abitanti, di descriverne il caos e mettere in satira la grossolanit\u00e0 della sua gente, di qualunque classe sociale.\nSono notevoli tecnicamente le serie di New York con la neve, in cui Bellows sviluppa un forte senso della luce e della struttura visiva.\nVi \u00e8 in esse un contrasto ironico fra le distese bianche di neve e le superfici aspre e sporche delle costruzioni della citt\u00e0, con uomini ugualmente aspri e sporchi che lottano per ripulirsi dal fastidio della neve pura. Furono tuttavia le serie di incontri di pugilato che resero Bellows famoso. In queste opere, caratterizzate da atmosfere oscure, le figure umane sono realizzate con colpi di pennello luminosi e duri che danno un forte senso di movimento.\nCon la crescita della sua notoriet\u00e0, sempre seguendo le orme del suo maestro Henri, inizi\u00f2 a frequentare d'estate le isole di Monhegan e di Matinicus dipingendone paesaggi marini.\nNella prima met\u00e0 degli anni dieci avvennero dei cambiamenti sia nella vita che nel lavoro di Bellows. Oltre alla pittura, diede contributi significativi alla litografia, aiutando ad espanderne l'uso artistico negli Stati Uniti; fece anche numerose illustrazioni per libri, compresi molti di H. G. Wells. Con il prestigio crescente, ai temi soliti si affiancano i ritratti, spesso commissionati dall'elite ricca di New York, e i paesaggi marini, ispirati alle estati passate nel Maine.\nIn questi anni fu influenzato anche dal lavoro di Henri Matisse e dei fauves, che portarono pi\u00f9 vigore alla sua pittura, e dalle opere di Edward Hopper, un altro studente di Robert Henri. Inoltre si avvicin\u00f2 ad ambienti artisti e politici radicali tendenti all'anarchismo, creando molte illustrazioni e stampe di protesta sociale; si allontan\u00f2 per\u00f2 presto da questi movimenti per la sua opinione che la libert\u00e0 artistica dovesse trionfare su qualsiasi ideologia e per il suo appoggio pubblico all'intervento degli Stati Uniti nella Prima guerra mondiale.\nDurante gli anni della prima guerra mondiale fece una serie di litografie e pitture per descrivere le atrocit\u00e0 commesse dall'esercito tedesco, ma il suo lavoro fu altamente critico anche sulla censura e sulla persecuzione dei dissidenti pacifisti condotte dal governo degli Stati Uniti in quegli anni. Con la fine della guerra, Bellows abbandon\u00f2 i temi di denuncia sociale e si focalizz\u00f2 maggiormente sulla vita domestica, con oli in cui sua moglie e le sue figlie sono i soggetti preferiti.\nQueste pitture denotano un metodo sempre pi\u00f9 programmatico e teorico del colore e del disegno, differenziandosi marcatamente rispetto alla fluida muscolarit\u00e0 e immediatezza delle prime opere. George Bellows mor\u00ec a New York l'8 gennaio 1925 di peritonite."}
{"id": "566140", "revid": "3115", "url": "https://it.wikipedia.org/wiki?curid=566140", "title": "Lago di Burano", "text": "Il lago di Burano \u00e8 una laguna salmastra costiera all'estremit\u00e0 meridionale della Maremma grossetana, nel comune di Capalbio. Si estende per circa 236 ettari ed ha una profondit\u00e0 media di un metro.\n\u00c8 separato dal mar Tirreno da una stretta fascia di dune, che costituisce uno dei tratti costieri naturalisticamente meglio conservati della regione.\nProtezione ambientale.\nIl lago e la zona circostante sono compresi nella Riserva naturale Lago di Burano, una riserva statale istituita nel 1980 ed affidata al WWF che vi ha istituito l'Oasi del Lago di Burano.\nLa riserva, a sua volta, \u00e8 compresa nella zona umida di importanza internazionale \"Lago di Burano\" istituita nel 1977 e che si estende per 410 ettari.\nNel 1995 parte dell'area del lago \u00e8 stata dichiarata sito di interesse comunitario, nel 2016 \u00e8 divenuto zona speciale di conservazione (IT51A0031). Nel 1998 \u00e8 stata inoltre istituita la zona di protezione speciale \"Lago di Burano\" (IT51A0033) per un'estensione di 489 ettari. \nL'area del lago e della duna costiera fanno inoltre parte della ben pi\u00f9 vasta Important Bird and Biodiversity Area IBA193 \"Argentario, Laguna di Orbetello e Lago di Burano\". \nSIR \"Duna del Lago di Burano\".\nIl sito di interesse regionale \"Duna del Lago di Burano\" \u00e8 quasi interamente compreso nella Riserva naturale statale e quasi interamente compreso nella zona umida d'importanza internazionale, ai sensi della Convenzione di Ramsar, \u201cLago di Burano\u201d.\nI principali elementi di criticit\u00e0 interni al sito sono:\nI principali elementi di criticit\u00e0 esterni al sito sono: \nI principali obiettivi di conservazione da adottare sono: \nIndicazioni per le misure di conservazione: \nAd aprile 2012 \u00e8 stato conferito all'oasi del Lago di Burano il riconoscimento di Meraviglia italiana.\nGeomorfologia.\nPer quel che riguarda il SIR \"Duna del Lago di Burano\", la tipologia ambientale prevalente \u00e8 data da dune costiere con macchia mediterranea e vegetazione delle spiagge. Raro esempio di ambiente dunale ad elevatissima naturalit\u00e0 caratterizzato da perticaie di \"Juniperus\" sp. Pl.\nFauna.\nFra le molte specie di uccelli acquatici che sono stanziali, o che si fermano nel lago per un breve periodo, durante le migrazioni, ricordiamo il fenicottero rosa, i cormorani, gli aironi, la folaga, la moretta, il moriglione, il germano reale ed il mestolone (simbolo dell'Oasi WWF), il porciglione ed il martin pescatore. Tra i rapaci, sono presenti falco di palude e falco pescatore.\nDuna del Lago di Burano.\nFra le specie ornitiche nidificanti di maggior interesse si ricordano \"Charadrius alexandrinus\", \"Calandrella brachydactyla\".\nDa segnalare fra gli anfibi \"Bombina pachypus\", specie endemica dell'Italia peninsulare e \"Triturus carnifex\".\nFra gli invertebrati \u00e8 il Lepidottero \"Euplagia quadripunctaria\".\nLa duna \u00e8 frequentata anche da mammiferi come istrice, volpe e cinghiale, difficilmente avvistabili ma dei quali \u00e8 facile notare le impronte sulla sabbia.\nTra i rettili: testuggine di Herman (\"Testudo hermanni\") e il cervone (\"Elaphe quatuorlineata\").\nFlora.\nLa vegetazione della duna \u00e8 costituita sia da piante arboree come leccio e sughera, che da piante cespugliose come ginepro coccolone, ginepro fenicio e mirto, con presenza di salsapariglia (detta in dialetto locale \"stracciabrache\", per motivi facilmente intuibili) e asparago.\nL'importante vegetazione pioniera della spiaggia gode di adeguata protezione, dato che le operazioni di pulizia vengono effettuate senza utilizzo di mezzi meccanici e lasciando il materiale organico spiaggiato (indispensabile anche per la sopravvivenza di numerose specie di coleotteri e di altri invertebrati).\nPer la fitocenensi, si segnalano crucianelleti delle dune di Burano. Ginepreti a \"Juniperus macrocarpa\" delle dune di Burano. Popolamenti floristici tipici degli habitat di duna e retroduna.\nLuoghi d'interesse.\nLa torre non \u00e8 visitabile perch\u00e9 di propriet\u00e0 privata."}
{"id": "566143", "revid": "729019", "url": "https://it.wikipedia.org/wiki?curid=566143", "title": "R-27 (SLBM)", "text": "Il missile balistico sovietico R-27, conosciuto in Occidente con il nome in codice NATO di SS-N-6 Serb, \u00e8 stato progettato per essere lanciato da un SSBN in immersione. Entrato in servizio nella seconda met\u00e0 degli anni sessanta, \u00e8 rimasto operativo fino ai primi anni novanta.\nSviluppo.\nIl nuovo missile balistico per impiego da sottomarini venne sviluppato a partire dal 1961 dall\u2019SKB-385. Nei primi anni sessanta, questo ufficio tecnico stava lavorando ad un sistema di lancio, il D-5, che doveva essere utilizzato per missili capaci di colpire obiettivi marittimi. Tuttavia, gli sviluppi successivi portarono all'elaborazione di un sistema di lancio per missili balistici di impiego navale. Tale sistema venne presentato nel 1961. I sottomarini lanciamissili balistici classe Yankee vennero progettati appositamente per utilizzare questo sistema.\nIl sistema di lancio D-5, che aveva caratteristiche piuttosto innovative, ebbe una fase di messa a punto piuttosto laboriosa. Nello specifico, i test di tale sistema di lancio furono divisi in tre fasi.\nIl missile venne reso pubblico per la prima volta a Mosca nel 1967, in occasione di una parata militare.\nIl 10 giugno 1971 fu deciso di potenziare sia il sistema di lancio, sia il missile. Nello specifico, sul missile vennero installati un motore pi\u00f9 potente ed un sistema di guida migliorato. In seguito a tali interventi tecnici, ricevette il nome di R-27U, ed il sistema di lancio D-5U: si trattava del primo missile sovietico di questo tipo ad avere testate multiple (poteva imbarcarne tre). Risultarono migliorati sia la gittata, sia il CEP.\nIl dispiegamento del nuovo sistema di lancio D-5U inizi\u00f2 il 4 gennaio 1971 su sottomarini della classe Yankee II. I test della nuova versione del missile furono invece effettuati successivamente, tra il settembre 1972 e l'agosto 1973. In particolare, furono lanciati con successo 16 R-27U da sottomarini.\nVersioni realizzate.\nL'SS-N-6 fu realizzato in quattro versioni (compresa quella base), tutte elaborate dall'SKB-385. Per quanto riguarda le prime tre versioni, il nome in codice NATO \u00e8 il medesimo, cos\u00ec come la denominazione RSM-25. Identici sono inoltre dati relativi a dimensioni (9,65 metri di lunghezza e 1,5 di diametro), peso al lancio (14,2 tonnellate) e payload (650\u00a0kg). L'ultima versione presenta delle differenze, ed in Occidente \u00e8 conosciuto con un altro nome.\nIl servizio.\nL'SS-N-6 fu schierato sui sottomarini classe Yankee in un numero di esemplari compreso tra 12 e 16. Si tratt\u00f2, in pratica, del primo missile balistico imbarcato veramente moderno a disposizione dei sovietici, che poteva equipaggiare in gran numero un singolo SSBN. Il suo ruolo di deterrenza durante la guerra fredda (in particolare nei primi anni settanta) fu dunque determinante.\nIl missile R-27U (con il relativo sistema di lancio D5U) rimasero in servizio fino agli anni novanta, quando furono radiati gli ultimi esemplari della classe Yankee che li imbarcavano.\nTra il 1968 ed il 1988, vennero effettuati dal sistema D-5 ben 492 lanci, di cui 429 riusciti: si tratta del sistema di lancio pi\u00f9 utilizzato tra tutti quelli costruiti in URSS. L'ultimo lancio militare di cui si ha notizia risale al 1988, e tutti quelli successivi vennero condotti per scopi sperimentali e di ricerca scientifica.\nLa variante sviluppata in Corea del Nord \u00e8 invece ancora operativa."}
{"id": "566145", "revid": "965226", "url": "https://it.wikipedia.org/wiki?curid=566145", "title": "Karolos Papoulias", "text": " \u00c8 stato uno dei fondatori del Movimento Socialista Panellenico (PASOK)."}
{"id": "566146", "revid": "123637675", "url": "https://it.wikipedia.org/wiki?curid=566146", "title": "Federazione Giovanile Socialista Italiana", "text": "La Federazione Giovanile Socialista Italiana (FGSI) \u00e8 stata l'organizzazione dei giovani del Partito Socialista Italiano.\nStoria.\nLa fondazione.\nL'organizzazione giovanile dei socialisti venne fondata per la prima volta nel 1903, a Firenze, con il nome di Federazione Giovanile Socialista Italiana.\nIl Socialismo, nei primi anni del '900, aveva intuito che esistono altre differenze oltre a quelle di classe; \u00e8 quindi uno dei connotati del socialismo moderno l'invenzione di un movimento politico e giovanile assieme. I primi giovani socialisti erano soprattutto massimalisti e rivoluzionari, contrariamente alla leadership riformista del Partito Socialista Italiano. Il riformista Bonomi denigrava simpaticamente i giovani \"rivoluzionari pallidi\" che criticavano moralisticamente un po' tutto, tra cui anche la nascente passione popolare per lo sport.\nUna delle pi\u00f9 importanti battaglie politiche fu quella antimilitarista. Mentre l\u2019Italia si avviava in molteplici avventure militari con un crescente sentimento nazionalistico, la giovent\u00f9 socialista lottava per evitare il massacro delle giovani generazioni europee: il Segretario Nazionale dell\u2019epoca, Amedeo Catanesi, mor\u00ec in una trincea nel 1915.\nPer i dirigenti del PSI di quel periodo, la federazione giovanile era semplicemente una \"scuola quadri\", ma i giovani massimalisti lontani dalle posizioni partitiche che presero la guida della Federazione, preservarono una loro autonomia generazionale, anche se la loro fu una storia di minoranza rispetto al Partito. \u00c8 singolare infatti che nella Federazione di Reggio Emilia, una delle citt\u00e0 con la presenza socialista pi\u00f9 forte, risultasse iscritto alla FGSI un solo studente: Camillo Berneri, che divent\u00f2 famoso poi come militante anarchico, assassinato a Barcellona da agenti comunisti.\nNel 1921, la grande maggioranza degli attivisti della FGSI - attratta dal mito sovietico - lasci\u00f2 il Partito socialista e and\u00f2 a fondare il PCI. Ma un'organizzazione giovanile del PSI si ricostituir\u00e0 subito dopo, per iniziativa dei giovani di Parma e di un altro futuro dirigente socialista: Fernando Santi.\nGli anni del fascismo.\nNel movimento operaio in Italia, come in Europa, si svilupparono esperienze di organizzazione dei giovani militanti (Falchi Rossi, Giovane Guardia) rivolte all\u2019organizzazione \u201cpoliticamente corretta\u201d del tempo libero; con l\u2019imbarbarimento della lotta politica che fu diretta conseguenza della violenza bellica e dei nuovi autoritarismi, socialisti e comunisti fecero a gara con nazionalisti e fascisti nell\u2019organizzare veri e propri gruppi paramilitari di \u201cautodifesa\u201d con bande, uniformi, bandiere e poi anche armi.\nL'allora FGSI, in quanto giovanile del Partito Socialista Italiano (PSI), fu sciolta durante il regime fascista e molti giovani attivisti socialisti furono vittime di violenza, di incarcerazione o costretti a fuggire. Ma mentre l\u2019organizzazione era formalmente scomparsa in quegli anni, molti militanti si diedero alla lotta antifascista organizzata; come per esempio Fernando De Rosa, un giovane socialista di Torino caduto a Guadarrama, in Spagna, combattendo contro le forze fasciste di Franco. Il suo organo di stampa di quegli anni, erano alcuni fogli clandestini dal nome \"Rivoluzione Socialista\".\nDurante la Resistenza la FGSI osservava criticamente la politica del Comitato di Liberazione Nazionale (CLN): il PSI avrebbe dovuto prendere le distanze basando la propria azione politica sull'autonomia, e non sulla subalternit\u00e0 alle direttive e strategie comuniste. Veniva contestata la totale \"egemonia comunista\". I giovani erano convinti che anche durante il periodo partigiano avrebbero dovuto affermare la propria identit\u00e0, motivo per cui furono loro ad organizzare la \"Brigata Matteotti\" costituita da giovani socialisti romani, come alternativa alle \"Brigate Garibaldi\" di matrice comunista.\nLa rifondazione e la Prima Repubblica.\nLa FGSI fu rifondata nel 1944 da Eugenio Colorni, Giorgio Lauchard, Matteo Matteotti, Leo Solari e Mario Zagari. Negli anni del dopoguerra la FGSI si \u00e8 unita alla IUSY (l\u2019unione internazionale dei giovani socialisti). Pi\u00f9 tardi si oppose contro il PSI e la sua alleanza con il Partito Comunista nel \u201cfronte popolare\u201d; cosa che port\u00f2 ad attriti per la leadership del PSI, che portarono ad un\u2019altra spaccatura: FGSI si un\u00ec alla corrente socialdemocratica che fond\u00f2 il Partito Socialdemocratico Italiano, guidata dal futuro Presidente della Repubblica Italiana, Giuseppe Saragat. Pochi mesi pi\u00f9 tardi per\u00f2, le idee della FGSI collimarono con quelle di Saragat, favorevoli ad una collaborazione col governo democristiano.\nNel 1948 venne celebrato un congresso della FGSI per rilanciare le idee e le posizioni anti-governative. La nuova classe dirigente - formata da Rino Formica, Giorgio Ruffolo, Gaetano Arf\u00e8 e Livio Maitan - si orient\u00f2 progressivamente per una scissione dal PSLI (poi PSDI), che avvenne nel congresso di Napoli. Livio Maitan ed altri dirigenti socialisti, diedero vita alla costituzione italiana della IV Internazionale; gli altri tornarono nel PSI. Leo Solari ebbe a dire di quegli anni: \"\"Noi giovani socialisti a quei tempi non avevamo la capacit\u00e0 e l'astuzia politica dei nostri coetanei, vedi Andreotti, Togliatti e molti altri, ma proprio questo nostro essere diciamo anarchici, precursori dei tempi, eretici, non subalterni al potere ed all'egemonia comunista port\u00f2 una ventata di innovazione sia alla politica italiana sia al PSIUP di quei tempi, ma tutto ha un prezzo, e noi pagammo con l'autodistruzione della FGS della fine degli anni '40\".\"La giovent\u00f9 socialista italiana degli anni \u201960 fu colta di sorpresa, come tutto il sistema politico, dalle proteste del \u201968. Ma negli anni Settanta la FGSI, pi\u00f9 flessibile e dinamica rispetto alla conservatrice e ortodossa FGCI (Giovane Federazione Comunista) entr\u00f2 in contatto con il movimento degli studenti, partecipando direttamente in alcune delle proteste pi\u00f9 famose. La FGSI di quegli anni si colloc\u00f2 sulla linea dell'alternativa di sinistra al governo. Una scelta che fece adottare come simbolo della Federazione una falce e martello fortemente stilizzata. Sul piano della linea politica la FGSI si differenziava dalla FGCI sul tema delle libert\u00e0 e dei diritti civili, con tematiche \"libertarie\" come la legalizzazione delle droge leggere.\nGli anni Ottanta furono l\u2019epoca d\u2019oro per il PSI con i 5 anni (1983-1987) del governo di Bettino Craxi, Segretario Nazionale del partito. I giovani entrarono entusiasticamente nell\u2019agenda di Craxi, incentrata sulla modernizzazione del paese e su una grande alleanza tra meritocrazia e giustizia sociale. Ma in quegli anni la FGS sub\u00ec una forte crisi: nel 1981, dopo le dimissioni dell'allora Segretario Nazionale Enrico Boselli, il partito commissari\u00f2 federazione incaricando la gestione ordinaria e straordinaria ad un comitato. Furono anni di transizione fino a che Claudio Martelli decise di ristrutturare la FGS, che col Congresso di Ravenna del 1988 venne rinominata Movimento Giovanile Socialista. L'MGS, come si chiamava allora, fu tra i membri fondatori dell\u2019ECOSY (oggi YES, ovvero i giovani socialisti europei) nei primi anni \u201990.\nLa storia del Mgs tra il 1988 e il 1992 ruota attorno all'idea che il Psi aveva del \u201csorpasso a sinistra\u201d e dell'\u201dUnit\u00e0 Socialista\u201d; dunque che il Partito avesse bisogno di un radicamento sociale diverso, e che i giovani socialisti, come anche le donne socialiste, i circoli culturali, le componenti sindacali e associative potessero essere queste nuove radici di un partito pi\u00f9 grande e ambizioso.\nNel 1991 l\u2019ex-Fgci, allora \u201cComitato promotore per la sinistra giovanile\u201d, chiedeva l\u2019adesione alla Iusy non pi\u00f9 in una storica competizione con i colleghi socialisti, ma nell\u2019ambito di un accordo politico tra le due organizzazioni giovanili che ebbe poi a livello italiano la ripercussione della creazione, sotto l\u2019ombrello della CGIL, di \u201cTempi Moderni\u201d, un\u2019associazione giovanile del sindacato che aveva lo scopo dichiarato di \u201cabituare\u201d giovani quadri socialisti e diessini a convivere sotto lo stesso tetto: la prospettiva era quella della fine dello scontro a sinistra e l\u2019unita\u2019 riformista.\nNell'ottobre del 1994 sulle sue ceneri si \u00e8 costituita la Federazione dei Giovani Socialisti, federata al Partito Socialista Italiano."}
{"id": "566147", "revid": "729019", "url": "https://it.wikipedia.org/wiki?curid=566147", "title": "R-29 Vysota", "text": "Con la sigla R-29 (in cirillico: P-29, nome in codice NATO: SS-N-8 Sawfly) si identifica una famiglia di missili balistici intercontinentali imbarcati di fabbricazione sovietica, sviluppata negli anni sessanta ed entrata in servizio nella marina sovietica nel 1974 il cui capostipite \u00e8 l'R-29 Vysota.\nProgettati per essere imbarcati appositamente sui sottomarini classe Delta I, e noti anche con le sigle 4K75 o RSM-40, sono stati il primo sistema d'arma di questo tipo sviluppato nell'URSS.\nRitirati nel corso degli anni novanta, in concomitanza della dismissione dei battelli sui quali erano imbarcati, gli R-29 sono stati costantemente aggiornati nel corso della propria vita operativa al punto da far derivare da tali aggiornamenti (R-29D) anche delle versioni profondamente riviste, quali: R-29RM, R-29RMU2 ed R-29RMU2.1, quest'ultimi al 2021 ancora in servizio sulle unit\u00e0 classe Delta di pi\u00f9 recente costruzione.\nStoria.\nSviluppo.\nLa progettazione preliminare di un nuovo missile balistico per impiego imbarcato fu avviata dall'SKB-385 nel 1963, e lo sviluppo di un apposito sistema di lancio (il D-9) venne autorizzata il 28 settembre 1964.\nInizialmente, vennero svolti una serie di test presso la Flotta del Mar Nero. In particolare, questi prevedevano dei lanci di modelli in scala reale con solo il primo stadio funzionante ed un sistema di guida estremamente semplificato. Le prove vere e proprie, comunque, furono avviate nel marzo 1969, presso il poligono missilistico centrale della marina di N\u00ebnoksa. Secondo fonti occidentali, il primo lancio venne effettuato il 21 giugno da una piattaforma terrestre, per un totale di 20 lanci fino al dicembre 1971.\nSuccessivamente, furono condotti una seconda serie di prove, stavolta nel Mar Bianco da una piattaforma navale. In dettaglio, la nave-test utilizzata era il sottomarino \"K-145\", un esemplare della classe Hotel opportunamente modificato come Progetto 701 (classe Hotel III secondo la classificazione NATO). Successivamente, comunque, furono usati dei battelli della classe Delta I. Il primo lancio navale risale al 12 dicembre 1971. Complessivamente, vennero svolti altri 18-19 lanci di prova coronati da successo fino al novembre 1972.\nIl 12 marzo 1974 il missile R-29, con il relativo sistema di lancio D-9, venne dichiarato operativo.\nImpiego operativo.\nIn Occidente, l'R-29 ricevette la codifica NATO di Sawfly. Complessivamente, questo missile fu schierato su 18 esemplari della classe Delta I, nella quantit\u00e0 di 12 missili per ogni battello. Successivamente, ne fu sviluppata una versione migliorata, nota come R-29D (sistema di lancio D-9D), che fu posta in servizio nel 1978. La differenza essenziale era nella gittata, portata da quasi 8.000 ad oltre 9.000 km.\nInizialmente, il nuovo missile fu implementato sui Delta II (16 esemplari per ogni battello), ma successivamente la modifica fu estesa anche ai Delta I.\nLa gittata di questi missili permetteva ai sottomarini vettore di operare a grandi distanze in relativa sicurezza: infatti, i lanci potevano essere effettuati nelle acque territoriali sovietiche (Mare di Barents in particolare) o direttamente dalle basi, dietro la protezione della marina militare.\nQuesti missili furono radiati intorno alla met\u00e0 degli anni novanta, quando furono ritirati dal servizio i sottomarini delle classi Delta I e II sui quali erano imbarcati.\nDescrizione tecnica.\nIl \"Sawfly\" era un SLBM a due stadi con propellente liquido, che poteva essere lanciato in immersione. La lunghezza era di 13 m, il diametro di 1,8 ed il peso al lancio di 33.300 kg. La struttura era in una lega di alluminio e magnesio, con i serbatoi del combustibile integrati nel missile. Il sistema di guida era di tipo astro inerziale: si tratt\u00f2, in pratica, del primo SLBM sovietico ad utilizzare un computer ed un sistema di controllo stellare azimutale per migliorare l'accuratezza e permettere correzioni di rotta durante il volo.\nInoltre, il missile era equipaggiato con un sistema di contromisure per eludere le difese antimissile: queste erano poste in un apposito cilindro nel serbatoio del carburante nel secondo stadio, e rilasciate al momento della separazione della testata.\nIl carico bellico consisteva in una singola testata nucleare di 1.100\u00a0kg, con una potenza variabile tra i 600 ed i 1.500 chilotoni.\nLa gittata utile e la precisione erano variabili a seconda della versione.\nIn generale, comunque, un Delta era in grado di lanciare un missile con intervalli di 7 secondi in immersione. Inoltre, il tempo di reazione in condizioni normali era di 15 minuti, mentre in stato di massima allerta era pari a circa un minuto (stato in cui un R-29 vi poteva essere tenuto per circa un'ora)."}
{"id": "566152", "revid": "1318658", "url": "https://it.wikipedia.org/wiki?curid=566152", "title": "R-29R", "text": "L'R-29R (in cirillico: P-29P, nome in codice NATO: SS-N-18 Stingray), anche noto come RSM-50 o 3M40, \u00e8 un missile balistico intercontinentale imbarcato di fabbricazione sovietica sviluppato negli anni settanta presso il Makeyev OKB ed entrato in servizio nella marina sovietica nel 1977.\nProgettato a partire dall'R-29 Vysota e per essere imbarcato sulle unit\u00e0 classe Delta III, \u00e8 in grado di trasportare fino a sette testate nucleari (MIRV).\nAccreditato di una gittata di oltre 8.000\u00a0km, \u00e8 stato costantemente aggiornato nel corso della sua vita operativa (R-29RL, R-29RK, R-29RKU) tanto da svilupparne anche un'evoluzione denominata R-29RM \u0160til (in cirillico: P-29P\u041c \u0428\u0442\u0438\u043b, nome in codice NATO: SS-N-23 Skiff).\nAl 2021, nella sua pi\u00f9 recente specifica R-29RKU-02 il missile \u00e8 in servizio attivo nei ranghi della marina russa, dalla quale \u00e8 stata adottata nel 2006.\nStoria.\nSviluppo.\nLo sviluppo di un nuovo missile balistico imbarcato (e del relativo sistema di lancio) venne intrapreso dalla Makeyev nel 1973. L'implementazione del nuovo sistema sui sottomarini della classe Delta III inizi\u00f2 nel 1977: in particolare, fu modificato un esemplare, il \"K-441\", che venne usato come banco di prova. I lanci su questo battello iniziarono nel novembre 1976, e proseguirono fino al mese di ottobre del 1978. Il nuovo missile, fu dichiarato operativo l'anno successivo, e i Delta III furono modificati per ospitare il nuovo sistema.\nL'SS-N-18 fu il primo missile balistico sovietico imbarcato in grado di imbarcare un numero di testate nucleari compreso fra 1 e 7. Inoltre, era anche possibile lanciarlo in gran numero con una singola salva.\nNella prima met\u00e0 degli anni novanta, inoltre, fu sviluppata una versione per il lancio di satelliti artificiali in low earth orbit, chiamata Volna.\nCaratteristiche.\nDal punto di vista progettuale, \u00e8 ampiamente derivato dall'SS-N-8/R-29 a testata singola. Infatti, i due stadi del sistema propulsivo a propellente liquido sono in pratica quelli dell'R-29, anche se ampiamente riprogettati. Lo stesso sistema di lancio, il D-9R, era basato sul D-9 dell'SS-N-8. Il lancio pu\u00f2 avvenire in immersione con il sottomarino in movimento. Il margine di errore (CEP) \u00e8 di circa 900 m.\nTecnicamente parlando, l'R-29R aveva un peso al lancio di 35.300 kg, una lunghezza di 14,1 m ed un diametro di 1,8. Il carico massimo (payload) era di 1.600\u00a0kg, con sistema di guida astro inerziale. Le uniche differenze riguardavano le prestazioni in termini di gittata, che dipendevano dal numero di testate che veniva montato.\nImpiego operativo.\nComplessivamente, furono effettuati 22 lanci: 4 con testata singola, 8 nella configurazione a quattro testate e gli altri in quella a sette. In tutto, i sottomarini modificati per ospitare il nuovo missile furono quattordici, ognuno di questi con sedici armi. Nel 2010 gli SS-N-18/R-29R risultano ancora in servizio, imbarcati su tre-quattro battelli di questo tipo.\nVersioni.\n\"A causa delle limitazioni imposte dal trattato START I, il numero massimo di MIRV montato su un SS-N-18 fu solo di quattro.\"\nUtilizzatori.\nPresenti.\ndal 1992-oggi\nPassati.\ndal 1979 al 1991"}
{"id": "566154", "revid": "466539", "url": "https://it.wikipedia.org/wiki?curid=566154", "title": "WNBA All-Decade Team", "text": "La Women's National Basketball Association All-Decade Team \u00e8 stata scelta nel 2006 in occasione del decimo anniversario della WNBA da una selezione di 30 nominativi votata dai fan, dai media, coach, e giocatrici. La squadra riunisce le 10 migliori e pi\u00f9 influenti giocatrici del primo decennio della WNBA."}
{"id": "566156", "revid": "287204", "url": "https://it.wikipedia.org/wiki?curid=566156", "title": "K\u014dst\u012bs Stefanopoulos", "text": "Carriera politica.\n\u00c8 stato Presidente della Repubblica Ellenica per due mandati dal 10 marzo 1995 al 12 marzo 2005.\nAvvocato, fu eletto Presidente su proposta del partito liberale POLA (Primavera Politica), poi discioltosi.\nHa inaugurato i Giochi della XXVIII Olimpiade il 13 agosto 2004."}
{"id": "566157", "revid": "283026", "url": "https://it.wikipedia.org/wiki?curid=566157", "title": "R-39", "text": "L'R-39 Rif (in cirillico: P-39 P\u0438\u0424, nome in codice NATO: SS-N-20 Sturgeon) anche noto come RSM-52, \u00e8 stato un missile balistico imbarcato (SLBM) di fabbricazione sovietica sviluppato dal Bureau Makeyev negli anni settanta ed entrato in servizio presso la Marina sovietica nel 1983.\nProgettato per condurre attacchi nucleari ad oltre 8.000 km di distanza, era in grado di trasportare 10 testate MIRV da 200 kilotoni ciascuna. \nBasato su sottomarini lanciamissili classe Typhoon, \u00e8 stato ritirato nel 2004 e nel 2012 gli ultimi esemplari sono stati completamente smantellati.\nUtilizzatori.\nIn servizio dal 1992 al 2004\nIn servizio dal 1983 al 1991"}
{"id": "566158", "revid": "729019", "url": "https://it.wikipedia.org/wiki?curid=566158", "title": "R-29RMU2 Sineva", "text": "LR-29RMU2 Sineva (in cirillico: P-29PM\u04232 \u0421\u0438\u043d\u0435\u0432\u0430, nome in codice NATO: SS-N-23a Skiff) \u00e8 un missile balistico intercontinentale imbarcato di fabbricazione russa, sviluppato dal Makeyev OKB nei primi anni duemila ed entrato in servizio limitato nella marina russa nel 2007.\nNoto anche come RSM-54 o, in alternativa, 3M27, sostituisce i missili di origine sovietica R-29RM \u0160til ed ha un raggio d'azione non inferiore agli 11.500 km. Dispiegato sui sottomarini classe Delta IV, pu\u00f2 trasportare fino a quattro testate multiple (MIRV) ed \u00e8 previsto che rimanga in servizio almeno fino al 2030.\nA partire dal 2012 \u00e8 stata realizzata un'ulteriore versione aggiornata, denominata R-29RMU2.1 Layner.\nAl 2017, sono 96 i missili in servizio.\nUtilizzatori.\ndal 2007"}
{"id": "566161", "revid": "1161730", "url": "https://it.wikipedia.org/wiki?curid=566161", "title": "Scissione di palazzo Barberini", "text": ""}
{"id": "566165", "revid": "92723", "url": "https://it.wikipedia.org/wiki?curid=566165", "title": "Crittografia ellittica", "text": "In crittografia la crittografia ellittica (in inglese Elliptic Curve Cryptography o anche ECC) \u00e8 una tipologia di crittografia a chiave pubblica basata sulle curve ellittiche definite su campi finiti. L'utilizzo di questo metodo crittografico \u00e8 stato proposto da Neal Koblitz e Victor S. Miller nel 1985.\nLe curve ellittiche sono utilizzate in diversi metodi di fattorizzazione di numeri interi che sono utilizzati in crittologia come per esempio la fattorizzazione a curve ellittiche Lenstra che pur utilizzando le curve ellittiche non sono normalmente classificate come metodi crittografici.\nIntroduzione.\nLe chiavi pubbliche si basano sulla creazione di un problema matematico molto difficile da risolvere senza informazioni, ma che con l'utilizzo di alcune informazioni (la chiave) diventa di semplice e rapida risoluzione. L'utente distribuisce pubblicamente il problema (la chiave pubblica) e tiene nascoste le informazioni aggiuntive (la chiave privata). Il problema viene utilizzato per mescolare i messaggi da trasmettere in modo da renderli non comprensibili. Il primo sistema a chiave pubblica sviluppato \u00e8 stato l'algoritmo RSA e si basava sull'utilizzo di due numeri primi di grandi dimensioni che venivano moltiplicati tra di loro, il cui prodotto era distribuito come chiave pubblica. Per decifrare i messaggi era necessario risalire ai due numeri o fattori primi componenti, ma l'operazione di fattorizzazione \u00e8 un'operazione molto onerosa a livello computazionale, se non si hanno ulteriori informazioni, mentre se si conosce uno dei due numeri primi l'operazione diventa banale. Con l'evoluzione della potenza di calcolo dei computer e delle tecniche di fattorizzazione per ottenere per\u00f2 una sicurezza adeguata con tale metodo bisogna utilizzare numeri primi di migliaia di cifre con conseguenti chiavi molto lunghe e quindi scomode da usare.\nUn'altra tipologia di problemi matematici richiedono invece la risoluzione dell'equazione formula_1 con formula_2 ignoto e formula_3 e formula_4 noti (in sostanza l'equazione \u00e8 formula_5, ovvero formula_2 uguale al logaritmo in base formula_3 di formula_4). Questa classe di equazioni pu\u00f2 essere risolta con semplicit\u00e0 nel campo dei numeri reali e complessi tramite l'uso dei logaritmi. Ma se queste equazioni vengono portate in un campo finito in molti casi diventano estremamente difficili da risolvere dato che coinvolgono il noto problema complesso del logaritmo discreto.\nIn particolare una curva ellittica \u00e8 una curva piana definita da un'equazione del tipo:\nL'insieme delle soluzioni di questa equazione sono i punti che formano la curva (tutte le soluzioni dell'equazioni con il punto all'infinito formano un gruppo abeliano se si considera il punto all'infinito come l'elemento identico). Se le coordinate formula_2 e formula_11 sono scelte in un campo finito le soluzioni formano un gruppo abeliano finito. Il problema del logaritmo discreto utilizzato nella crittografia a curva ellittica \u00e8 molto pi\u00f9 difficile del problema della fattorizzazione di numeri primi, a parit\u00e0 di dimensione del campo, e quindi a parit\u00e0 di sicurezza questa crittografia richiede chiavi pubbliche di dimensione inferiore, e quindi pi\u00f9 facilmente utilizzabili rispetto a quelle utilizzate dal metodo RSA.\nAllo stato attuale (2006), non esistono articoli matematici che abbiano stabilito il grado di difficolt\u00e0 del sistema basato su curve ellittiche; in ogni caso, la National Security Agency ha acquisito una tecnologia basata su curve ellittiche, che \u00e8 stata inserita tra gli algoritmi raccomandati per la NSA Suite B. Inoltre, mentre i brevetti sul metodo RSA sono scaduti, alcuni brevetti sui sistemi ECC sono ancora validi.\nUn esempio di applicazione della crittografia basata sulle curve ellittiche \u00e8 l'ECDSA."}
{"id": "566172", "revid": "183114", "url": "https://it.wikipedia.org/wiki?curid=566172", "title": "Max Horkheimer", "text": "Biografia.\nNasce a Stoccarda in una famiglia della ricca borghesia ebraica. In giovent\u00f9 viene costretto a lasciare gli studi ed avviato al lavoro presso la ditta del padre. Nonostante questa imposizione, Horkheimer continuer\u00e0 ad impegnarsi privatamente nello studio. Scrive alcuni brevi romanzi, che tuttavia non vedranno le stampe. Incontrer\u00e0, nel 1916, nel suo ambiente di lavoro la sua futura moglie, Rose Riekher, che al tempo era segretaria di suo padre. Il loro rapporto sar\u00e0 fortemente osteggiato dalla famiglia, in quanto Rose non era ebrea, ed era di otto anni pi\u00f9 anziana di lui. Un altro importante incontro nella sua giovinezza sar\u00e0 quello con Friedrich Pollock, studioso di economia politica, che sar\u00e0 suo inseparabile amico durante tutta la vita. All'et\u00e0 di 18 anni sviluppa il suo amore per il pensiero filosofico, mediato dalla lettura degli \" Aphorismen zur Lebensweisheit \" (\"Aforismi sulla saggezza della vita\") di Schopenhauer. \nNel 1918 si iscrive all'Universit\u00e0 di Monaco e, successivamente, alla neo-nata Universit\u00e0 Goethe di Francoforte dove incontra Theodor Adorno con il quale instaurer\u00e0 una lunga e produttiva amicizia. Si laurea infine con lode nel 1925 con una tesi su \"La Critica del Giudizio di Kant come mediazione tra filosofia pratica e teoretica\", sotto la guida di Hans Cornelius. L'anno successivo comincer\u00e0 ad insegnare nello stesso ateneo in qualit\u00e0 di docente a contratto, ottenendo, nel 1930, la cattedra di filosofia sociale. Nel medesimo anno subentra al dimissionario, per motivi di salute, Karl Gr\u00fcnberg, nella direzione dell'Istituto di ricerche sociali (\"Institut f\u00fcr Sozialforschung\"), istituto fondato nel 1922 da alcuni studiosi marxisti, alcuni dei quali, come Friedrich Pollock e Felix Weil, sono amici di Horkheimer. \n\u00c8 in quel periodo a capo della redazione della rivista dell'Istituto, lo \"Zeitschrift f\u00fcr Sozialforschung\", avviata nel 1932, che in breve sar\u00e0 organo ufficiale della cosiddetta Scuola di Francoforte. Nel 1933, con l'inasprirsi delle politiche censorie del Nazionalsocialismo l'Istituto viene chiuso dalla polizia e l'abilitazione all'insegnamento di Horkheimer viene revocata dalle leggi del regime. Il filosofo ripara quindi dapprima a Ginevra, dove viene spostata anche la sede dell'Istituto, e da l\u00ec negli Stati Uniti, dove diviene docente il seguente anno alla Columbia University, nuova sede ufficiale anche dell'Istituto di Ricerca Sociale \"in esilio\".\nNel 1940 ottiene la cittadinanza americana, e si trasferisce in California, dove avvia, insieme ad Adorno, la stesura della sua opera pi\u00f9 importante, la \"Dialektik der Aufkl\u00e4rung. Philosophische Fragmente\" (\"Dialettica dell'Illuminismo. Frammenti filosofici\"). Rientra a Francoforte nel 1949, e riapre insieme ad Adorno l'Istituto nel 1950. L'anno seguente diviene Rettore dell'Universit\u00e0 di Francoforte. Stringe rapporti con Konrad Adenauer e con i rimanenti intellettuali della Repubblica di Weimar reduci dall'esilio. Fa ritorno in America nel 1954 dove insegna nell'Universit\u00e0 di Chicago fino al 1959. Lasciato l'insegnamento e la direzione dell'Istituto, per limiti di et\u00e0, torna in Europa. Vive a Lugano-Castagnola, dove rimane fino alla morte, avvenuta a Norimberga nel 1973. \u00c8 sepolto nel cimitero ebraico di Berna.\nPensiero.\nL'attivit\u00e0 principale svolta da Horkheimer in qualit\u00e0 di direttore dell'Istituto per la ricerca sociale fu quella di far convergere negli studi dell'istituto un approccio interdisciplinare il quale solo poteva offrire una riconsiderazione fruttuosa della teoria e della critica marxista della societ\u00e0. Cos\u00ec, nell'opera collettiva \"Studien \u00fcber Autorit\u00e4t und Familie: Forschungsberichte aus dem Institut f\u00fcr Sozialforschung\" del 1936, grande attenzione viene indirizzata da Horkheimer alle analisi proposte dallo psicologo di tradizione freudiana, Erich Fromm (anche lui membro dell'istituto), nel descrivere i processi psicologici secondo i quali i rapporti di dominio sociale vengono interiorizzati nella coscienza degli uomini.\nQuesta riconsiderazione del marxismo di Horkheimer, alla luce dei contributi delle diverse discipline scientifiche psicologiche e sociali, appare nella sua evidenza con il saggio \"Traditionelle und kritische Theorie\" (\"Teorie tradizionali e critica\") del 1937 dove la \"teoria critica\" si oppone alla \"teoria tradizionale\" proprio nel rifiuto, nell'interpretazione del mondo, del metodo scientifico avalutativo. Scopo della \"teoria critica\" \u00e8 quindi quello di utilizzare i differenti contributi critici per instaurare una nuova societ\u00e0 priva di ingiustizie sociali. Lo scopo della ricerca interdisciplinare non \u00e8 pi\u00f9 scientificamente neutrale ma eminentemente \"pratico\" e politico. Tale scopo ultimo non si esaurisce tuttavia su un interesse di \"classe\", ma trova fondamento nella \"ragione\" stessa in quanto solo nella liberazione dai condizionamenti sociali, la \"ragione\" pu\u00f2 svolgersi in modo compiuto.\nNel 1947 esce per la Querido Verlag di Amsterdam il nuovo saggio che Horkheimer ha scritto, durante la permanenza negli Stati Uniti, insieme ad Adorno nel biennio 1942-44: \"Dialektik der Aufkl\u00e4rung. Philosophische Fragmente\" (\"Dialettica dell'Illuminismo. Frammenti filosofici\"). In quest'opera Horkheimer, chiedendosi in che modo la razionalit\u00e0 dell'Occidente possa aver generato la barbarie nazista, ritiene che la responsabilit\u00e0 non vada ricercata nella \"ragione\" quanto piuttosto nell'utilizzo di questa in qualit\u00e0 di mero strumento per generare il dominio sulla societ\u00e0, sugli uomini e sui processi interiori degli stessi. Tale utilizzo, secondo Horkheimer si avvia con Bacone e procede con l'Illuminismo fino all'approccio neopositivistico.\nTale analisi si sviluppa ulteriormente nel nuovo breve saggio pubblicato nel 1947 a New York, \"Eclipse of Reason\" (Eclisse della ragione) dove viene ulteriormente precisato che il fallimento dell'Occidente, e del suo valore pi\u00f9 alto ovvero la \"ragione\", non \u00e8 da ricercarsi in quest'ultima ma nell'uso strumentale e distorto che di questa \u00e8 stato fatto. Cos\u00ec se prima della modernit\u00e0 (cfr. cap.1) era dominante la nozione di \"ragione oggettiva\" intesa come forza che determina il \"mondo\" a cui l'uomo deve conformarsi, nell'uso moderno la \"ragione\" diviene \"ragione soggettiva\", ovvero \"strumentale\" a finalit\u00e0 gi\u00e0 decise a cui la stessa \"ragione\" deve adeguarsi non rappresentando pi\u00f9 il fine ultimo, n\u00e9 essendo pi\u00f9 autonoma. Tale \"ragione soggettiva\" intende dominare la natura e l'uomo, la cui intima natura intende ribellarsi. Ma la stessa ribellione dell'uomo viene dalla \"ragione soggettiva\" utilizzata ai propri fini di dominio come nel caso, ma non solo, del nazismo. \nNell'ultimo Horkheimer la filosofia incontra la teologia in una visione sempre pi\u00f9 pessimistica in quanto per il filosofo la \"ragione\" non pu\u00f2 risultare oggi che strumento di autoconservazione e che quindi la prospettiva che consenta di andare oltre il \"male\" esistente prevede degli interrogativi, e le loro eventuali risposte, in ambito teologico. E tale visione conserva comunque poche speranze sul futuro di un'umanit\u00e0 sempre pi\u00f9 globalizzata e amministrata per controllare e gestire la tecnica, e sempre pi\u00f9 composta da individui, asserviti a tale mondo amministrato, ormai incapaci di promuovere liberamente le proprie potenzialit\u00e0:"}
{"id": "566174", "revid": "842", "url": "https://it.wikipedia.org/wiki?curid=566174", "title": "Crittografia a curva ellittica", "text": ""}
{"id": "566178", "revid": "77358", "url": "https://it.wikipedia.org/wiki?curid=566178", "title": "Doppie proiezioni ortogonali", "text": ""}
{"id": "566179", "revid": "1543377", "url": "https://it.wikipedia.org/wiki?curid=566179", "title": "Lester Allan Pelton", "text": "\u00c8 considerato uno dei padri dell'energia idroelettrica ed \u00e8 stato premiato con la Medaglia Elliott Cresson mentre era in vita e recentemente introdotto nella National Inventors Hall of Fame.\nBiografia.\nNato a Vermillion (Ohio), nel 1829. Suo nonno, il capitano Josiah S. Pelton, dopo esser andato in pensione in seguito ad una carriera coronata dal successo, si \u00e8 stabilito con famiglia in quei luoghi. Il padre di Lester era Allen Pelton, il figlio pi\u00f9 giovane di Josiah; sua madre era Fanny Cuddeback (proveniente da una famiglia di spicco della zona). Da giovane Lester lavor\u00f2 nella fattoria di famiglia e frequento la Cuddenback School.. Nel 1850 \u00e8 migrato in Ohio dove lavor\u00f2 come minatore.\nVerso la fine degli anni 70 del 1800 nelle miniere del Nevada si inizia a sperimentare l'uso della turbina idraulica in sostituzione delle apparecchiature a vapore. Nel 1878 nella miniera Mayflower \u00e8 stata installata la prima turbina Pelton che fosse realmente operativa. E in una competizione nella miniera dell'Idaho nelle vicinanze della Grass Valley la turbina Pelton risult\u00f2 pi\u00f9 efficiente della ruota Knight Foundry (che era venduta comunemente ed era una diventata uno standard nell'Industria del tempo).. In effetti la turbina Pelton riuscita a raggiungere una efficienza pari al 90% mentre la sua migliore rivale aveva una efficienza pari a quasi il 77% (quando normalmente le turbine avevano una efficienza che si stimava intorno al 40%). Nel 1887 si colleg\u00f2 la mina ad una dinamo e si produsse per la prima volta energia idroelettrica nella Sierra Nevada.\nInfine nel 1888 brevetto la turbina e fond\u00f2 la Pelton Water Wheel Company per soddisfare la domanda crescente di energia idroelettrica in tutto l'Occidente e il mondo.\nPelton mor\u00ec nel 1908 all'et\u00e0 di 78 anni. E fu sepolto nella tomba di famiglia a Vermilion, Ohio. Nel 1895 il Franklin Institute di Filadelfia (Stati Uniti) ha premiato Lester Pelton con la Elliott Cresson Medal, ora ribattezzata Benjamin Franklin Medal -per le sue invenzioni tecnologiche. Pelton \u00e8 stato inserito nella National Inventors Hall of Fame nel 2006."}
{"id": "566181", "revid": "842", "url": "https://it.wikipedia.org/wiki?curid=566181", "title": "Elliptic curve cryptography", "text": ""}
{"id": "566183", "revid": "1543377", "url": "https://it.wikipedia.org/wiki?curid=566183", "title": "Michail Botvinnik", "text": "Grande maestro internazionale, \u00e8 stato il sesto campione del mondo (dal 1948 al 1957, dal 1958 al 1960 e dal 1961 al 1963).\nPer la sua metodologia nella preparazione agonistica, per l'approccio prettamente scientifico al gioco e per aver formato le successive generazioni di grandi maestri e campioni del mondo, \u00e8 considerato il \"Patriarca\" della scuola scacchistica sovietica.\nLaureato in ingegneria elettrica ha dato un contributo decisivo allo sviluppo dei motori scacchistici.\nHa partecipato alle Olimpiadi degli scacchi con la rappresentativa sovietica dal 1954 al 1964, totalizzando 8 ori, 2 argenti e 1 bronzo.\nBiografia.\nBotvinnik nacque da genitori di origine ebraica nell'attuale Repino, allora parte del Granducato di Finlandia e dell'Impero russo. Suo padre, Moisei Lvovi\u010d Botvinnik (1878-1931), proveniva da una famiglia di contadini nei dintorni di Minsk. Dopo aver collaborato con la stampa antizarista, nel 1915 decise di diventare odontotecnico e si trasfer\u00ec a San Pietroburgo, dove fece conoscenza della futura madre di Michail Moiseevi\u010d, Serafima (Shifra) Samoilovna Rabinovi\u010d.\nSua madre Shifra (1879-1952), anche lei di origine bielorussa, crebbe in uno shtetl ebraico sulle rive della Daugava ed era una donna dalle idee politiche radicali. Membro dell'Unione Generale dei Lavoratori Ebrei fu esiliata in Siberia per ben due volte, la seconda volta a causa della sua partecipazione alla Rivoluzione russa del 1905.\nQuando conobbe Moisei Lvovi\u010d e insieme decisero di sposarsi e mettere su famiglia, Shifra era da poco tornata dall'esilio e lavorava come dentista al dispensario della fabbrica metallurgica di Obukhov, considerato, all'epoca, un ricettacolo di estremisti.\nFino al 1917 la famiglia Botvinnik condusse una vita piuttosto agiata, stabilendosi in una delle zone pi\u00f9 belle della citt\u00e0, la Prospettiva Nevskij, tanto che dopo il matrimonio la madre Shifra lasci\u00f2 il lavoro. Le condizioni sociali del nucleo familiare cambiarono repentinamente quando la Rivoluzione russa port\u00f2 il paese in crisi economica, ma soprattutto quando suo padre Moisei, tre anni pi\u00f9 tardi, lasci\u00f2 la famiglia dopo aver stretto una relazione con una nobildonna. Con il peggiorare delle situazione economica, Mikhail Botvinnik, il fratello maggiore Isaak (pi\u00f9 grande di lui di tre anni) e la madre, furono costretti ad andare ad abitare in una Kommunalka. Secondo la testimonianza dello stesso Botvinnik in questo periodo lui e la sua famiglia vissero in estrema povert\u00e0.\nA docici anni impar\u00f2 a giocare a scacchi dall'amico di suo fratello Leonid Baskin. Nonostante l'opposizione dei genitori, tre anni dopo era gi\u00e0 uno dei migliori giocatori della citt\u00e0.\nDopo la laurea in ingegneria elettrica altern\u00f2 le ricerche nel settore alla carriera di scacchista, senza mai dedicarsi a tempo pieno al gioco. Secondo alcuni dei suoi sostenitori questo suo mancato passaggio al professionismo pu\u00f2 almeno in parte giustificare il suo rendimento altalenante ai vertici dello scacchismo mondiale. Lo stesso Botvinnik, invece, giustificava questo fatto con l'elevatissima forza media dei campioni che lo circondavano, e amava definirsi \"primus inter pares\".\nNegli anni settanta, pressoch\u00e9 abbandonato il gioco attivo, si dedic\u00f2 allo sviluppo di software scacchistico e in particolar modo dei motori. Per tali sue ricerche, che hanno portato alla realizzazione di un programma chiamato \"Pioniere\", l'Universit\u00e0 degli Studi di Ferrara ha conferito a Botvinnik, il 7 settembre 1991, la laurea \"honoris causa\" in matematica. Il programma di Botvinnik si caratterizzava, rispetto agli altri programmi per computer, per il tentativo di imitare, nell'analisi delle varianti, il modo di operare scelte proprio dei maestri di scacchi.\nStile di gioco.\nTra le maggiori qualit\u00e0 di scacchista universalmente riconosciute a Botvinnik figurano la precisione, la profondit\u00e0 della strategia, la capacit\u00e0 di analizzare e comprendere lo stile di gioco degli avversari. Il suo stile fu largamente influenzato da Michail \u010cigorin e Jos\u00e9 Ra\u00fal Capablanca, dei quali inizi\u00f2 a studiare le partite all'et\u00e0 di tredici anni.\nAppartenne alla cosiddetta corrente \"scientifica\" degli scacchi, tracciata da Wilhelm Steinitz e Jos\u00e9 Ra\u00fal Capablanca, ma contribu\u00ec ad evolvere la filosofia del gioco aggiungendovi la preparazione fisica e il rigore degni di un uomo che concepiva gli scacchi come un vero sport.\nCarriera.\nIl suo primo istruttore fu Abram Model' e durante gran parte della sua carriera ebbe come allenatore Vja\u010deslav Ragozin. Botvinnik si mise in mostra vincendo il torneo di Nottingham 1936, in seguito dopo la guerra conquist\u00f2 il titolo di campione del mondo nel 1948. In quell'anno la FIDE, dopo la scomparsa del campione in carica, Aleksandr Aleksandrovi\u010d Alechin, decise di far disputare un torneo a sei giocatori da giocarsi per met\u00e0 nei Paesi Bassi e per met\u00e0 in Unione Sovietica; i partecipanti erano i giocatori pi\u00f9 forti di quel periodo: l'olandese Max Euwe, campione del mondo prima di Alechin, gli statunitensi Samuel Reshevsky e Reuben Fine (quest'ultimo declin\u00f2 l'invito per motivi di lavoro) e i sovietici Paul Keres e Vasilij Smyslov, oltre naturalmente a Botvinnik.\nIl torneo era organizzato come un quintuplo girone all'italiana: ciascun giocatore incontrava gli altri cinque volte, alternando le partite con il bianco a quelle con i pezzi neri.\nBotvinnik, in forma smagliante, si impose con 14 punti (10 vittorie, 8 patte e 2 sconfitte, di cui una patta quando il titolo era gi\u00e0 matematicamente suo), distaccando di 3 il secondo classificato Smyslov.\nNegli anni successivi Botvinnik dovette sostenere gli assalti di forti sfidanti selezionati nei tornei dei candidati:\nTra il 1931 e il 1952, inoltre, vinse sei volte (su otto partecipazioni) il campionato sovietico di scacchi.\nBotvinnik vinse numerosi tornei internazionali: 1\u00ba a pari merito con Salo Flohr nel grande torneo di Mosca 1935 (davanti a Lasker e Capablanca), 1\u00ba \"ex aequo\" con Capablanca a Nottingham 1936; vinse in solitaria i tornei di Groningen 1946, Mosca 1947, Hastings 1961/62 e 1966/67, Amsterdam 1963 e 1966, Noordwijk 1965.\nPartecip\u00f2 con la squadra sovietica a sei olimpiadi degli scacchi dal 1954 al 1964 (quattro volte in prima scacchiera), ottenendo sei medaglie d'oro di squadra e cinque individuali (due d'oro, una d'argento e due di bronzo)."}
{"id": "566185", "revid": "287204", "url": "https://it.wikipedia.org/wiki?curid=566185", "title": "Montegrosso (Andria)", "text": "Montegrosso \u00e8 una piccola frazione della citt\u00e0 di Andria, in provincia di Barletta-Andria-Trani, con 190 abitanti.\nGeografia fisica.\nPur trovandosi nel territorio comunale di Andria, il borgo risulta pi\u00f9 vicino (8\u00a0km) alla citt\u00e0 di Canosa di Puglia.\nOrigine del nome.\nIl borgo prende il nome dalla collina omonima che la sovrasta dall'alto dei suoi 397 metri ed \u00e8 situato sulla Murgia a circa 15 km da Andria.\nStoria.\nFu fondato durante il fascismo dall'Opera Nazionale Combattenti, con la costruzione di case coloniche da assegnare ad ex combattenti.\nI santi patroni sono Santa Maria Assunta e Sant'Isidoro.\nIl borgo \u00e8 raggiungibile tramite la SP 231 che collega Andria con Canosa di Puglia (bivio per Montegrosso).\nCultura.\nCinema.\nMontegrosso di Andria \u00e8 citata nel film \"Il brigadiere Pasquale Zagaria ama la mamma e la polizia\" del 1973:\nEconomia.\nVi risiedono famiglie di contadini di Canosa e Andria, \u00e8 sede di residenze estive e di un gran numero di masserie, agriturismi e ristoranti con cucina tipica, che sostengono l'economia locale."}
{"id": "566189", "revid": "72396", "url": "https://it.wikipedia.org/wiki?curid=566189", "title": "Kh-35", "text": "Il Kh-35 (in cirillico: \u0425-35), anche noto come Izdeliye 78 in fase di sviluppo, \u00e8 un missile antinave subsonico di fabbricazione sovietica, sviluppato dalla Zvedzda OKB negli anni settanta ed immesso in servizio limitato nelle forze armate sovietiche nel 1983.\nProgettato per neutralizzare unit\u00e0 di superficie con dislocamento fino alle 5.000 tonnellate, \u00e8 stato ammesso in servizio attivo solo nel 2003, una volta sviluppata una versione unificata per piattaforme terrestri, aeree e navali, denominata Kh-35U, su richiesta delle forze armate russe.\nQuando impiegato da unit\u00e0 di superficie, il Kh-35U diviene parte del sistema d'arma 3K24 Uran (in cirillico: 3\u041a24 \u0423\u0440\u0430\u043d, nome in codice NATO: SS-N-25 Switchblade), mentre, se impiegato da batterie costiere, d\u00e0 origine al sistema missilistico 3K60 Bal (in cirillico: \u0411\u0430\u043b, nome in codice NATO: SSC-6 Sennight). La versione avio-lanciata, infine, prende il nome in codice NATO: AS-20 Kayak.\nRealizzato in numerose versioni e soprannominato \"Harpoonski\" a causa della forte somiglianza con il suo omologo statunitense Harpoon, \u00e8 stato esportato presso le forze armate di paesi asiatici ed africani, nei quali presta tuttora servizio.\nNelle forze armate russe, i sistemi Uran sono in fase di dismissione progressiva, gradualmente sostituiti dalle varie versioni dei Kalibr ed Oniks, mentre nella versione avio-lanciata, il Kh-35U \u00e8 stato integrato con successo sul cacciabombardiere Su-34 nel 2021.\nStoria.\nNel 1972 il gruppo Zvezda-Strela (GNPTs) inizi\u00f2 la sviluppo di un missile antinave per equipaggiare le fregate in corso di introduzione all'epoca e per rimodernare l'armamento delle unit\u00e0 classe Krivak esistenti. Venne quindi prodotto il sistema \"3K24 Uran\", noto in occidente con il nome in codice NATO SS-N-25, Nel 1983 il missile impiegato dal sistema Uran venne adattato per l'impiego aereo venendo identificato come Kh-35.\nCaratteristiche.\n\u00c8 dotato di una fusoliera cilindrica, con una lunghezza di poco oltre 4m, e con 2 serie di ali, la prima delle quali con compiti di stabilizzazione.\nIl sensore \u00e8 installato nel dielettrico a prua, si tratta di un radar attivo che nel recente modello 3M24E \u00e8 il ARGS 35, con un peso di alcune decine di kg e un raggio di scoperta utile, o almeno di attivazione, di 20\u00a0km. Dietro vi \u00e8 la testata bellica, poi l'elettronica di bordo, la presa d'aria per il motore di sostentamento e quello di spinta a razzo solido, anch'esso con 2 alette di stabilizzazione. L'arma \u00e8 protetta da un tubo di lancio sigillato, che aiuta a salvarlo dall'umidit\u00e0 e urti. Le alette delle 3 serie cruciformi presenti sono retrattili.\nQuando il missile \u00e8 lanciato, un motore a razzo da 5500\u00a0kg spara letteralmente il missile dal tubo fino all'attivazione, dopo pochi secondi del turboreattore, che avviene solo sopra una certa velocit\u00e0. La potenza del turboreattore R 95-300, da 270\u00a0kg, sostiene il volo, eseguito a oltre 1000\u00a0km/h, mentre l'autopilota guida l'arma su rotta programmata verso il bersaglio. Infine il radar di bordo si attiva, il missile attacca scendendo dalla quota di soli 10 m, che tiene in crociera, fino ad appena 3-5 m a seconda delle condizioni del mare. Il missile \u00e8 capace di attaccare superando le difese nemiche con la sua piccola sagoma, appena inficiata dalla grossa presa d'aria, che \u00e8 sistemata sotto la fusoliera e costituisce la principale differenza che con l'Harpoon, che ce l'ha totalmente radente alla sagoma, senza rigonfiamenti, della fusoliera.\nLa testata da 145\u00a0kg \u00e8 pi\u00f9 leggera di quella dell'arma americana, ma la gittata, maggiormente tenuta in considerazione nel progetto, \u00e8 superiore a quella dei primi Harpoon, e il carico di esplosivo ad alto potenziale \u00e8 molto consistente (90\u00a0kg) e sufficiente per la messa KO di una nave da guerra di media grandezza.\nImpiego.\nConsiderando che questo missile \u00e8 offerto a prezzi bassi, negli anni novanta ad appena un terzo del prezzo dell'Harpoon, il successo \u00e8 arrivato rapidamente. Utilizzabile anche da MiG-21 e 29 ammodernati, oltre a elicotteri, il suo sistema di lancio per navi \u00e8 dato da complessi di lancio quadrupli KT 184 con un totale di 8 o 16 missili, valore molto consistente per qualunque nave.\nI lanciamissili possono essere attivati con lanci simultanei, per saturare le difese, sempre pi\u00f9 efficaci, delle navi nemiche.\nI missili antinave \"Uran\" sono stati per esempio sistemati sulle corvette Tarantul di nuova produzione, e notare bene, queste unit\u00e0 avevano prima installati 4 missili P-80/SS-N 22 'Sunburn' di una versione speciale, appositamente alleggerita e chiamata \"Moskit\". Il costo di tali missili supersonici \u00e8 alto ed essi sono molto ingombranti. La loro potenza \u00e8 molto temuta dagli occidentali per la difficolt\u00e0 di intercettare missili antinave supersonici e a pelo d'acqua, ma a quanto pare, il cambio con i pi\u00f9 piccoli \"Uran\" \u00e8 stato gradito: 4 missili supersonici, grandi e pesanti, costosi, relativamente facili da localizzare anche se non da abbattere, contro ben 16 armi pi\u00f9 piccole, lente ma discrete nell'avvicinamento, senza ambizioni di essere delle super-armi ma con un ben bilanciato rapporto costo-efficacia. La capacit\u00e0 di sparare 4 salve di 4 missili l'una, ciascuna con un profilo radar ridotto, attacco radente e letalit\u00e0 adeguata, \u00e8 stata vista come un migliore compromesso. Inoltre, per gli aerei e elicotteri esiste una comunanza praticamente impossibile per i grandi SS-N-22 Sunburn. Inoltre, fatto assolutamente non trascurabile, la gittata \u00e8 quantomeno comparabile, a motivo del fatto che il volo subsonico \u00e8 molto meno dispendioso energeticamente parlando.\nL'India \u00e8 diventata rapidamente il cliente di riferimento. Dall'inizio degli anni novanta ha comprato non meno di 416 \"Uran\", consegnati peraltro solo tra il 1997 e il 2004. L'India poteva utilizzare il Sunburn, ma ha declinato l'opzione. Per esempio, oltre che per le Tarantul, anche i caccia classe Delhi hanno ricevuto 16 URAN piuttosto che 8 SS-N-22."}
{"id": "566191", "revid": "287204", "url": "https://it.wikipedia.org/wiki?curid=566191", "title": "Rafael Advanced Defense Systems", "text": "Rafael Advanced Defense Systems Ltd., gi\u00e0 RAFAEL Armament Development Authority, conosciuta come RAFAEL o Rafael (in ebraico: \u05e8\u05e4\u05d0\u05dc - \u05de\u05e2\u05e8\u05db\u05d5\u05ea \u05dc\u05d7\u05d9\u05de\u05d4 \u05de\u05ea\u05e7\u05d3\u05de\u05d5\u05ea \u05d1\u05e2\"\u05de), \u00e8 un'industria israeliana che sviluppa sistemi d'arma e tecnologia militare. RAFAEL Armament Development Authority era stata in passato una divisione del ministero della difesa israeliano ed \u00e8 considerata un'industria statale.\nLa tecnologia ed i prodotti Rafael sono destinati sia alle Forze di Difesa Israeliane che all'esportazione."}
{"id": "566193", "revid": "38120", "url": "https://it.wikipedia.org/wiki?curid=566193", "title": "Penguin", "text": ""}
{"id": "566194", "revid": "932277", "url": "https://it.wikipedia.org/wiki?curid=566194", "title": "Alloerotismo", "text": "L'alloerotismo \u00e8 la disposizione affettiva e sessuale rivolta da un individuo verso altre persone e da cui ricava soddisfazione. \u00c8 in contrapposizione con l'autoerotismo.\nSi suddivide in omoerotismo ed eteroerotismo, che indicano rispettivamente l'attrazione sessuale per soggetti dello stesso sesso (omosessualit\u00e0) e per soggetti di sesso opposto (eterosessualit\u00e0). In psicoanalisi, rappresenta la fase di maturit\u00e0 sessuale e mentale dell'individuo, un atteggiamento che porta a distogliere le tendenze erotiche dal s\u00e9 rivolgendole verso gli altri. \nUn mancato passaggio di un individuo a questo stadio \u00e8 causa di difficili relazioni sociali e interpersonali nell'et\u00e0 adulta, e pu\u00f2, per Freud, portare ad uno stato di schizofrenia. "}
{"id": "566195", "revid": "729019", "url": "https://it.wikipedia.org/wiki?curid=566195", "title": "BAe Sea Skua", "text": "Il Sea Skua, della \"BAe\" (\"British Aerospace\") \u00e8 un missile antinave leggero, con una gittata di 15\u201320\u00a0km, traiettoria radente alla superficie marina, testata di guida radar semiattiva. Praticamente \u00e8 una sorta di parente dello Sparrow, con una vocazione antinave e una velocit\u00e0 subsonica di oltre 0,8 Mach. Il missile pesa 135\u00a0kg e un Westland Lynx ne pu\u00f2 trasportare quattro; usato nella Guerra delle Falklands e in Desert Storm, ha ottenuto moltissimi centri su piccole navi.\nNote.\n \nCollegamenti esterni.\n Sea Skua"}
{"id": "566204", "revid": "729019", "url": "https://it.wikipedia.org/wiki?curid=566204", "title": "Martel (missile)", "text": "Martel \u00e8 un missile anglo-francese aria-superficie per l'attacco prevalente - ma non esclusivo, almeno per la versione radar - contro unit\u00e0 navali. Il nome deriva da una contrazione di \"Missile, Anti-Radiation, Television\", in riferimento ai tipo di testata di guida. Infatti siccome non vi era una apparecchiatura radar di guida abbastanza piccola per essere usata da un missile tattico, venne usata una testata di guida televisiva o radar passiva. In servizio dagli anni sessanta agli anni ottanta, \u00e8 stato poi sostituito dai suoi derivati ARMAT e Sea Eagle."}
{"id": "566208", "revid": "729019", "url": "https://it.wikipedia.org/wiki?curid=566208", "title": "R-23", "text": "Il Vympel R-23 o K-23, noto come AA-7 Apex (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica. L'R-23 \u00e8 stato rimpiazzato in servizio da una nuova versione con raggio d'azione pi\u00f9 ampio denominata R-24. Per ruolo e prestazioni \u00e8 comparabile all'AIM-7 Sparrow statunitense.\nSviluppo.\nLa Vympel ha iniziato lo sviluppo del K-23 nel 1965. Il nuovo caccia MiG-23 richiedeva una nuova arma per il medio raggio paragonabile allo Sparrow e dotato di reali capacit\u00e0 oltre il raggio visivo per l'uso contro i bombardieri, agile e con un peso di 150\u00a0kg. Venne preso come base il missile R-4. Nel 1967 sono iniziati i test su un MiG-21 e poi sul prototipo del MiG-23.\nNel 1968 venne recuperato in Vietnam un missile AIM-7E da un F-4 USAF abbattuto in volo. La Vympel ne realizz\u00f2 una copia fedele, denominata K-25. Il confronto tra i due missili dimostr\u00f2 la netta superiorit\u00e0 del K-23 per quanto riguardava raggio d'azione, manovrabilit\u00e0 ed ECCM. Lo sviluppo del deludente K-25 cess\u00f2 nel 1971. L'impossibilit\u00e0 di realizzare la prevista testata a doppio sensore (SARH-IR) port\u00f2, come d'uso, a realizzare due varianti separate: l'R-23R (izd. 340) a guida SARH e l'R-23T (izd. 360) all'infrarosso. Le due versioni vennero designate in occidente AA-7A ed AA-7B Apex. Nel 1970 iniziarono le prime prove di lancio. Il missile venne introdotto sul MiG-23MF alla fine del 1973 ed inizi\u00f2 subito l'esportazione verso i paesi del patto di Varsavia.\nLa versione \"R\", lunga 4,46 metri, ha una apertura alare di 1 metro e 22 cm di diametro e pesa 223\u00a0kg.\nL'Apex impiega elettronica a transistor. Il sensore RGS-23 Topaz \u00e8 semiattivo radar (SARH) in banda J. Primo al mondo con guida semiattiva monoimpulso, ha buone capacit\u00e0 ECCM. Il motore a propellente solido bistadio PRD-194 assicura una velocit\u00e0 di Mach 3 a fine combustione. Il missile, secondo le stime, pu\u00f2 sopportare 18-21G, pu\u00f2 essere lanciato nel corso di manovre a 4G e pu\u00f2 centrare bersagli che manovrano a 5G. La portata minima \u00e8 di 1,2-2,5\u00a0km (retro-fronte). Quella utile varia da 14\u00a0km (bassa quota) a 25\u00a0km (alta quota) in attacco frontale (4-10\u00a0km in coda), quella massima arriva a 35\u00a0km (17 a bassa quota). La quota d'impiego varia da 40 a 25000 metri. L'Apex ha capacit\u00e0 \u201csnap up/down\u201d di 4000 metri rispetto alla quota di lancio. Per la prima volta consente l'attacco a velivoli e missili da crociera in volo a bassa quota.\nQuando il radar di bordo Sapfir-23 ha \u201cagganciato\u201d il bersaglio, viene sintonizzato il ricevitore SARH. Il computer analogico AVM-23, invia i dati all'autopilota del missile e alla spoletta (tempo di volo, velocit\u00e0 di avvicinamento, aspetto). Al lancio il radar passa alla guida in onda continua (CW). La fase iniziale di volo \u00e8 autonoma (inerziale) per i primi 3 secondi per evitare l'interferenza dei lobi laterali del radar di bordo. Successivamente l'Apex passa alla navigazione proporzionale, dirigendosi sulla riflessione radar dell'obbiettivo.\nLa spoletta di prossimit\u00e0 radar Tchaika ad effetto Doppler, attiva la testata di 25\u00a0kg ad alto esplosivo/frammentazione (HE/Frag) oppure \u201cContinuous rod\u201d, con raggio efficace di 8 metri. Se il missile manca il bersaglio, si attiva il temporizzatore per l'autodistruzione. L'SSKP \u00e8 stimato 0,7.\nIl motore a propellente solido produce una enorme scia di scarico. Poich\u00e9 l'arma \u00e8 vicina alle prese d'aria del caccia, il rischio di provocarne lo spegnimento del motore era reale. Un intervento sul sistema di riaccensione del motore del velivolo e un deflettore di gas hanno risolto il problema.\nLa Romania lo ha prodotto su licenza, col nome A-911, anche per l'esportazione. I MiG-25 e i MiG-29 sono stati resi compatibili con il nuovo missile.\nIn azione.\nL'Apex \u00e8 stato impiegato in molti conflitti. I siriani hanno dichiarato diverse vittorie (3 F-15, 4 F-16 ecc.) durante la guerra in Libano nel 1982-83, con il lancio di oltre 30 R-23/R-24. L'unica confermata da Israele (che raramente conferma le sue perdite) riguarda un colpo a segno contro un drone BQM-34. Il pilota dopo aver tentato inutilmente l'aggancio con un R-23R lo ha abbattuto con un R-23T. I rapporti sugli abbattimenti dichiarati da fonti russe si sono rivelati frutto di falsificazioni. Per\u00f2 alcuni episodi sono ancor oggi controversi, e l'autorevole RAND ritiene probabile che l'85 a 0 dichiarato da Israele vada corretto.\nIl 7 giugno 1982 tre MiG-23 hanno intercettato alcuni F-16. Uno dei MiG ha attaccato da 25\u00a0km, abbattendo due F-16 con R-23 (da 9 e da 8\u00a0km), per poi essere abbattuto da un altro F-16. L'8 giugno un MiG-23 ha rilevato un F-16 da 21\u00a0km, abbattendolo con un R-23 da 7\u00a0km. \u00c8 stato poi colpito da un altro F-16. Il 9 giugno due MiG-23 hanno attaccato un altro gruppo di F-16, abbattendone uno da 6\u00a0km con un R-23. Anche in questo caso il pilota \u00e8 stato a sua volta abbattuto.\nNei casi segnalati, Israele ha ammesso la perdita di alcuni F-16 attribuendola, per\u00f2, a missili superficie-aria, caso non infrequente in combattimento. Osservatori esterni sembrerebbero confermare i dubbi a proposito di 2 F-16, ma non vi sono prove concrete.\nL'Iraq ha ricevuto 800 R-23R negli anni \u201880. Ne sono stati lanciati da 40 a 200 (R-23 e R-24) dal 1984, abbattendo sicuramente un F-4E, un C-130 ed un Fokker F.27. Molte altre vittorie sono state dichiarate contro F-14A, F-4D/E and F-5E. Gli iracheni raramente portavano a termine l'attacco e lanciavano da eccessiva distanza (30-35\u00a0km), dandosi poi alla fuga. I missili perdevano l'aggancio.\nA fine anni '80 i MiG-23MF cubani hanno lanciato molti R-23 contro aerei sudafricani abbattendone almeno due. Nel 1987, in uno scontro tra due MiG-23ML e quattro Mirage F-1CZ, uno dei Mirage \u00e8 stato danneggiato da un Apex (o da un Aphid) in un tiro frontale. Il pilota \u00e8 riuscito a rientrare ma ha distrutto l'aereo finendo fuori pista.\nNel 1988 i MiG-23MLD russi hanno abbattuto con R-24 due elicotteri AH-1J iraniani penetrati nello spazio aereo Afghano.\nPaesi utilizzatori.\nTra i vari paesi che hanno dotato la propria aeronautica del missile R-23:"}
{"id": "566210", "revid": "729019", "url": "https://it.wikipedia.org/wiki?curid=566210", "title": "ARMAT", "text": "Derivato francese del Martel, l'ARMAT (Anti-Radar Matra) \u00e8 un'arma antiradar moderna e potente, con una massa di circa 600 kg e gittata di circa 120 km. Ha un motore a razzo, anche se migliorato rispetto a quello originario, per un migliore raggio di azione."}
{"id": "566212", "revid": "767487", "url": "https://it.wikipedia.org/wiki?curid=566212", "title": "Alberto Ginulfi", "text": "Biografia.\nRomano di San Lorenzo, lavorava, prima di intraprendere la carriera calcistica, al banco del pesce della zia a piazza Vittorio. \u00c8 il marito della cugina di Giancarlo De Sisti.\nCaratteristiche tecniche.\nVenne definito da Alberto Marchesi del \"Corriere dello Sport\", in un articolo del 1971, il portiere moderno per eccellenza.\nCarriera.\nGiocatore.\nCresciuto nella , inizialmente riserva di Fabio Cudicini e Pierluigi Pizzaballa. Dopo aver vinto il titolo di campione d'Italia nel 1959 con i colori giallorossi nelle categorie giovanili (dove si rivel\u00f2 quasi imbattibile), esord\u00ec in Serie A il 28 ottobre 1962 nella partita interna contro il (0-1), conquistando poi la maglia da titolare nella stagione 1969-1970.\nDopo aver difeso senza rivali la porta romanista per tre stagioni, dovette cedere il passo a Paolo Conti, rassegnandosi alla panchina per tutta la stagione 1974-1975, senza disputare alcun incontro. Durante il periodo in giallorosso si segnal\u00f2 inoltre per aver parato un calcio di rigore a Pel\u00e9 durante l'amichevole capitolina del 3 marzo 1972 contro il ; a fine partita lo stesso fuoriclasse brasiliano si compliment\u00f2 con l'estremo difensore regalandogli la sua maglia, in quanto terzo portiere ad avergli respinto una massima punizione.\nLa sua carriera prosegu\u00ec nel (1975-1976), disputando una stagione conclusasi con la salvezza della squadra scaligera e il raggiungimento della prima finale di Coppa Italia degli scaligeri. Pass\u00f2 infine alla , come riserva di Massimo Mattolini; per lui comunque, in maglia viola, una sola presenza di 45 minuti. Chiusa l'avventura a Firenze, gioca ancora una stagione nelle file della , in Serie B, lasciando definitivamente il calcio giocato nel 1978.\nIn carriera conta anche 34 presenze in Coppa Italia e nove in Coppa delle Coppe.\nAllenatore.\nAppesi gli scarpini al chiodo, negli anni 1980 divenne preparatore dei portieri."}
{"id": "566216", "revid": "124123", "url": "https://it.wikipedia.org/wiki?curid=566216", "title": "Hubert Beuve-M\u00e9ry", "text": "Fu il fondatore del quotidiano \"Le Monde\". \nBiografia.\nMalgrado un'infanzia difficile a causa della prima guerra mondiale e la provenienza da una famiglia modesta, ottenne il supporto necessario per affrontare gli studi superiori. In seguito, divenne insegnante di diritto all'Istituto francese di Praga, dove osserv\u00f2 la crescita del pericolo militarista in Europa e ne divenne il cronachista in qualit\u00e0 di corrispondente di diversi giornali francesi.\nNel biennio 1940-1941, Hubert Beuve-M\u00e9ry partecip\u00f2, come direttore didattico, all'attivit\u00e0 della Scuola di Uriage, una scuola creata con l'accordo del governo di Vichy per formare la classe dirigente della nuova Francia. La scuola fu chiusa nel 1942 e una parte dei suoi partecipanti si impegn\u00f2 nella Resistenza. \nBeuve-M\u00e9ry, in un articolo intitolato \"Rivoluzioni nazionali, rivoluzioni umane\", pubblicato sulla rivista \"Esprit\" nel 1941, dichiar\u00f2: \"\"Alla rivoluzione serve un capo, dei dirigenti, delle truppe, una fede, o un mito. La R\u00e9volution nationale ha il suo capo e, grazie a lui, le grandi linee direttrici della sua dottrina. Ma \u00e8 ancora alla ricerca della sua classe dirigente\".\nBeuve-M\u00e9ry scrisse nel 1944, alla vigilia dello sbarco alleato: \"Gli americani costituiscono un pericolo reale per la Francia (...) Gli americani possono fermare una rivoluzione necessaria, e il loro materialismo non ha la grandezza tragica del materialismo dei regimi totalitari\"\". Citato da Jean-Fran\u00e7ois Revel in \"L'obsession anti-am\u00e9ricaine : son fonctionnement, ses causes, ses incons\u00e9quences\", Plon, 2002.\nDopo lo sbarco.\nNel 1944 Hubert Beuve-M\u00e9ry fu chiamato dal generale de Gaulle a creare, con l'aiuto del governo francese, un quotidiano di riferimento che sostituisse il quotidiano \"Le Temps\". Fu cos\u00ec che nacque \"Le Monde\", di cui sarebbe stato il direttore fino al suo pensionamento, pubblicando editoriali sotto lo pseudonimo di \"Sirius\"."}
{"id": "566218", "revid": "729019", "url": "https://it.wikipedia.org/wiki?curid=566218", "title": "AS-30", "text": "LAS-30 \u00e8 un missile tattico aria-superficie, di progettazione francese, l'ultimo di una lunga serie prodotta fra gli anni cinquanta e sessanta. Apparve come arma radioguidata ma dagli anni settanta cominci\u00f2 ad essere usato anche con guida laser. Gittata circa 11 km."}
{"id": "566224", "revid": "339392", "url": "https://it.wikipedia.org/wiki?curid=566224", "title": "AS-12", "text": ""}
{"id": "566229", "revid": "729019", "url": "https://it.wikipedia.org/wiki?curid=566229", "title": "AS-15TT", "text": "L'AS-15TT \u00e8 un missile aria-superficie ed antinave prodotto dall'azienda francese A\u00e9rospatiale come successore dell'AS-12.\nStoria.\nNegli anni settanta la A\u00e9rospatiale inizi\u00f2 un programma di ricerca per esaminare la possibilit\u00e0 di sviluppare un successore dell'AS-12, un sistema missilistico prodotto precedentemente dall'azienda francese, capace di superarne le prestazioni. Infatti, quest'ultimo era solo un missile diurno, essendo generalmente disgiunto da radar di tiro.\nLa gittata di 8\u00a0km non era del tutto adatta per stare fuori dalla portata delle artiglierie nemiche, che per gli elicotteri sono una minaccia molto concreta. La guida tramite cavo, ovvero filoguida \u00e8 sicura contro i disturbi elettronici ma non aiuta ad eseguire manovre evasive.\nNegli anni settanta cominci\u00f2 quindi lo sviluppo di un missile totalmente nuovo, che era caratterizzato da alcune significative migliorie. La denominazione \u00e8 AS-15TT, ovvero \"missile aria-superficie\", da 15\u00a0km di gittata, ogni tempo (\"Tous Temps\").\nTecnica.\nLa struttura \u00e8 pi\u00f9 affusolata e assai aggraziata, il missile \u00e8 sia pi\u00f9 lungo che con diametro minore dell'AS-12. La configurazione generale \u00e8 data da 4 alette cruciformi a delta, stabilizzatrici, e alette pi\u00f9 piccole, di controllo, a coda. La struttura, a parte i pod all'estremit\u00e0 delle alette maggiori, \u00e8 simile ad un piccolo Exocet. la testata \u00e8 poco oltre la met\u00e0 della lunghezza, il motore \u00e8 a razzo con propellenti solidi.\nLa testata \u00e8 semiperforante, la velocit\u00e0 subsonica alta, la gittata arriva a 15\u00a0km che garantisce migliori possibilit\u00e0 di scampo al vettore.\nLa guida \u00e8 radio, su informazioni ricavate dal sistema sistemato sull'aereo o elicottero lanciatore. Esso ha un Radar Agrion 15 che permette di localizzare il bersaglio, con un'antenna racchiusa da una struttura a cilindro molto basso, sotto il muso. L'arma viene inseguita dal radar, che lo porta sulla nave bersaglio con una traiettoria a volo radente, che rende pi\u00f9 facile superare le difese.\nServizio.\nIl missile, provato a fuoco nel 1982, \u00e8 stato adottato soprattutto per gli elicotteri A\u00e9rospatiale SA 365 Dauphin, armati con 4 ordigni sui lati della fusoliera. Esportazioni si sono avute anche in Arabia Saudita, che ha adottato questi elicotteri negli anni ottanta.\nVersioni lanciabili da navi o da difese costiere sono state sviluppate, ma non hanno avuto molto successo, se ne hanno ottenuti.\nIl missile AS-15TT \u00e8 nato per sostituire l'AS-12, quindi ha la stessa origine degli BAe Sea Skua. Rispetto al missile inglese \u00e8 pi\u00f9 leggero, con prestazioni leggermente inferiori. La guida \u00e8 diversa (radiocomando anzich\u00e9 radar semiattiva), come anche il successo operativo. L'AS-15TT \u00e8 stato, almeno per un certo tempo, accreditato di una nave irachena colpita nella guerra del 1991, mentre \u00e8 sicuro che il Sea Skua abbia colpito molte navi nella stessa occasione e anche in altre operazioni militari.\nIl missile AS-15TT, nonostante le prestazioni moderne, \u00e8 quindi un missile di minore successo rispetto al concorrente, probabilmente a causa del sistema di guida, che \u00e8 molto specializzato e non permette ad altre apparecchiature di sostituirlo, rendendo necessaria l'acquisizione di tutto il sistema e possibilmente anche del velivolo lanciatore. Diversamente, il Sea Skua ha una flessibilit\u00e0 di impiego ed \u00e8 adattabile a numerose piattaforme di lancio."}
{"id": "566234", "revid": "1604866", "url": "https://it.wikipedia.org/wiki?curid=566234", "title": "Marte Mk2", "text": "Il Marte Mk2 \u00e8 un missile antinave a corto/medio raggio, multipiattaforma, subsonico, con inviluppo di volo \"sea-skimming\" e guida radar attiva realizzato da OTO Melara e utilizzato dalla Marina Militare Italiana.\nIl Marte \u00e8 disponibile in tre versioni:\nStoria.\nNegli anni sessanta la \"Societ\u00e0 Contraves Italiana\" avvi\u00f2 un programma di sviluppo missilistico antinave, denominato \"Nettuno\", destinato ad armare unit\u00e0 navali leggere: un concorrente all'epoca era l'SS.12 francese, un vecchio missile anticarro filoguidato adattato al ruolo antinave, obsoleto ma piuttosto diffuso. I progettisti presero come modello il missile Sparrow, e realizzarono un ordigno relativamente leggero (circa 170\u00a0kg) con una testa di guerra di circa 30\u00a0kg, e un propulsore a propellente solido.\nIl sistema di guida era del tipo beam-rider, nel senso che il missile veniva obbligato a seguire, nel piano orizzontale, l'asse del fascio radar a scansione conica puntato manualmente sul bersaglio. Sul piano verticale era guidato da un radio altimetro, sviluppato dal Reparto Missili della Contraves che lo faceva viaggiare, nella fase iniziale del volo, ad una quota fissa di 15 metri sul livello del mare, e nella fase finale, ad una quota prefissata fra 3 e 5 metri a seconda dello stato d'agitazione della superficie marina. La gittata era limitata a una decina di chilometri e quindi il missile, denominato Sea Killer MK1, era classificabile esclusivamente come arma di difesa.\nNel 1969 il Reparto Missili della Contraves fu trasferito alla Sistel Sistemi Elettronici, societ\u00e0 fondata nel 1967 in joint venture da cinque societ\u00e0, tra cui la stessa Contraves Italiana. La Sistel avvi\u00f2 lo sviluppo di un missile potenziato, Vulcano, denominato Sea Killer MK2, con testa esplosiva di 70\u00a0kg e portata aumentata a 20\u00a0km, ottenuta tramite l'aggiunta di un ulteriore stadio di propulsione (booster) che forniva la spinta iniziale e si distaccava dopo i primi secondi di volo. Entrambe le versioni erano previste per lanci da nave dotata di appositi lanciatori multipli.\nIl missile MK2 fu acquistato in 120 esemplari dall'Iran, allora ancora guidato dallo Sci\u00e0 Reza Pahlevi, che lo mont\u00f2 nel 1971, sulle sue unit\u00e0 di scorta della Classe Saam, dotate di lanciatori quintupli e centrale di tiro Sea Hunter della Contraves Italiana, fornita di radar di scoperta e inseguimento del bersaglio. La Marina Militare lo aveva testato sulla motocannoniera Saetta dove venne imbarcato un lanciatore quintuplo che prese il posto del cannone centrale da 40mm e venne imbarcato a bordo dell'unit\u00e0 nel 1966.\nI successivi sviluppi del missile MK2 furono orientati al suo impiego come arma in dotazione agli elicotteri della Marina Militare con finalit\u00e0 antinave. Il progetto assunse il nome di Marte. Il nuovo missile interess\u00f2 la Marina Militare Italiana, che nei primi anni ottanta lo omolog\u00f2 per l'impiego sugli elicotteri imbarcati classe AB-212 e SH-3D in funzione antinave.\nL'integrazione del missile nel sistema antinave per lanci da elicottero fu portata avanti seguendo due linee sequenziali:\nDa met\u00e0 degli anni ottanta gli sviluppi furono studiati e realizzati con la collaborazione ed il controllo della Oto Melara, una delle societ\u00e0 azioniste. All'inizio degli anni novanta la Sistel fu liquidata ed il progetto fu completamente acquisito e portato a termine dalla Oto Melara.\nIl programma non ha poi conosciuto ulteriori sviluppi, a parte la proposta di una versione antiradar, mai realizzata; a partire dal 2003 sono iniziati i test di una versione aggiornata dotata di elettronica completamente digitale e seeker del Teseo/Otomat, per l'impiego su elicotteri NH 90 ed EH-101.\nSviluppi futuri.\nDurante l'edizione 2009 del salone di Parigi Le Bourget, Antonio Perfetti, a.d. di MBDA Italia ha annunciato l'inizio della fase di sviluppo di due nuove versioni del Marte:\nMarte Mk2/S-A.\nSi tratta di una versione studiata per essere utilizzata da velivoli da attacco leggero o versioni armate di addestratori come l'Alenia Aermacchi M-346 o l'MB-339. Il missile avr\u00e0 una gittata di 45 km, una massa di 260 kg, avionica totalmente digitale e nuovi servo-attuatori per le superfici di controllo. A novembre 2015 MBDA ha annunciato la prossima integrazione con l'Eurofigther che sar\u00e0 in grado di trasportarne fino a sei contemporaneamente ad altri missili antiaerei di autodifesa.\nMarte Mk2 ER.\nRispetto alla versione \"2S-A\" le modifiche nella versione \"ER\" (extended range) sono pi\u00f9 radicali rispetto al Marte Mk2 originale. Un motore turbogetto Williams WJ-24-8G porter\u00e0 la gittata a 100\u00a0km mentre MBDA Italia sta svolgendo degli studi per sostituire l'attuale sistema di guida (radar attivo) con un sensore del tipo IIR (imaging infrared). Il missile avr\u00e0 un peso al lancio di circa 300\u00a0kg (contro i 310\u00a0kg della versione \"Mk2/S\" lanciata da elicottero), ed una lunghezza di 3,2\u00a0m. Questa versione \u00e8 studiata per essere utilizzata da parte di elicotteri come l'AW-101 o l'NH90.\nInoltre \u00e8 in corso di integrazione (2020) sul velivolo Eurofighter Typhoon"}
{"id": "566235", "revid": "729019", "url": "https://it.wikipedia.org/wiki?curid=566235", "title": "OTOMAT", "text": "LOtomat \u00e8 un missile a lungo raggio antinave, paritetico Italia-Francia, inizialmente sviluppato dal consorzio Oto Melara-Matra (da cui il nome Otomat) successivamente confluito nel gruppo MBDA, societ\u00e0 partecipata di Leonardo. Il missile \u00e8 stato largamente impiegato dalla Marina Militare Italiana.\nLa caratteristica principale del missile, la lunga gittata, \u00e8 ottenuta con un motore francese a turbina Microturbo, che consente una gittata di oltre 180\u00a0km con una testata da 210\u00a0kg, per un peso totale di circa 800\u00a0kg. Si tratta di un missile molto potente, ma non adatto per aerei o sottomarini.\nSviluppo.\nIl missile cominci\u00f2 ad essere progettato attorno al 1967, e ben presto, per quest'arma nacque un accordo internazionale tra OTO-Melara e Matra, che diede al missile il nome definitivo: OTOMAT, in quanto si trattava di una collaborazione paritetica. Il missile venne sperimentato tra il 1971 e il 1972, con il primo lancio di un missile completo gi\u00e0 il 28 febbraio. Lo sviluppo, iniziato ufficialmente nel 1969 termin\u00f2 nel 1974. A quel punto il missile era pronto per la produzione in serie e i primi missili, designati OTOMAT Mk 1 vennero messi in servizio nel 1976. Per metterli in servizio con una classe di navi adatta la MMI dovette attendere almeno un altro anno, con l'arrivo delle Lupo. L'evoluzione non si era per\u00f2 arrestata in quanto venne ben presto sviluppato un missile pi\u00f9 moderno, dato il grande sviluppo della microelettronica in quegli anni, con il passaggio allo stato solido dei circuiti.\nIl tipo Mk I era un missile con ridotte capacit\u00e0, ma costituiva una valida base per ulteriori perfezionamenti. La gittata era di 60 km e non poteva essere controllato dopo il lancio, pertanto le sue capacit\u00e0 di ingaggio oltre l'orizzonte non potevano essere aiutate da update con operatori esterni. Nondimeno, offriva una gittata maggiore dell'Exocet e una testata da 210\u00a0kg. Ma l'Exocet, pur non essendo meno pesante era pi\u00f9 compatto e soprattutto, interamente francese, cos\u00ec divenne il sistema per la Marine Nationale, mentre il binazionale franco-italiano OTOMAT venne prodotto in entrambi i Paesi per la MM e l'export. Che l'OTOMAT fosse capace di superare, principalmente per il tipo di motore, l'Exocet sarebbe ben presto stato dimostrato con il successivo sviluppo.\nLa nuova arma, la Mk 2 venne sviluppata a partire dal 1973 e il primo lancio venne eseguito nel 1974. Lo sviluppo arriv\u00f2 al compimento nel 1976, in linea con l'entrata in servizio del modello 1, ma il primo lancio oltre l'orizzonte, probabilmente dal poligono sardo di Salto di Quirra, avvenne solo nel 1978. Ben presto anche quest'arma arriv\u00f2 in servizio con la MM, ma inizialmente non fu offerta all'export.\nTecnicamente, il missile si presentava come un'arma di grosse dimensioni, non tanto per la lunghezza, ma per la larghezza dovuta ad una fusoliera larga 40\u00a0cm dotata di due impulsori a razzo laterali ROXEL e un turbogetto TR-281 ARBIZON III, 400\u00a0kg/s che offre una spinta circa il 50% maggiore che nel caso del similare Harpoon. La testata, 210\u00a0kg \u00e8 appena davanti alla sezione motore che comprende un totale di 90 litri, sufficienti per almeno 10 minuti di autonomia. La testa di ricerca \u00e8 ancora avanti e comprende un radar di ricerca autonomo, ospitato dietro un muso in materiale dielettrico. In definitiva, lo schema della fusoliera, realizzata in lega leggera di alluminio verte quindi, da prua a poppa, nelle sezioni: guida, elettronica, testata, carburante, motore. Le superfici di controllo sono quattro grosse ali stabilizzatrici al centro fusoliera e quattro alette mobili alla sua estremit\u00e0 posteriore.\nLa sequenza di lancio e funzionamento \u00e8 eseguita nel seguente modo: acquisiti dai sensori della nave i dati relativi al bersaglio, questi vengono comunicati al missile tramite il sistema di controllo del lancio, il contenitore lanciatore in vetroresina, di forma caratteristica e piuttosto grande e squadrata, pesante circa 1700\u00a0kg, apre la propria sezione frontale e viene lanciato il missile che non richiede alla nave di cambiare rotta: \u00e8 infatti capace di cambiare rotta esso stesso per un massimo di almeno 200 gradi. Lasciata la nave sotto la spinta dei due ROXEL, capaci di 6 t di spinta per circa 5 secondi, il missile accelera a circa 1000\u20131100\u00a0km/h con il turbogetto seguendo la rotta programmata secondo i dati precedentemente ricevuti mentre il radar altimetro di bordo controlla la quota portandola da 200 a 20 metri (non \u00e8 chiaro quando la transizione ha luogo). Giunto a circa met\u00e0 gittata, sempre che sia previsto, viene aggiornato da un elicottero con il data-link, dopodich\u00e9, in avvicinamento all'obiettivo, aziona il radar e colpisce a volo radente, con una testata che contiene 65\u00a0kg di ECTOTAL e un involucro semiperforante che, grazie alla velocit\u00e0 di circa 1100\u00a0km/h raggiungibile con il missile progressivamente alleggerito dal carico di carburante, sfonda fino a 90\u00a0mm di acciaio e tende a deviare l'esplosione verso il basso, colpendo quindi la nave anche sotto la linea di galleggiamento e rendendo ulteriormente pericoloso questo missile perch\u00e9 non si limita a mettere fuori uso la nave ma, con il carburante in eccesso, spesso la incendia e comunque tende a danneggiarne anche la carena. La testata pu\u00f2 causare uno squarcio anche di 6 metri di larghezza.\nLa guida a mezza corsa \u00e8 un plus del missile, con la possibilit\u00e0 di attaccare bersagli navali oltre l'orizzonte. In genere la gittata massima per missili capaci di eseguire lanci sull'orizzonte \u00e8 di circa 40\u00a0km, come nel caso dell'MM.40 Exocet. La gittata con lanci oltre l'orizzonte che si pu\u00f2 sviluppare praticamente arriva sui 100\u00a0km con i missili Harpoon ma, per distanze superiori, vi \u00e8 la necessit\u00e0 o di costosi missili supersonici, oppure di missili con un sistema di aggiornamento-datalink. L'operazione di correzione di mezza corsa \u00e8 per\u00f2 delicata. L'elicottero AB212 ASW dotato di apposito datalink TG-2, deve scoprire la nave e aspettare poi il missile che deve passargli sotto per ricevere i segnali. Questo, ovviamente, con distanze pratiche di scoperta dell'ordine dei 40\u201350\u00a0km se l'elicottero vola a bassa quota, pu\u00f2 essere molto pericoloso se il nemico ha velivoli da intercettazione o anche altri elicotteri, poich\u00e9 un Lynx o un Dauphin \u00e8 assai pi\u00f9 veloce e maneggevole di un AB-212ASW e lo spostamento dell'elicottero, anche solo di alcune centinaia di metri, pu\u00f2 portare al mancato aggancio. Inoltre pu\u00f2 essere ingaggiato un solo bersaglio per volta, anche se con pi\u00f9 missili.\nUn sistema di questo tipo, il TESEO, \u00e8 installato sulle navi italiane. Per le navi Saudite vi \u00e8 invece l'ERATO. Qui \u00e8 la nave che riceve i dati e li ritrasmette ai missili, cosicch\u00e9 il \"rendez-vous\" con l'elicottero non \u00e8 pi\u00f9 necessario. Ma i missili devono sollevarsi fino a 900 m di quota per ricevere i dati, compromettendo teoricamente la furtivit\u00e0 della manovra d'attacco. Tuttavia, gli elicotteri che restano in vicinanza di una nave per minuti non sono meno evidenti e la traccia radar di un missile \u00e8 tale che difficilmente possa essere avvistato da oltre 50\u00a0km. Il sistema ERATO pu\u00f2 controllare fino a 16 missili su 10 bersagli, il che consente di controllare simultaneamente tutti i missili di due navi attaccando navi di una intera formazione.\nIl turbogetto francese \u00e8 la chiave di questo missile, in termini di forza: consente la realizzazione di una gittata molto maggiore di quanto possibile con un motore a razzo di analoga massa, anche se costa di pi\u00f9 ed \u00e8 pi\u00f9 complesso.\nL'OTOMAT non \u00e8 stato sviluppato per lanci da sottomarini e aerei, ma per navi e batterie costiere.\nGli sviluppi sono stati parecchi: le alette ripiegabili hanno consentito di raddoppiare il numero di missili da uno a due per ciascuna rampa, mantenendo per\u00f2 il limite dei pesi in alto per le navi. Cos\u00ec, se il Vittorio Veneto aveva 4 missili, il Garibaldi ne aveva 8 (poi rimossi). Anche le Maestrale possono imbarcare le stesse armi delle Lupo, cosa talvolta fatta parzialmente con due lanciatori singoli e due binati sovrapposti, questi ultimi dalla caratteristica sezione di forma ovale. Infatti i missili OTOMAT, anche con alette ripiegabili, hanno ancora i razzi laterali e quindi non possono essere ospitati in tubi di lancio perfettamente circolari di ridotto ingombro frontale come nel caso degli Harpoon. Questi, infatti, hanno un unico booster posteriore che negli OTOMAT non potrebbe essere usato se non allungando parecchio la struttura complessiva dell'arma.\nAltre modifiche sono state studiate durante gli anni ottanta: l'OTOMACH venne pensato come missile supersonico, ma venne abbandonato perch\u00e9 costoso e perch\u00e9 la migliore misura per minimizzare la vulnerabilit\u00e0 dell'arma e massimizzare le possibilit\u00e0 di colpire il bersaglio fu ritenuta quella di rendere l'arma maggiormente stealth. L'ULISSE venne pensato come aggiornamento in tale senso e suscit\u00f2 l'interesse della US Navy che per\u00f2 fin\u00ec per comprare le ultime versioni dell'Harpoon. L'ULISSE era aggiornato nella componente elettronica, costruito con tecnologia stealth e con un ottimo sensore IR, realmente provato su missili normali, che consentiva il riconoscimento di bersagli anche costieri, ma il ritiro della US Navy port\u00f2 alla fine del programma.\nIn termini di guida, i missili italiani, dotati di testata di guida prodotta dalla SMA di Firenze, hanno una traiettoria d'attacco radente mentre i missili francesi hanno una traiettoria d'attacco con picchiata finale da 175 metri di quota per confondere le difese aeree. Per quanto causa di problemi, sia per la riflessione dalla superficie del mare che per complesse manovre sui tre assi, questo sistema consente di ingannare abbastanza agevolmente le difese aeree. Un sistema simile venne inizialmente applicato anche agli Harpoon che, per\u00f2, hanno poi utilizzato una traiettoria interamente a volo radente che consente maggiore semplicit\u00e0 e la possibilit\u00e0 teorica di riattaccare in caso le ECM ingannassero il missile: in effetti vi sono dei pro e contro in tale applicazione. In quanto al sistema motore, l'MM 40 Exocet Block 3 ha cambiato il motore a razzo con lo stesso apparato dell'OTOMAT ed \u00e8 singolare che proprio questo componente, che fornisce le prestazioni di gittata richieste, sia di produzione francese ma non sia stato usato dalla Marine Nationale per tutti questi anni. Il totale di missili OTOMAT costruiti a partire dal 1975 \u00e8 di circa 1000 esemplari. La loro carriera ha visto lanci in esercitazione oltre i 120km e l'uso contro le difese aeree della US Navy, superate dalla maggior parte dei missili di un piccolo lotto comprato per valutazione e dotati di una particolare manovra d'attacco finale che sembra simile all'attacco in picchiata delle armi francesi.\nL'OTOMAT non \u00e8 stato usato mai in combattimenti reali ma \u00e8 stato esportato in diverse nazioni, anche a rischio, come la Libia e l'Iraq.\nTeseo.\nIl sistema missilistico Teseo \u00e8 l'ultima evoluzione dei missili antinave OTOMAT, prodotti e commercializzati da MBDA, societ\u00e0 partecipata di Leonardo-Finmeccanica\nIl 31 ottobre 2006 \u00e8 riuscito un test di lancio del nuovo \"Teseo Mk2/A\" (OTOMAT Mk2 Block IV), ultima evoluzione del programma, avvenuto presso il \"Poligono Sperimentale e di Addestramento Interforze di Quirra\", con un volo di 300 secondi per una distanza di circa 80\u00a0km , con un missile privo di testata. Il 19 novembre 2007 \u00e8 avvenuto il lancio di un missile completo lanciato da parte del cacciatorpediniere Durand de La Penne. Il loro impiego \u00e8 previsto nelle nuove fregate italiane Classe FREMM e nei cacciatorpediniere classe Andrea Doria\nLa ultima versione del missile \u00e8 disponibile con nuova elettronica e capacit\u00e0, in parte ricavate dagli studi per l'ULISSE e in parte dallo sviluppo del Marte Mk.2. L'ammodernamento ha visto la rimozione del sistema datalink TG-2 per elicotteri, poich\u00e9 la nave \u00e8 in grado di guidare da sola il missile, che \u00e8 stato dotato di navigazione tridimensionale a punti programmabile, coordinate di attacco, capacit\u00e0 di operare in ambiente costiero con l'aggiunta del GPS per poter attaccare anche bersagli terrestri, e di attaccare con manovre evasive e di riattaccare.\nMilas.\nIl MILAS \u00e8 la versione ASW del missile OTOMAT MK2, con il missile che ha la funzione di vettore per carichi come il siluro leggero MU 90 o simili, che vengono sganciati dal vettore nei pressi di un sottomarino come indicato dal sonar della nave e dalla cooperazione con l'elicottero ASW.\nIl programma venne sviluppato in cooperazione tra Italia e Francia a partire dal 1986 per trasportare su lunghe distanze entro pochi minuti un'arma antisommergibile leggera come l'A244, ma i francesi, dopo la fine della Guerra Fredda, non si dimostrarono molto interessati alla sostituzione dei vecchi MALAFON mentre l'Italia ha proseguito nello sviluppo e, dopo molti problemi legati alle risorse finanziarie disponibili, sono entrati in servizio equipaggiando i cacciatorpediniere Durand de la Penne.\nIl Milas ha una gittata che va da 5 a oltre 35Km in tutte le direzioni. Il sistema pu\u00f2 aggiornare in modo continuativo, durante il volo del missile, la traiettoria e il punto di rilascio del siluro, con in pi\u00f9 il vantaggio di poter modificare le istruzioni riguardo al bersaglio.\nCon i suoi rapidi tempi di reazione e il suo raggio d'azione, il sistema garantisce alle navi che ne sono equipaggiate e alle formazioni navali scortate da queste, una difesa effettiva e permanente dai sottomarini, sia convenzionali che nucleari.\nIl missile costruito da MBDA pu\u00f2 essere usato in simbiosi con l'Otomat MK2, con cui \u00e8 intercambiabile nei lanciamissili, in operazioni combinate ASuW/ASW e verr\u00e0 installato sulle nuove fregate multiruolo FREMM."}
{"id": "566240", "revid": "729019", "url": "https://it.wikipedia.org/wiki?curid=566240", "title": "RBS-15", "text": "Il RBS-15 \u00e8 un missile svedese a medio raggio antinave, per uso multipiattaforma, come nel caso dei cacciabombardieri Saab 37 Viggen e Saab JAS-39 Gripen, motocannoniere Spica e sottomarini. Tra le caratteristiche, guida finale radar attiva, attacco radente alla superficie del mare per evitare l'avvistamento e l'intercettazione, e per colpire la linea di galleggiamento. RBS-15 significa RoBotSystem 15, ed \u00e8 una tipica designazione dei missili svedesi.\nDal 2011 la versione RBS15 Mk3 viene prodotta dalla Saab assieme alla tedesca Diehl BGT Defence.\nProgettazione.\nLa tradizionale neutralit\u00e0 svedese non ha impedito mai a questa nazione di sviluppare armamenti avanzati, che sono stati utilizzati primariamente per la difesa nazionale. Tra questi alcuni tipi di missili, il cui pi\u00f9 moderno tipo \u00e8 l'RBS-15.\nLa sua progettazione inizi\u00f2 con un contratto passato alla Saab-Bofors per un nuovo missile antinave per le navi e i cacciabombardieri svedesi. La versione aviolanciabile RBS-15F venne sviluppata a partire da 37 mesi dopo, agosto 1982. Infine, venne ideata la versione per sommergibili, da trasportare dietro la vela di questi piccoli battelli, in servizio in Svezia.\nTecnica.\nIl suo progetto \u00e8 caratterizzato dall'aspetto tozzo, con 2 serie di ali cruciformi, le prime a prua per il controllo, quelle posteriori sono pi\u00f9 grandi con altre superfici di controllo.\nL'arma \u00e8 costituita in 3 sezioni. La prima comprende la sezione radar, che contiene il radar \"PEAB Kubrand\" in banda J, con caratteristiche molto avanzate per l'epoca, come la processazione digitale, ad agilit\u00e0 di frequenza. La sezione centrale ha una testata della FFV con spoletta ad impatto ma anche di prossimit\u00e0. La terza ha un motore di sostentamento, che non \u00e8 svedese, ma il francese Microturbo TRI-60. Vi sono anche 2 impulsori, motori a razzo con propellente solido, che sono privi di impennaggi.\nIl missile viene lanciato con le alette ripiegate, dal contenitore di lancio in fibra di vetro o metallo. Gli impulsori bruciano per 3 secondi, poi si sganciano e lasciano il missile in volo con il turbogetto. La traiettoria di volo viene controllata da un radar altimetrico e da un computer.\nIl missile viene lanciato con il volo a bassa o alta quota in crociera, poi scende radente in ogni caso per l'attacco finale, e acquisisce il bersaglio con la sua attrezzatura di tiro, ma se non lo trova dopo un certo tempo si autodistrugge.\nServizio.\nL'RBS-15 \u00e8 un'arma potente, con una buona gittata grazie al motore turbogetto, e ha ricevuto alcune commesse estere, specialmente dalla marina finlandese.\nEsso \u00e8 entrato in servizio a partire dal 1985, soprattutto con i Saab 37 Viggen, ma anche e soprattutto, pi\u00f9 di recente, con i caccia multiruolo Gripen. Le navi d'attacco e corvette hanno 4-8 missili pronti al lancio nei loro contenitori rettangolari caratteristici. La versione antinave da difesa costiera \u00e8 pure stata adottata per le truppe specializzate delle forze armate svedesi.\nSono state realizzate almeno 3 versioni di questa arma, l'ultima delle quali, l'Mk 3, \u00e8 accreditata di 200km di gittata, congrua con la massa del missile e la presenza del turbogetto (nel senso che esso \u00e8 pi\u00f9 pesante di altri tipi come gli Harpoon, con la differenza verosimilmente data dal carburante). Nei fatti, \u00e8 assai simile all'OTOMAT. Quest'ultimo modello di missile, per\u00f2, \u00e8 lanciabile solo da navi, almeno in termini di qualifiche finora ottenute. La presenza del GPS rende possibile l'uso contro bersagli a terra, ma non pare che esista modo di aggiornare, tramite datalink, la rotta di volo.\nLa versione Mk 4 \u00e8 stata prevista per le nuove corvette ordinate dalla Germania del tipo K-130.\nL'unico progetto problematico \u00e8 risultato quello del missile in versione sub-lanciata. Questo \u00e8 stato sperimentato a lungo, ma le distanze d'impiego pratiche sono state ridotte dalla scarsa capacit\u00e0 di scoperta dei sommergibili sulle navi a distanze maggiori di pochi km. Il sommergibile doveva essere aiutato con dati passati esternamente, ma questo non aiutava a rendere questo tipo di unit\u00e0, invisibile per definizione, efficiente.\nLa scelta \u00e8 stata quindi quella di affidarsi solo ai siluri, che nel caso dei Tp 61 hanno una portata di 20km a 45nodi, quindi pi\u00f9 che sufficiente per porre una grave minaccia alle navi di superficie scoperte dai piccoli sottomarini svedesi. Del resto, anche gli SSN americani hanno avuto un successo molto limitato per i pur numerosi missili Harpoon prodotti per l'impiego da sottomarini, l'UGM-84."}
{"id": "566245", "revid": "6923", "url": "https://it.wikipedia.org/wiki?curid=566245", "title": "RGM-109 Tomahawk", "text": "L'RGM-109 Tomahawk era la versione antinave della famiglia di questi missili, lanciabile da navi o sottomarini. Ma il suo sistema di guida era lo stesso dell'Harpoon, cosicch\u00e9 non aveva un data-link per aggiornare la posizione della nave bersaglio. Siccome aveva una gittata di almeno 450\u00a0km e una bassa velocit\u00e0, esso non poteva sfruttare il suo raggio d'azione almeno nei confronti delle navi in movimento. In pi\u00f9, essendo dotato del turbogetto Willis dell'Harpoon ma pesando il triplo, era anche pi\u00f9 lento. Cos\u00ec la versione antinave non pare pi\u00f9 essere in servizio da anni e i missili sono stati convertiti all'attacco terrestre con un raggio d'azione di 1000\u20131600\u00a0km, se non oltre."}
{"id": "566246", "revid": "26891", "url": "https://it.wikipedia.org/wiki?curid=566246", "title": "RGM-84 Harpoon", "text": ""}
{"id": "566247", "revid": "729019", "url": "https://it.wikipedia.org/wiki?curid=566247", "title": "Exocet", "text": "LExocet \u00e8 un missile antinave a medio raggio multipiattaforma sviluppato dall'azienda francese A\u00e9rospatiale negli anni settanta, e prodotto dal consorzio europeo MBDA.\nL'Exocet, disponibile in varie versioni ottimizzate in configurazione superficie-superficie da unit\u00e0 navali e sommergibili e in configurazione aria-superficie da velivoli ad ala fissa, vennero utilizzati in numerose azioni belliche durante gli anni ottanta; in particolare i piloti argentini ottennero alcuni brillanti successi durante la guerra delle Falkland. Il nome proviene da una parola francese che descrive i pesci volanti (exocoetidae).\nStoria.\nSviluppo.\nIl suo sviluppo comincia nel 1967 come un missile lanciato dalle navi, con la sigla MM38 (Mer-Mer, ovvero \"mare-mare\", mentre il numero 38 era riferito alla gittata prevista in km). Nel 1971, il Regno Unito ader\u00ec a questo programma, condividendone in tal modo i costi di sviluppo con la Francia. Questo missile entr\u00f2 in servizio nel 1972, mentre la versione aviolanciata AM39 venne immessa in servizio con la Marine Nationale, la marina militare francese, nel 1979.\nNegli anni successivi, ne furono realizzate una variante per impiego da sottomarini (SM39) ed una con gittata maggiorata (MM40).\nI maggiori concorrenti dell'Exocet sono l'Harpoon ed i vari missili anti-nave cinesi della serie Yingji.\nImpiego operativo.\nGuerra delle Falkland.\nNel 1982, durante la Guerra delle Falkland, gli Exocet divennero famosi nel mondo quando gli aerei Super Etendard della Marina Militare Argentina li usarono per colpire la HMS \"Sheffield\" della Royal Navy, il 4 maggio, ed affondare la nave di supporto \"Atlantic Conveyor\" il 25 maggio. Inoltre un camion argentino modificato lanci\u00f2 un paio di Exocet MM38 (smontati in precedenza dal cacciatorpediniere ARA \"Segu\u00ed\", un esemplare della classe Summer ceduto ai sudamericani dagli Stati Uniti) che danneggi\u00f2 la HMS \"Glamorgan\" il 12 giugno.\nL'Argentina sostenne che un attacco combinato Exocet/A-4C Skyhawk, il 30 maggio, avrebbe danneggiato la HMS \"Invincible\". I britannici negarono il fatto.\nL'Exocet che colp\u00ec la \"Sheffield\", lanciato dal capitano di corvetta Augusto Bedacarratz, impatt\u00f2 il ponte 2-2,4 metri sopra la linea di galleggiamento, vicino alla sala motori di prora, provocando uno squarcio nello scafo di circa 1,2\u00a0m per 3\u00a0m. I resoconti suggeriscono che l'impatto iniziale del missile distrusse immediatamente i sistemi di bordo per la generazione di elettricit\u00e0 e frattur\u00f2 i serbatoi dell'acqua, impedendo ai meccanismi antincendio di funzionare efficacemente, condannando cos\u00ec la nave ad essere distrutta dall'incendio. \nL'Exocet che colp\u00ec il cacciatorpediniere \"Glamorgan\", lanciato da una installazione costiera, uccise 13 uomini dell'equipaggio, oltre a distruggere l'hangar e l'elicottero Westland Wessex di bordo.\nNegli anni successivi alla Guerra delle Falkland, venne rivelato che il governo britannico ebbe gravi preoccupazioni circa l'inadeguatezza delle difese anti-missile della marina britannica contro gli Exocet, che avrebbero potuto rovesciare i rapporti di forza a favore dell'Argentina. \nA Londra, venne ipotizzato uno scenario estremamente pessimistico, in cui una o entrambe le portaerei britanniche (HMS \"Invincible\" e HMS \"Hermes\") sarebbero potute venir distrutte o messe fuori combattimento da un attacco con armi di questo tipo, rendendo estremamente problematico ogni tentativo ulteriore di riconquistare le Falkland. \nPer contrastare la minaccia rappresentata da questi missili, gli inglesi diedero il via ad una grossa operazione di intelligence per impedire l'acquisto di Exocet al Paese sudamericano. \nInoltre, la Francia neg\u00f2 al Per\u00f9 la consegna di AM39, nella convinzione che sarebbero stati successivamente \"girati\" all'Argentina.\nMedio Oriente.\nSi stima che l'Iraq lanci\u00f2 circa 200 Exocet contro imbarcazioni iraniane durante la Guerra Iran-Iraq, con alterni successi. Spesso, infatti, furono colpite petroliere e altre navi mercantili, \nIl 17 maggio 1987, il pilota di un Mirage F1 iracheno scambi\u00f2 la fregata statunitense USS \"Stark\" per una petroliera iraniana e le spar\u00f2 contro due Exocet. Entrambi andarono a segno quasi nello stesso punto, nel lato sinistro dello scafo dell'unit\u00e0: il secondo ordigno, inoltre, penetr\u00f2 all'interno della nave, esplodendo negli alloggi dell'equipaggio e provocando la morte di 37 marinai, oltre al ferimento di ulteriori 21. La \"Stark\" venne danneggiata pesantemente, ma fu salvata dall'equipaggio e riportata in porto per le riparazioni. Si venne poi a sapere che il pilota autore dell'attacco era stato giustiziato, ma successivamente alcuni ufficiali iracheni smentirono la cosa, affermando che in realt\u00e0 l'uomo era ancora vivo.\nDescrizione tecnica.\nCaratteristiche generali.\nIl missile \u00e8 progettato per colpire navi da guerra di medie dimensioni. Dal punto di vista tecnico, ha caratteristiche fisiche variabili, dipendenti dalla versione. Comunque, la lunghezza va dai 4,7 ai 5,6\u00a0m, con un peso compreso tra i 660 e gli 825 kg.\nLa struttura \u00e8 caratterizzata da quattro alette a delta troncato poste circa a met\u00e0 del corpo del missile, ed ulteriori quattro (sempre a delta, ma con le punte tagliate) mobili, poste nella sezione posteriore. La sua navigazione \u00e8 a guida inerziale durante le fasi iniziale ed intermedia di volo, con un radar attivo nella parte finale del volo. Il suo motore razzo a propellente solido gli fornisce un raggio massimo di 70 e pi\u00f9 km.\nNella versione lanciata da sottomarini, invece, il missile \u00e8 sistemato, insieme ad un booster per impiego navale, all'interno di una capsula di lancio.\nLa produzione complessiva, includendo tutte le versioni, ammonta ad oltre 3.500 esemplari dagli inizi dagli anni settanta.\nRiepilogo delle versioni.\nComplessivamente, gli Exocet sono stati costruiti in quattro versioni principali:\nIn generale, comunque, la configurazione di base \u00e8 sempre quella dell'MM38. Le caratteristiche tecniche delle singole versioni sono riportate nella tabella seguente.\nLa ditta costruttrice, comunque, ha realizzato una versione particolarmente perfezionata dell'MM40, la Block 3, con un raggio d'azione portato a 180\u00a0km, grazie all'uso di un motore turbojet, similare al motore utilizzato dal missile antinave franco/italiano OTOMAT. Compatibile con i lanciatori per gli MM40 delle precedenti versioni, \u00e8 stato ordinato dalla Marine Nationale francese per le nuove fregate FREMM.\nI tiri di qualificazione di questo nuovo sistema d'arma si sono conclusi con successo nell'aprile 2007.\nCuriosit\u00e0.\nCinematografia.\nNel film \"Top Gun\", il comandante della portaerei americana afferma che gli aerei da caccia sovietici che i piloti degli F-14 stanno per intercettare sono armati con missili antinave Exocet, destinati a colpirla; in realt\u00e0, gli Exocet non sono mai stati a disposizione nell'arsenale dell'URSS e neanche in quello russo.\nIl sistema di navigazione civile \"Lokata\".\nLa segretezza dell'Exocet soffr\u00ec un colpo alla fine degli anni 1970, quando un civile di Falmouth in Cornovaglia (Inghilterra), accidentalmente e indipendentemente duplic\u00f2 il sistema di navigazione degli Exocet e, nonostante l'ordine del Patents Office di mantenerlo segreto, lo vendette al pubblico come un sistema di navigazione per piccole imbarcazioni chiamato Lokata.\nEtimologia.\nL'origine della parola \u00e8 nel greco \u03b5\u03be\u03c9-\u03ba\u03bf\u03b9\u03c4\u03bf\u03c2 = \"giacendo all'aperto\", \"dormendo sotto le stelle\", che venne successivamente applicato al pesce volante riferendosi alla sua abitudine di \"pescarsi\" da solo atterrando sul ponte delle navi."}
{"id": "566248", "revid": "1543377", "url": "https://it.wikipedia.org/wiki?curid=566248", "title": "Rhynochetos jubatus", "text": "Il kagu o cagou (Rhynochetos jubatus) \u00e8 un uccello di colore bianco sporco, dalle lunghe zampe, unico rappresentante della famiglia Rhynochetidae. \nIl kagu vive nelle fitte foreste delle montagne della Nuova Caledonia. Pressoch\u00e9 inabile al volo, questo uccello \u00e8 considerato una specie in pericolo di estinzione a causa dell'introduzione nel suo habitat di gatti e ratti. La rarit\u00e0 della specie e le difficolt\u00e0 di accesso alle zone in cui vive fanno s\u00ec che si conosca ancora poco delle sue abitudini.\nDescrizione.\nIl kagu possiede una colorazione color cenere, piuttosto appariscente per un uccello che vive nel sottobosco. Le piume sono impermeabilizzate, in modo tale da rimanere asciutte e conservare cos\u00ec la temperatura nel clima tropicale della Nuova Caledonia. Il kagu possiede una sorta di cresta, utilizzata per comunicare con gli altri membri della specie. Pressoch\u00e9 incapace di volare, usa le sue ali per segnalare la sua presenza (le sue primarie sono chiazzate), per spostarsi velocemente nella foresta e per planare in caso di pericolo. Le zampe e il becco sono di un rosso acceso, gli occhi, di grandi dimensioni e rivolti verso l'esterno, permettono all'animale una visione binoculare, utile per individuare le prede tra il fogliame e per muoversi nel buio. Il kagu \u00e8 in grado di emettere una grande variet\u00e0 di suoni, con canti, soprattutto di mattina, che possono durare sino a 15 minuti. Caratteristiche della specie, non riscontrabili in nessun altro uccello, sono delle piccole corna, vicine alle narici. Il kagu costruisce il nido sul terreno, fatto di piccoli rami, ove depone un solo uovo.\nClassificazione.\nSebbene, tradizionalmente, la specie sia stata considerata parte dei \"Gruiformes\", i legami con altri generi o famiglie sono ancora piuttosto incerti. Inizialmente, il kagu fu classificato come un membro della famiglia Ardeidae per via del suo piumino (un'affinit\u00e0 che, comunque, sembra ancora suggerita da certe caratteristiche morfologiche). Alcuni reperti fossili hanno permesso di scoprire l'esistenza, in passato, di una specie dello stesso genere ma di dimensioni maggiori, il kagu delle pianure (\"Rhynochetos orarius\").\nChi considera il kagu un gruiforme, ritiene che la specie sia imparentata con gli estinti Aptornithidae della Nuova Zelanda e con gli Eurypygidae del Sudamerica.\nRecenti studi hanno confermato che, effettivamente, il kagu \u00e8 imparentato con gli euripigidi sudamericani (\"Eurypyga helias\"), assieme ai quali forma l'ordine Eurypygiformes.\nConservazione.\nLa \"IUCN Red List\" classifica \"Rhynochetos jubatus\" come specie in pericolo di estinzione (\"Endangered\").\nLa minaccia principale, attualmente, \u00e8 rappresentata dai gatti, dai cani e dai maiali che sono stati introdotti sull'isola. Inizialmente, il declino della specie fu determinato anche dalla caccia e dalla perdita dell'habitat, causata dalla deforestazione e dal degrado ambientale causato dallo sfruttamento delle miniere di nichel. Il kagu \u00e8 severamente protetto in Nuova Caledonia ed \u00e8 oggetto di un intenso programma di conservazione, specie grazie agli sforzi dello zoo di Noumea. Buoni risultati si stanno ottenendo anche nel Parco \"Rivi\u00e8re Bleue\", dove si cerca di proteggere il kagu dai predatori e dove si sta svolgendo un programma di reintroduzione di uccelli nati in cattivit\u00e0. I kagu, infatti, sono considerati molto importanti per la Nuova Caledonia, sia perch\u00e9 si tratta di uno dei simboli dell'isola, sia perch\u00e9 la conservazione della specie contribuisce a creare un'immagine positiva del territorio."}
{"id": "566249", "revid": "42767", "url": "https://it.wikipedia.org/wiki?curid=566249", "title": "Vessillologo", "text": ""}
{"id": "566251", "revid": "183483", "url": "https://it.wikipedia.org/wiki?curid=566251", "title": "Coordinate galattiche", "text": ""}
{"id": "566252", "revid": "729019", "url": "https://it.wikipedia.org/wiki?curid=566252", "title": "BAe Sea Eagle", "text": "Il Bae Sea Eagle \u00e8 la derivazione britannica del missile aria-superficie anglo-francese Martel, con specializzazione nel ruolo antinave. Ha motore a turbina e radar attivo, pi\u00f9 un sofisticato sistema di guida. Dagli anni ottanta equipaggia la RAF. Pur essendo pi\u00f9 capace dell'Exocet, non lo ha sostituito nella RN, dove \u00e8 andato in linea l'Harpoon.\nSviluppo.\nNel 1973, il ministero della difesa ha rilasciato la direttiva numero 1226, in cui si proponeva la sostituzione del missile anti-nave francese AS 37 Martel con un modello pi\u00f9 recente. Nel 1976 sono stati stanziati i fondi per lo sviluppo dell'ordigno, mentre nel 1979 \u00e8 iniziato la realizzazione del missile P3T, successivamente denominato Sea Eagle. La produzione fu avviata nel 1982, nel 1984 vi fu il test valutativo e nel 1985 il missile entr\u00f2 in servizio.\nQuesto tipo di missile \u00e8 stato sviluppato per poter essere impiegato su diversi velivoli ad ala fissa e ad ala mobile, come il Blackburn Buccaneer, il Panavia Tornado,il Sikorsky S-61, il BAE Sea Harrier e lo SEPECAT Jaguar.\nPer adempiere al compito anti-nave, \u00e8 stato dotato di una testata perforante di nuova concezione per poter penetrare le corazze reattive di ultima generazione.\nIl Sea Eagle \u00e8 stato modificato dall'aeronautica indiana per essere installato sui velivoli Tu-142M e Ilyushin Il-38. La versione impiegata sul Sikorsky S-61 \u00e8 stata invece dotata di 2 propulsori esterni supplementari."}
{"id": "566253", "revid": "188116", "url": "https://it.wikipedia.org/wiki?curid=566253", "title": "R\u00edo de Oro", "text": " \nR\u00edo de Oro (, ossia \"fiume dell'oro\") \u00e8 un ex territorio spagnolo dell'Africa nordoccidentale, che assieme al territorio di Saguia el Hamra ha formato, fino al 1974, la colonia del Sahara Spagnolo.\nStoria.\nNel 1924 ha incorporato la piccola colonia spagnola de Lagouira, nata pochi anni prima dalla divisione a met\u00e0 della penisola del Cabo Blanco, fatta con la Francia che governava sulla Mauritania.\nIl R\u00edo de Oro aveva una superficie di 184.000\u00a0km\u00b2 ed aveva come capitale \"Villa Cisneros\", l'attuale Dakhla. Inizialmente territorio a s\u00e9 stante, nel 1969 fu aggregato alla Saguia el Hamra a formare il Sahara Spagnolo.\nTerritorio ampiamente desertico o semidesertico, il R\u00edo de Oro confinava con la Saguia El Hamra a nord e con la Mauritania ad est e a sud. Il lato ovest si affacciava invece sull'Oceano Atlantico.\nPoliticamente appartenente al Sahara Occidentale, il territorio \u00e8 conteso con il Marocco. Nel 1974, anno in cui gli spagnoli si ritirarono unilateralmente dalla colonia, il territorio fu abbandonato a s\u00e9 stesso e divenne facile oggetto delle mire espansionistiche dei paesi vicini (Marocco e Mauritania), che lo divisero in due zone di occupazione. Ritiratasi la Mauritania nel 1979, permane la presenza dell'esercito di Rabat, che ha posto una serie di barriere, muri e campi minati per dividere i territori sotto il proprio controllo da quelli pi\u00f9 interni e remoti, controllati dal Fronte Polisario di liberazione nazionale."}
{"id": "566254", "revid": "729019", "url": "https://it.wikipedia.org/wiki?curid=566254", "title": "AS.34 Kormoran", "text": "Il Kormoran \u00e8 un missile antinave a medio raggio trasportato dai cacciabombardieri F-104G e Tornado. Il suo progetto originario era molto simile a quello dell'Exocet, ma poi si \u00e8 differenziato, e non \u00e8 mai stato inteso come arma multipiattaforma ma solo come aria-mare. Ha 37\u00a0km di gittata ed una testata da 165\u00a0kg, 56 dei quali esplosivo, oltre a 16 cariche esplosive che vengono disseminate dall'esplosione prima di scoppiare a lor volta nell'interno della nave. La traiettoria \u00e8, come sempre, con autopilota e, nel finale, con radar attivo a volo radente (la quota di crociera \u00e8 30 metri)."}
{"id": "566255", "revid": "124710663", "url": "https://it.wikipedia.org/wiki?curid=566255", "title": "Lingua telugu", "text": "La lingua t\u00e8lugu (\u0c24\u0c46\u0c32\u0c41\u0c17\u0c41) \u00e8 una lingua dravidica parlata nell'India centro-meridionale.\nEtimologia.\nL'etimologia del nome \"telugu\" non \u00e8 nota con certezza. Si pensa che derivi da \"trilinga\", come in Trilinga Desa, \"il paese dei tre linga\". Secondo una leggenda ind\u00f9, Shiva scese come un \"linga\" su tre monti: Kaleswaram in Telangana, Srisailam in Rayalasima e Bhimeswaram nella regione costiera dell'Andhra Pradesh; nella leggenda, questi segnano i confini del paese Telugu.\nDistribuzione geografica.\nIl telugu \u00e8 parlato al 2021 da circa 96 milioni di persone (parlanti totali) nello stato indiano di Andhra Pradesh, Telangana e territori limitrofi. Gran parte dei parlanti sono madrelingua (L1).\n\u00c8 la seconda lingua dell'India per numero di persone che la parlano, dopo l'hindi.\nLingua ufficiale.\nIl telugu \u00e8 una delle 22 lingue ufficialmente riconosciute dall'allegato VIII della Costituzione dell'India. \u00c8 lingua ufficiale nello stato indiano dell'Andhra Pradesh, sul golfo del Bengala, e nel distretto di Yanam nel territorio di Pondicherry.\nFonologia.\nPer la sua musicalit\u00e0 \u00e8 stato definito \"l'italiano d'Oriente\".\nCultura di massa.\nNel 2018 un carattere dell'alfabeto telugu ha provocato svariati problemi ai prodotti multimediali Apple, sia i dispositivi mobili con sistema operativo iOS e watchOS (iPod touch, Apple Watch, iPad e iPhone) sia i computer Mac. Gli algoritmi di elaborazione grafica di tali dispositivi non riuscivano a visualizzare tale carattere, di conseguenza esso causava il crash dell'applicazione che tentava di mostrarlo; nei casi in cui il carattere compariva in una notifica generata dal sistema operativo, ad esempio quando era contenuto in un messaggio di testo che si riceveva, l'intero dispositivo si bloccava in modo anomalo, e se si tentava un riavvio forzato il dispositivo andava in \"bootloop\", ovvero di fatto non riusciva pi\u00f9 ad avviarsi. Il problema ha suscitato numerose polemiche in quanto dal momento della comparsa del problema al momento in cui Apple ha pubblicato gli aggiornamenti dei propri sistemi operativi che risolvevano il bug \u00e8 trascorso un tempo relativamente lungo."}
{"id": "566259", "revid": "2812", "url": "https://it.wikipedia.org/wiki?curid=566259", "title": "Emirates Airlines", "text": ""}
{"id": "566261", "revid": "287204", "url": "https://it.wikipedia.org/wiki?curid=566261", "title": "Rio de Oro", "text": ""}
{"id": "566265", "revid": "729019", "url": "https://it.wikipedia.org/wiki?curid=566265", "title": "P-5 Pityorka", "text": "Il P-5 Pityorka (nome in codice NATO: SS-N-3 Shaddock) \u00e8 stato un missile antinave sovietico.\nMissile a lungo raggio lanciato da mezzi navali e batterie costiere. Nel primo tipo aveva un ruolo di attacco nucleare ad obiettivi terrestri, ma in seguito \u00e8 stato sviluppato come missile antinave con testata di ricerca radar.\nLa sua sperimentazione \u00e8 stata avviata nel 1956, quando la marina sovietica decise di sperimentare l'installazione di missili antinave sui sottomarini e alcuni sottomarini classe Whiskey furono modificati in questo senso. \nLa NATO identific\u00f2 tre versioni."}
{"id": "566266", "revid": "115502672", "url": "https://it.wikipedia.org/wiki?curid=566266", "title": "Direzione (geometria)", "text": "In geometria la direzione \u00e8 la giacitura di una retta, ovvero la retta ad essa parallela e passante per l'origine del sistema di riferimento. A differenza del significato usuale del termine la direzione \u00e8 priva di verso, cio\u00e8 di orientamento. Ad esempio ognuna delle coppie \"destra-sinistra\", \"alto-basso\", \"avanti-indietro\" individua una direzione.\nUn fascio di rette parallele \u00e8 caratterizzato dalla direzione comune a tutte le rette del fascio. Nello spazio proiettivo queste rette si incontrano in un \"punto all'infinito\", che corrisponde alla direzione fissata. Questo punto (e la direzione che esso individua) viene chiamato punto improprio in geometria descrittiva.\nIn matematica un vettore \u00e8 caratterizzato da una direzione, un verso e un'intensit\u00e0.\nLa direzione (istante per istante) di un punto che si muove su una curva \u00e8 individuata dalla derivata dello spostamento del punto nel tempo ed \u00e8 indipendente dalla velocit\u00e0 o dal verso di percorrenza."}
{"id": "566275", "revid": "283026", "url": "https://it.wikipedia.org/wiki?curid=566275", "title": "RPK-2 V'\u00fbga", "text": " \nL'RPK-2 Vyuga (in cirillico: \u0420\u041f\u041a-2 \u0412\u044c\u044e\u0433\u0430, nome in codice NATO: SS-N-15 Starfish) \u00e8 un missile ASW tattico russo, basato su un concetto simile a quello del SUBROC, ovvero un'arma che parte da un tubo di lancio, emerge dal mare, e poi sgancia una carica nucleare sulla posizione stimata dell'obiettivo, su distanze di circa 37\u00a0km al massimo. Esso \u00e8 utilizzabile anche come arma d'attacco contro obiettivi terrestri e forse anche navali, almeno con lo sfruttamento della potenza della sua testata nucleare."}
{"id": "566276", "revid": "729019", "url": "https://it.wikipedia.org/wiki?curid=566276", "title": "SS-N-16 Stallion", "text": "SS-N 16 Stallion \u00e8 il nome in codice NATO di una serie di missili ASW sovietici entrati in servizio alla fine degli anni settanta. In particolare, si tratta dei sistemi d'arma RPK-6 Vodopad con 533\u00a0mm di diametro e RPK-7 Veter da 650\u00a0mm, entrambi costruiti in due versioni (testata convenzionale o nucleare). Prodotti in un numero imprecisato tra il 1979 ed il 1982, viene utilizzato dalla VMF russa su parecchi tipi di unit\u00e0, sia di superficie, sia subacquee. Da questo punto di vista, \u00e8 piuttosto simile (ma non equivalente) allo statunitense AGM-84 Harpoon.\nA partire dal 1992, le versioni con testata nucleare sono state ritirate dal servizio.\nTecnica.\nLo Stallion \u00e8 un missile antisommergibile in grado di essere utilizzato da unit\u00e0 sia di superficie, sia subacquee. A causa della sua bassa gittata, compresa tra i 50 ed i 200 km a seconda delle stime, non viene considerato un'arma strategica.\nProgettato dalla Novator, ha un sistema di guida di tipo inerziale ed un motore a razzo con propellente solido.\nIn generale, ne sono state costruite due varianti principali, che si distinguono in base al diametro: RPK-6 Vodopad (nome in codice NATO SS-N-16A) da 530 mm, e RPK-7 Veter (nome in codice NATO SS-N-16B) da 650\u00a0mm.\nL'SS-N-16A Stallion \u00e8 la versione da 530\u00a0mm. In grado di essere lanciata da tutti i sottomarini russi e sovietici, ha una lunghezza di 8,17 metri.\nL'SS-N-16B Stallion \u00e8 la versione da 650\u00a0mm. Per il suo diametro, pu\u00f2 essere utilizzata solo da alcuni modelli (classi Akula, Sierra, Typhoon e Oscar).\nIl missile viene sparato dai tubi lanciasiluri dei sottomarini. Dopo la partenza, questo esce dall'acqua e prosegue per una traiettoria balistica. Quando giunge nella zona del bersaglio pre-programmato, la testata viene espulsa. Se si tratta di una testata nucleare, questa esplode alla profondit\u00e0 prestabilita.\nLo scopo primario di questa arma \u00e8 il contrasto dei sottomarini nemici. Tuttavia, nel caso della versione armata con una testata nucleare, ne era previsto l'uso anche contro obiettivi navali di superficie, oppure bersagli costieri."}
{"id": "566280", "revid": "1958029", "url": "https://it.wikipedia.org/wiki?curid=566280", "title": "Serie C 1945-1946", "text": "Il campionato di Serie C 1945-1946 fu un'edizione speciale del torneo italiano di calcio di terzo livello.\nLe distruzioni lasciate dalla guerra costrinsero la FIGC ad organizzare campionati con formule eccezionali. Tutti i campionati furono spezzati fra le due parti del paese, e in particolare il campionato di Serie C fu rigidamente separato in due leghe, una del Nord ed una del Centro-Sud, totalmente indipendenti: per questo motivo la manifestazione, pur essendo pienamente efficace nei suoi esiti, non viene usualmente ricompresa nelle statistiche storiche. In pi\u00f9, la Lega Nazionale Alta Italia decise, per motivi contingenti, di non far disputare questo campionato alle sue migliori societ\u00e0 della categoria, ma di aggregarle alla Serie B, creando un terzo gruppo di squadre di C.\nSerie Mista B e C Alta Italia.\nUn primo gruppo di squadre di Serie C aventi sede nell'Italia Settentrionale e scelte tra le pi\u00f9 prestigiose, le pi\u00f9 ricche, le pi\u00f9 rappresentative e le pi\u00f9 danneggiate dal cessato regime fascista, furono iscritte dalla \"Lega Nazionale Alta Italia\" ad un torneo misto con le squadre di Serie B. Tale abbinamento avrebbe dovuto essere solo transitorio, essendo il regolamento abbastanza chiaro: le societ\u00e0 di C che avessero reggiunto il girone finale della cadetteria sarebbero state promosse di diritto in B qualunque formula si fosse escogitata per il 1946, mentre le altre squadre sarebbero rientrate di massima quasi tutte nella loro categoria di merito.\nPartecipanti.\nFurono 25 le societ\u00e0 di Serie C che nell'Alta Italia furono scelte per giocare con le squadre cadette, e vennero ripartite nei tre raggruppamenti del torneo.\nSerie C Alta Italia.\nDelle squadre ammesse al terzo campionato gestito dalla \"Lega Nazionale Alta Italia\" di Milano, almeno la met\u00e0 provenivano dall'ultima edizione del campionato di Serie C.\nLe restanti, valutati i titoli sportivi acquisiti nell'ultimo campionato che ogni societ\u00e0 aveva disputato prima o durante l'inizio della guerra, provenivano dai campionati di Prima Divisione degli ex Direttori Regionali di Zona e perci\u00f2 in molte per la prima volta erano ammesse a disputare un campionato di Serie C.\nFra queste, alcune quali Speranza Savona, Parma Vecchia, Petrarca e Falck beneficiarono del parere positivo espresso dalla Commissione presieduta dall'Avvocato Giovanni Mauro che riconobbe loro dei torti subiti dal passato regime fascista.\nAltre, invece che non avevano alcun titolo per iscriversi a questo campionato, furono ammesse perch\u00e9 essendo in regola con gli adempimenti finanziari richiesti e fu approvata la loro richiesta di ammissione dopo aver ritenuto idoneo l'impianto sportivo avente almeno le misure minime ammesse per la categoria ovvero 90 metri di lunghezza per 50 di larghezza. A differenza del Sud, comunque, il diverso titolo sportivo non condizionava il conseguimento dei risultati finali in palio, tutte le societ\u00e0 essendo indifferentemente candidate alla promozione.\nGironi semifinali.\nGirone A.\nLegenda:\nNote:\nGirone B.\nLegenda:\nNote:\nFinali promozione.\nLegenda:\nNote:\nLega Nazionale Centro-Sud.\nNell'Italia centro-meridionale la prima bozza della struttura della nuova Serie C fu tracciata nell'assemblea federale organizzata da Ottorino Barassi a Roma il 10 luglio 1945. Preso atto della decisione della societ\u00e0 di B di unirsi alla Serie A, le squadre di terza serie decisero a loro volta di organizzare un torneo misto coi migliori sodalizi delle leghe regionali, cos\u00ec come avvenuto dopo la fine della guerra conclusasi, in quelle zone, gi\u00e0 nel 1944. Fino a questo momento infatti, il torneo era concepito come non vincolante, un'altra stagione di transizione sulla base della quale scegliere liberamente i club per la ripresa della normale attivit\u00e0 agonistica a partire dal 1946.\nLa situazione cambi\u00f2 quando giunse nella capitale la notizia che il Settentrione si era invece attrezzato per un'annata s\u00ec particolare, ma assegnante regolari titoli sportivi di ascesa e discesa. Il progetto originale sub\u00ec quindi un'evoluzione per equipararlo a quello del Nord, ed in pi\u00f9 rafforzare la proposta di sdoppiamento definitivo della Serie B in modo da assegnare a ciascuna delle due parti del paese una promozione fissa in A per ogni stagione. Il regolamento definitivo venne dunque stilato dalla \"Lega Nazionale Centro-Sud\" del presidente Alberto Valentini, e prevedeva la promozione di tutti i vincitori dei sei gironi interregionali fra cui erano suddivise le 80 partecipanti al torneo, a condizione per\u00f2 che si trattasse di societ\u00e0 di categoria e non ospiti dalle leghe regionali. Per prevenire illeciti sportivi furono anche ristabilite le retrocessioni, cui sarebbero andate incontro tutte le squadre ultime classificate e, in ogni caso, quelle piazzatesi oltre l'undicesimo posto in graduatoria.\nRipescaggi.\nUn ripensamento del \"format\" della Serie B per la stagione seguente, in cui si decise di creare un vero e proprio campionato meridionale di seconda serie, port\u00f2 poi al ripescaggio in massa da parte della FIGC di numerose altre societ\u00e0, n\u00e9 pi\u00f9 n\u00e9 meno di quanto era accaduto in precedenza al Nord. Nell'Assemblea federale del 16 maggio 1946 si deleg\u00f2 la Lega Nazionale Centro-Sud ad individuare dodici squadre non aventi diritto da includere in Serie B. Nel suo responso del 9 luglio la Lega indic\u00f2 innanzitutto, per equit\u00e0 rispetto a quanto avvenuto al Nord, le finaliste della Serie C 1942-1943 tranne il Catania nel frattempo fallito, e in secondo luogo privilegi\u00f2 le regioni tradizionalmente dotate di sodalizi competitivi, diffusi sul territorio, e soprattutto finanziariamente solidi: la Toscana e la Puglia. Un ultimo ritocco lo diede infine la stessa Federcalcio che nel corso del Consiglio Federale del 12 luglio ripesc\u00f2 altri due club delle stesse regioni.\nNote.\nA parit\u00e0 di punteggio le squadre furono normalmente classificate a pari merito, mentre i regolamenti dei campionati redatti dalla F.I.G.C. per questa e per le successive stagioni prevedevano che, trovandosi necessit\u00e0 di attribuire qualsiasi titolo sportivo di promozione o retrocessione, si procedesse a disputare uno o pi\u00f9 spareggi in campo neutro.\nI colori delle squadre lombarde non sono tutti uguali a quelli attuali. Alcuni sono stati corretti secondo quanto riportato dall'elenco allegato al Comunicato Ufficiale della Lega Regionale Lombarda \"Societ\u00e0 affiliate per l'annata calcistica 1945-46\", documento conservato presso l'Archivio Storico del Comitato Regionale Lombardia a Milano, Via Pitteri 95/2."}
{"id": "566281", "revid": "1762097", "url": "https://it.wikipedia.org/wiki?curid=566281", "title": "Pulsione", "text": "La pulsione \u00e8 un concetto sviluppato da Sigmund Freud per dare una spiegazione ai moventi inconsapevoli che condizionano le condotte umane, in termini di processi inconsci.\nDescrizione.\nLa pulsione sarebbe l'eccitazione di tipo somatico che promuove i processi psichici, premendo sull'individuo e spingendolo a sviluppare quei comportamenti che permetterebbero una scarica della tensione provocata dalla spinta pulsionale.\nFreud us\u00f2 il termine \"Trieb\" (invece di \"Istinkt\", istinto), che nel linguaggio corrente tedesco ha molteplici e generici significati, ipotizzando che le tendenze (\"trieb\", appunto) riscontrate nel comportamento umano fossero originate da cariche di energia biologica di origine somatica. La pulsione avrebbe pertanto, in comune con gli istinti, un'origine biologica. Le pulsioni si svilupperebbero in maniera plastica, con un'economia idonea a dare soddisfazione ed a scaricare la carica di energia somatica. Il concetto fu definito da Freud stesso come \"psicobiologico\".\nGli elementi costitutivi della pulsione sono: spinta, fonte, oggetto e meta.\nAttualmente, in psicoanalisi, non si attribuisce pi\u00f9 a questo concetto un significato biologico ed un valore somatico energetico (come invece facevano appunto le originarie \"teorie pulsionaliste\" freudiane), anche se si conserva il termine in senso metaforico, cos\u00ec come del resto lo esprimeva la parola tedesca \"trieb\".\nNelle lingue neolatine il termine pulsione, non usato nel linguaggio comune, ha mantenuto nell'opinione corrente il connotato biologistico freudiano, nonostante questo non sia pi\u00f9 mantenuto tra gli psicoanalisti. Nelle lingue anglosassoni il termine freudiano fu tradotto dapprima con \"instinct\", ben presto con \"drive\" e pi\u00f9 recentemente con \"motivation\".\nLe pulsioni, nella concezione freudiana, sarebbero sessuali ed aggressive: in effetti tutta la teoria elaborata da Freud per spiegare le origini e il funzionamento dello psichismo umano, \u00e8 basata su una progressiva trasformazione delle spinte sessuale o aggressiva, in altre ipotesi di spinte diverse che regolerebbero lo sviluppo psichico ed il suo funzionamento (Teoria energetico-pulsionale). Tale estensione delle ipotesi freudiane \u00e8 condivisa solo da alcune scuole psicoanalitiche attuali, mentre la maggior parte delle scuole psicodinamiche attuali si sono evolute nella direzione di approcci pi\u00f9 \"relazionali\" (la cosiddetta \"teoria delle relazioni oggettuali\")."}
{"id": "566284", "revid": "729019", "url": "https://it.wikipedia.org/wiki?curid=566284", "title": "P-1", "text": "Il missile sovietico P-1 (chiamato anche KSShch - Korabelny snaryad Shchuka, ovvero missile antinave Shchuka, Strela e Shchuka-A, ricevette il codice GRAU 4K32) risale alla fine degli anni cinquanta. In Occidente era noto con il nome in codice NATO di SS-N-1 Scrubber, e rimase in servizio fino al 1977.\nTecnica.\nL'SS-N-1 Scrubber era un missile da crociera in grado di imbarcare una testate nucleare. La sua gittata effettiva era nell'ordine dei 40 chilometri, con sistema di guida era inerziale. Il lancio avveniva grazie ad una rotaia (chiamata SM-59).\nIl missile venne sperimentato nel 1957-1958 a bordo del cacciatorpediniere \"Bedovyy\" (classe Kildin).\nUtilizzo.\nQuesto missile entr\u00f2 in servizio operativo nel 1958 a bordo dei cacciatorpediniere classe Kildin e Kanin. Era sistemato all'interno di un hangar corazzato.\nL'SS-N-1 divenne ben presto obsoleto, e fu radiato definitivamente nel 1977, al termine del processo di ammodernamento delle unit\u00e0 su cui era imbarcato. Fu sostituito dall'SS-N-2 Styx sui Kildin e da armi antisommergibili ed antiaeree sui Kanin."}
{"id": "566290", "revid": "283026", "url": "https://it.wikipedia.org/wiki?curid=566290", "title": "RK-55 Granat", "text": ""}
{"id": "566293", "revid": "283026", "url": "https://it.wikipedia.org/wiki?curid=566293", "title": "BGM-109 Tomahawk", "text": "Il BGM-109 Tomahawk \u00e8 un missile da crociera.\nDispiegamento.\nSchierato in Europa occidentale come arma nucleare nel numero di 464 esemplari, in seguito ad un accordo dei paesi della NATO del 1979 (la cosiddetta \"doppia decisione\"), fu armato poi, grazie alla precisione del sistema TERCOM, anche con testate convenzionali. Nel frattempo la versione terrestre dell'US Army fu tolta dal servizio in virt\u00f9 del Trattato INF sugli Euromissili. Una base che doveva ospitare i lanciatori mobili dei \"Cruise\" era quella di Comiso, scelta che caus\u00f2 polemiche in Italia. In tale base, il BGM-109 e il Pershing II sarebbero stati la risposta alla minaccia degli SS-20. Il lanciatore della versione terrestre era un camion MAN Cat I AI 8x8. Dopo il ritiro degli Euromissili, rimase la versione navale, con testate convenzionali, ampiamente usata negli ultimi 15 anni dagli USA. Ci sono quattro versioni di Tomahawk: il TLAM-C, missile d'attacco terrestre con testata convenzionale, il TLAM-N, missile d'attacco terrestre dotato di testata nucleare, il TLAM-D, missile d'attacco terrestre armato con submunizioni, e il TASM, missile antinave.\nFunzionamento.\nDopo il lancio effettuato mediante un razzo, o un motore ausiliario a razzo, sui lati del Tomahawk si aprono delle alette. Nel giro di pochi secondi il razzo si spegne ed entra in funzione la turboventola del missile. Mentre il Tomahawk sfreccia a ottocento chilometri l'ora, il suo sistema di guida lo dirige sul bersaglio con l'ausilio di un radar-altimetro. Seguendo una traiettoria computerizzata, raggiunge rapidamente il suo primo punto di navigazione (waypoint), normalmente una collina, un edificio o qualche altra struttura fissa. Da qui il TERCOM di bordo lo dirige da un punto all'altro, spesso con strettissime virate, brusche impennate e vertiginose picchiate. La rotta viene costantemente confermata dal sistema elettro-ottico Digital Scene Matching, una piccola telecamera che confronta le immagini riprese con quelle immagazzinate nella memoria del TERCOM. Se viene ravvisata qualche discrepanza fra i dati in memoria e le riprese della telecamera, il TERCOM determina velocemente se il resto dell'immagine \u00e8 corretta. In questo caso il missile prosegue, altrimenti invia un messaggio alla base che pu\u00f2 decidere se far proseguire il missile o farlo autodistruggere. I dati del TERCOM provengono dalla Defense Mapping Agency, l'agenzia cartografica della Difesa, e sono poi comunicati a un centro di pianificazione delle missioni. Da qui vengono inviati via satellite al luogo del lancio. Quando la zona del bersaglio non \u00e8 stata mappata in precedenza, vengono utilizzate riprese satellitari."}
{"id": "566298", "revid": "767487", "url": "https://it.wikipedia.org/wiki?curid=566298", "title": "A letto con Madonna", "text": "A letto con Madonna (\"Madonna: Truth or Dare\"), \u00e8 un film-documentario, interpretato dalla cantante Madonna uscito il 10 maggio 1991 e presentato alla 44\u00aa edizione del Festival di Cannes (fuori concorso), il 13 maggio 1991.\nRegistrato durante il \"Blond Ambition Tour\", il film guarda oltre le spettacolari immagine del concerto: il pubblico viene reso partecipe, di come la celebrit\u00e0 non solo altera la vita di un artista, ma anche quali sono gli effetti della notoriet\u00e0 di una grande diva. \"A letto con Madonna\", che prende il nome dal gioco intrapreso durante il documentario (Truth or Dare), alterna divertimento e momenti commoventi, sempre onesto e rivelatore, della troupe di Madonna e il suo staff.\nIl film \u00e8 diretto da Alek Keshishian e prodotto da Propaganda Films. Madonna scelse Keshishian perch\u00e9 aveva gi\u00e0 lavorato nei video di Bobby Brown, Elton John e Edie Brickell. La produzione inizi\u00f2 nel marzo del 1990, pochi giorni prima dell'inizio della prima data mondiale del tour. Insieme al suo staff, il regista, si muove velocemente nel backstage, registrando le immagini live in formato 35\u00a0mm, mentre il dietro le quinte in 16\u00a0mm bianco e nero, eseguendo una magistrale divisione tra momenti di vita privata e pubblica.\nIl budget \u00e8 stato di quattro milioni e mezzo di dollari, e 250 ore di riprese. Il film ha incassato 29.012.935\u00a0$.\nTrama.\n\"A letto con Madonna\" inizia nell'agosto 1990, il giorno dopo l'ultima tappa del Blond Ambition Tour a Nizza.\nMadonna sta facendo i bagagli in albergo e con un \"flashback\" ritorna indietro a 4 mesi prima: \u00e8 l'aprile 1990 e il tour \u00e8 appena sbarcato in Giappone. C'\u00e8 molta confusione, ci sono problemi con l'audio durante il concerto, a causa della stagione delle piogge. Madonna dice che l'unica cosa che le impedisce di tagliarsi le vene \u00e8 il pensiero di tornare negli Stati Uniti per poter sviluppare il concerto cos\u00ec com'\u00e8 stato concepito.\nNegli USA Madonna incontra le famiglie dei ballerini, che considera ormai come figli. In particolare Oliver, incontra suo padre dopo molti anni proprio mentre Madonna parla al telefono con suo padre, Silvio \"Tony\" Ciccone.\nA Los Angeles ci sono ancora problemi con l'audio: Madonna si arrabbia con il suo \"manager\" e con molte altre persone per i problemi tecnici e per aver permesso di venire al concerto a molte persone dell'industria musicale che sembrano annoiarsi nelle prime file. Il suo fidanzato di allora Warren Beatty cerca di consolarla ma si distrae a causa delle telecamere.\nNel \"backstage\" c'\u00e8 una festa con molte celebrit\u00e0, inclusi Al Pacino, Mandy Patinkin e Olivia Newton-John. \u00c8 presente anche Kevin Costner, che sarcasticamente definisce lo spettacolo di Madonna come \"carino\". Disgustata da queste parole Madonna finge di vomitare quando lui va via. Pochi giorni dopo, a Washington si svolge la presentazione del film \"Dick Tracy\" con Warren Beatty e Madonna nei ruoli dei protagonisti.\nA Toronto Madonna viene informata che la polizia l'arrester\u00e0 se verr\u00e0 inclusa la scena della masturbazione simulata alla fine di \"Like a Virgin\". Lei si rifiuta di cambiare lo spettacolo e dice alle sue coriste Donna e Niki:\nFinito il concerto, si dirige in elicottero verso il confine statunitense per non essere arrestata.\nA Detroit la cantante incontra la sua famiglia e la presenta, sia alla telecamera del regista, sia sul palco durante il concerto. Un'amica d'infanzia le regala un quadro intitolato \"Madonna and Child\" (\"Madonna col Bambino\") e le chiede di fare da madrina a sua figlia che sta per nascere. Prima di lasciare la citt\u00e0, Madonna visita la tomba di sua madre col fratello Christopher, dove non era pi\u00f9 andata da molto tempo.\nMentre il \"tour\" continua, Madonna ha dei problemi alla gola, il medico la visita e il fidanzato Warren le fa notare che con le telecamere costantemente ovunque l'atmosfera \u00e8 assurda. Lei lo ignora e il dottore le chiede se preferisce continuare la visita a telecamere spente, lei risponde di no e Beatty si mette a ridere.\nA causa di problemi di salute \u00e8 costretta a cancellare alcune date del concerto. Le viene ordinato di non parlare per non causare ulteriori danni alle corde vocali, si trova quindi isolata dal resto del mondo. Perde i contatti con i ballerini e un giornale scandalistico scrive che lei ha lasciato Beatty per uno di questi ballerini.\nIl tour arriva in Europa, la troupe visita Parigi e Madonna legge una spiritosa poesia alla sua assistente Melissa per il suo compleanno. In Italia il concerto viene criticato dagli ambienti ecclesiastici: nonostante una conferenza viene cancellato uno spettacolo.\nLa cantante incontra Antonio Banderas ad una festa e cerca di sedurlo, ma scopre che \u00e8 sposato. Quindi la scena si sposta in una camera d'albergo, e l'entourage di Madonna descrive com'\u00e8 lavorare con lei. La sua amica Sandra Bernhard dice che non si gode abbastanza il successo. C'\u00e8 chi la descrive come \"impaziente\", \"spesso infelice\" e \"qualche volta una stronza\".\nIl tempo passa e il tour sta per finire, il gruppo decide di giocare a \"Obbligo o verit\u00e0\". Un ballerino \u00e8 costretto, come obbligo, a far vedere il proprio pene (che Madonna definir\u00e0 \"fuckin' blue\", ovvero \"fottutamente triste\"), mentre altri due devono baciarsi con la lingua (anche se quasi tutti sono comunque gay e si vedono mentre partecipano ad un gay pride). Madonna deve simulare del sesso orale con una bottiglia; inoltre le viene chiesto chi \u00e8 stato l'amore pi\u00f9 importante della sua vita, lei risponde senza esitazione che \u00e8 il suo ex marito Sean Penn.\nIn seguito Madonna e i suoi ballerini chiacchierano su un letto e poche scene dopo si salutano piangendo.\nNel documentario sono presenti alcuni estratti dallo show: \u00e8 presente una breve versione di \"Express Yourself\" cos\u00ec come le versioni complete di \"Oh Father\" e \"Like a Virgin\", uno spezzone di \"Like a Prayer\" e le esibizioni complete di \"Holiday\", \"Live to Tell\", \"Vogue\" e \"Keep It Together\".\nDurante il documentario inoltre Madonna racconta i suoi desideri e le sue aspirazioni (come la voglia di maternit\u00e0). Da una parte si rivela spregiudicata e disinibita, incurante delle buone maniere e del buon gusto dall'altra si evidenzia la professionalit\u00e0 nel lavoro, l'affetto per il padre e per i suoi compagni di lavoro e l'amore per Sean Penn.\nDescrizione tecnica ed impatto con i media.\nMadonna ha sempre avuto un rapporto speciale con i media, mentre molti personaggi famosi cercano di evitare i paparazzi, lei cerca di manipolarli a suo vantaggio. Dando al regista carta bianca sul progetto, il risultato \u00e8 un controverso \"rockumentario\".\nIl film \u00e8 diviso in due parti che si alternano: le esibizioni sul palco e le scene dietro le quinte che mostrano i momenti pi\u00f9 intimi della star. La fotografia \u00e8 nel primo caso a colori e nel secondo in bianco e nero.\nRiceve critiche generalmente positive (anche se viene condannato, specialmente dal movimento femminista) e ha successo al botteghino. La performance di Madonna venne aspramente accolta e le valse una nomina ai Razzie Awards.\nAd oggi, 2006 \u00e8 il quinto documentario con il pi\u00f9 grande incasso di tutti i tempi (dopo \"Fahrenheit 9/11\", \"La marcia dei pinguini\", \"An Inconvenient Truth\" e \"Bowling a Columbine\"), avendo guadagnato 29 milioni di dollari. A 30 anni dall'uscita la rivista statunitense Rolling Stone ha elogiato il documentario dichiarando che \"nessuno ha fatto di meglio\", inoltre, si elogia la regia di Keshishian che ha saputo catturare i momenti di vita vera in un documentario musicale scrivendo che \"ancora oggi \u00e8 rivoluzionario\" e sottolineando \"Madonna ha sempre voluto rischiare e superare i limiti. Questo documentario \u00e8 una scommessa che, trent\u2019anni dopo, \u00e8 ancora vincente.\"\nHome video.\nLa ViviVideo distribu\u00ec il film, doppiato in italiano, in formato VHS nel 1991. Negli USA venne realizzato in formato Laser disk e VHS con due bonus video tratti dal concerto di Parigi: Hanky Panky e Like a Prayer. Mentre, il DVD, in lingua originale sottotitolato venne pubblicato il 23 agosto 2002, distribuito da MGM.\nRimasterizzato da Miramax Lionsgate, il 3 aprile 2012 \u00e8 uscito, per il solo mercato statunitense, in formato Blu-ray disk.\nCausa legale.\nIl 21 gennaio 1992, tre ballerini del Blond Ambition Tour - Oliver Crumes, Kevin Stea, e Gabriel Trupin hanno intrapreso un'azione legale contro Madonna per aver violato la loro \"privacy\" con questo documentario e provocazione volontaria di \"stress\" avendo reso pubblica la loro vita privata.\nIn una pubblicit\u00e0 per la campagna pubblicitaria di MTV \"Rock the Vote\" Madonna ha giocato sul fatto dicendo:"}
{"id": "566299", "revid": "287204", "url": "https://it.wikipedia.org/wiki?curid=566299", "title": "Lingua Malayalam", "text": ""}
{"id": "566309", "revid": "228587", "url": "https://it.wikipedia.org/wiki?curid=566309", "title": "Nicol\u00f2", "text": ""}
{"id": "566322", "revid": "6923", "url": "https://it.wikipedia.org/wiki?curid=566322", "title": "Freestyle Motocross", "text": "Il Freestyle Motocross (conosciuto anche come FMX) \u00e8 una recente variazione del motocross. Questa specialit\u00e0 non si concentra sulla velocit\u00e0 in gara, ma sull'abilit\u00e0 dei piloti nel compiere acrobazie durante i salti. I corridori si esibiscono infatti in salti di 45 metri di lunghezza arrivando ad altezze di circa 18 metri. Le maggiori categorie di questa specialit\u00e0 sono il Big Air e il Freestyle Motocross.\nBig Air.\nAnche conosciuto come Best Trick, il Big Air \u00e8 il migliore di tre salti che il pilota esibisce. Il best trick \u00e8 il salto che ha ottenuto il maggior punteggio dei 3. Il punteggio \u00e8 dato da dei giudici che possono dare un punteggio dal massimo 100 al minimo 0 a seconda dello stile, della difficolt\u00e0 e dell'uso dello spazio del salto. Il pilota con il punteggio singolo pi\u00f9 alto vince la competizione.\nFreestyle Motocross.\nCreato da piloti di supercross americani per caso e per divertimento \u00e8 finito poi con il diventare un vero e proprio sport. I piloti che praticano questo sport si allenano in continuazione per migliorare la sicurezza in primo luogo del salto e per affinare la tecnica dei loro trick, ovvero i movimenti spettacolari che fanno in aria con la moto. Questo sport si pratica in demo, dimostrazioni per il pubblico, ma anche in vere e proprie gare in cui si confrontano per la bravura dei trick, per lo stile e per la linearit\u00e0 dei salti(ovvero se un salto \u00e8 pulito o meno).\nIn gara i piloti hanno a disposizione dai 90 secondi ai 2 minuti per esibire i loro salti. Come nel Big Air, i giudici danno la votazione della sequenza su una scala di 100 punti. La vittoria va al pilota che ha fatto la serie di salti migliore, visto che il punteggio finale \u00e8 visto in luce di tutti i salti e non del singolo come nell'altra specialit\u00e0. I principali eventi di questa specialit\u00e0 sono gli X-Games, i Gravity Games, il Dew Action Sports Tour ed il Night of the jump.\nCircuiti.\nIl circuito \u00e8 composto generalmente da un minimo di due dune di terra battuta o rampe metalliche a un massimo di 6. I piloti necessitano di grande tecnica, coraggio e concentrazione per esibire tali acrobazie. L'equipaggiamento di un pilota \u00e8 identico a quello di un pilota di motocross ma sono maggiori le protezioni per l'addome vista l'altezza dei salti. Le moto sono delle classiche moto da cross impostate per sostenere l'atterraggi dal salto e spesso i piloti si fanno aggiungere degli appigli in metallo per rendere pi\u00f9 sicura la presa della moto durante il salto.\nAcrobazie.\nI pi\u00f9 importanti trick del Freestyle motocross sono:\nCrew.\nLa maggior parte dei rider citati sopra sono divisi i crew, gruppi di freestyler che si accomunano in stile o semplicemente per simpatie tra loro. Le crew pi\u00f9 importanti sono la MetalMulisha (Mike Metzger, Jeremy Stenberg, ecc.) e la NitroCircus (Travis Pastrana, Nate Adams, Kenny Bartram, ecc.). Esiste anche una crew italiana, la Daboot, nota a tutti per i loro show all'EICMA di Milano e altri motorshow.\nCuriosit\u00e0.\nTravis Pastrana, Scott Murray, Cameron Sinclair e Josh Sheehan sono gli unici freestyler ad aver eseguito il double backflip."}
{"id": "566323", "revid": "123609155", "url": "https://it.wikipedia.org/wiki?curid=566323", "title": "Guillaume du Tillot", "text": "Biografia.\nOrigini e ascesa.\nFiglio di un valletto, venne educato al College des Quatre Nations a Parigi. Terminati gli studi, si rec\u00f2 in Spagna alla corte di Filippo V. Dopo la partenza del futuro re Carlo III per l'Italia, venne incaricato di occuparsi degli affari di Filippo di Borbone, divenendo segretario particolare, custode della sua cassa privata e organizzatore di feste e spettacoli a Chamb\u00e9ry e altrove. Nel giugno 1749 venne trasferito da Parigi a Parma come osservatore e consigliere di Filippo, raccomandato dallo stesso Luigi XV di cui Filippo era genero.\nPer dimostrargli la massima fiducia, il duca lo nomin\u00f2, nel 26 giugno 1749 Intendente Generale della Casa, affidandogli i servizi della Casa Reale, pagamenti delle spese e degli stipendi, l'intendenza dei palazzi, delle ville, dei giardini e dei teatri, la direzione degli spettacoli e delle feste, l'organizzazione degli alloggi.\nL'apice.\nFilippo, sempre grato del servizio offertogli da Guillaume, lo rese ministro dell'economia pubblica e degli affari esteri, conferendogli poi l'incarico di primo ministro nel 1759. Con le sue attivit\u00e0 rese pi\u00f9 fiorente il ducato grazie ad una attenta amministrazione. Il 20 giugno 1764, essendo nominato Marchese di Felino, gli vennero affidate le terre di Felino e San Michele Tiorre.\nMentre riorganizzava la Biblioteca pubblica di Parma, ne costitu\u00ec una privata per s\u00e9, comprendente tra i tanti i volumi l'Encyclop\u00e9die.\nGrazie al suo impegno nacquero l'Accademia di Belle Arti di Parma, il Museo d'antichit\u00e0 e la Stamperia reale e fu potenziata l'Universit\u00e0 di Parma.\nAllo scopo di attuare il suo ambizioso piano culturale e propagandistico cerc\u00f2 di attirare a Parma intellettuali e artisti, tra i quali Condillac, a cui fu affidata l'educazione del principe don Ferdinando, Paolo Maria Paciaudi, che sarebbe divenuto curatore della Biblioteca Palatina, il saluzzese Giovanni Battista Bodoni, tipografo destinato a divenire punto di riferimento dell'arte tipografica in tutto il mondo, Jean-Baptiste Boudard, scultore che realizz\u00f2 numerose delle opere plastiche tuttora sparse nel Giardino Ducale, ed Ennemond Alexandre Petitot, l'architetto lionese a cui fu affidata la ristrutturazione urbanistica di molti punti della citt\u00e0: la chiesa di San Pietro (con il rifacimento della facciata), il palazzo del Governatore nella centrale piazza Grande (odierna piazza Garibaldi), il palazzo di Riserva dove si trovava il Teatro Ducale, il Casino dello Stradone (che prese in seguito il suo nome), e il Palazzo ducale del Giardino, risistemato proprio insieme a Boudard.\nNel 1756 Du Tillot chiam\u00f2 a corte il gentiluomo francese Guillaume Rouby de Cals: inizialmente impiegato presso l'amministrazione delle finanze, divenne poi suo segretario particolare e direttore della prima fabbrica di tessuti militari e per la casa reale fondata a Borgo San Donnino (odierna Fidenza). \nTutti questi sforzi valsero per la citt\u00e0 di Parma, in quel periodo, la definizione di \"Atene d'Italia\", anche in virt\u00f9 della grande espansione che vi trov\u00f2 l'Arcadia (la cosiddetta \"terza Arcadia\") in cui oper\u00f2 in primo luogo Carlo Innocenzo Frugoni.\nFece redigere il catasto della citt\u00e0 e rinnovare il Giardino Ducale secondo il modello di Versailles.\nLa decadenza.\nLa sua gestione laica e dichiaratamente filoilluministica del ducato parmense gli procur\u00f2 duri conflitti con lo Stato Pontificio, sia per le nomine effettuate, sia circa i conferimenti di mandato, ma soprattutto per via della soppressione dell'Inquisizione e dell'espulsione dei Gesuiti dal ducato.\nCon la nuova reggenza di Ferdinando di Borbone e l'arrivo di Maria Amalia d'Asburgo-Lorena, il suo operato cominci\u00f2 a subire un severo riesame, che lo costrinse prima agli arresti domiciliari a Colorno (dove risiedeva) e poi alla fuga nel 19 novembre del 1771 verso la Spagna, per poi tornare in Francia dove mor\u00ec nel 1774.\nFu sostituito dallo spagnolo Jose de Liano nel ruolo di primo ministro del ducato."}
{"id": "566328", "revid": "767487", "url": "https://it.wikipedia.org/wiki?curid=566328", "title": "White Light/White Heat", "text": "White Light/White Heat \u00e8 il secondo album del gruppo rock The Velvet Underground, pubblicato nel 1968 (ma registrato l'anno prima): segna il termine della collaborazione della band con Andy Warhol e con Nico (Christa Paffgen) ed \u00e8 anche l'ultimo disco del gruppo prima dell'abbandono di John Cale. La collaborazione tra Cale e la cantante tedesca riprender\u00e0 dopo lo scioglimento del gruppo.\nDescrizione.\nL'album sceglie come filo conduttore lo stesso della pop art di Andy Warhol: l'alienazione dell'uomo all'interno della societ\u00e0 postmoderna, con una violenza sonora e di rumori pi\u00f9 accentuata rispetto all'esordio.\nI testi (scritti da Lou Reed) raccontano episodi quotidiani di paranoia metropolitana, caratterizzati da descrizioni fredde, asettiche e ripetitive. L'atmosfera underground dei brani e l'introduzione di strumenti atipici per il rock come la viola e l'organo, opera di Cale, accentuano la sensazione di straniamento imposta all'uomo dalla modernit\u00e0.\nLa registrazione \u00e8 qualitativamente poco valida, il che rende difficile distinguere gli strumenti tra loro e d\u00e0 un'impressione monotona, piatta e meno immediata del primo album; questo fatto per\u00f2, secondo alcuni, aiuta a rendere le atmosfere ancora pi\u00f9 stranianti e alienanti.\nLa rivista \"Rolling Stone\" ha inserito il disco al 292\u00ba posto nella sua classifica dei migliori 500 album della storia.\nOrigine e storia.\nLa tecnica di registrazione utilizzata per il disco fu grezza e ultra satura di suoni potenti. Cale ha affermato che mentre il loro album di debutto contiene momenti di fragilit\u00e0 e bellezza, \"White Light/White Heat\" era \"consapevolmente un disco duro, anti-bellezza\". La title track inizia con Lou Reed che si cimenta al pianoforte pestando furiosamente sui tasti alla maniera di Jerry Lee Lewis e parla delle sensazioni di luce e calore date dall'anfetamina. \"Lady Godiva's Operation\" \u00e8 la canzone dell'album preferita da Reed e contiene alcuni suoni bizzarri per una canzone pop o rock che dir si voglia, con un'atmosfera particolare. Nonostante la predominanza di sonorit\u00e0 dure e rumorose come nella lunga \"Sister Ray\" e in \"I Heard Her Call My Name\", l'album contiene anche l'ironicamente macabra \"The Gift\", un racconto scritto da Reed e recitato da Cale nel suo inconfondibile accento gallese con un sottofondo di musica dissonante. La meditativa \"Here She Comes Now\" verr\u00e0 in seguito ripresa da numerose band, tra le quali i Galaxie 500, i R.E.M., i Cabaret Voltaire, i Voodoo Loons, e i Nirvana.\nPubblicazione.\nL'album venne pubblicato il 30 gennaio 1968, ed entr\u00f2 al numero 199 della classifica di \"Billboard\" restandoci per sole due settimane.\nL'insuccesso commerciale fece crescere le tensioni all'interno del gruppo: la band era stanca di ricevere poca considerazione per il proprio lavoro, inoltre Reed e Cale volevano portare i Velvet Underground in due direzioni opposte. Le differenze vennero a galla durante l'ultima seduta di registrazione del gruppo a cui presenzi\u00f2 anche Cale nel febbraio del 1968: due canzoni maggiormente pop scritte da Lou Reed (\"Temptation Inside Your Heart\" e \"Stephanie Says\") si scontrarono con una composizione dominata dalla stridente viola di Cale (\"Hey Mr. Rain\"). (Nessuna di queste canzoni verr\u00e0 pubblicata, vedranno la luce solo postume negli album di rarit\u00e0 \"VU\" e \"Another View\"). Reed spingeva per dare ai Velvet una sferzata pi\u00f9 commerciale, mentre Cale rimaneva risoluto e fermo nelle sue teorie artistiche sulla sperimentazione sonora dura e pura.\nDescrizione dei brani.\n1. White Light/White Heat \n2. The Gift \n3. Lady Godiva's Operation \n4. Here She Comes Now \n5. I Heard Her Call My Name \n6. Sister Ray \nCopertina.\nLa copertina del disco, ancora ideata da Andy Warhol ma realizzata dal fotografo Billy Name (vero nome Billy Linich), \u00e8 completamente nera ad eccezione del nome del gruppo e del titolo del disco. Nell'angolo in basso a sinistra era visibile in controluce un teschio trapassato da un coltello (si trattava di un tatuaggio dell'attore Joe Spencer, che aveva recitato la parte del protagonista nel film \"Bike Boy\" del 1967 di Warhol) stampato con inchiostro nero su sfondo nero. Proprio questa sua particolarit\u00e0 rese la copertina di difficile riproduzione nelle ristampe economiche successive, che si limitarono alla riproduzione della copertina tutta nera senza teschio in trasparenza. Inoltre, alcune copie dell'edizione americana avevano la grafia sbagliata dell'ultimo titolo del primo lato: \"There She Comes Now\" invece di \"Here She Comes Now\". La ristampa inglese del 1971 aveva una copertina differente, la cover nera era stata sostituita da una foto in bianco e nero di un gruppo di soldatini giocattolo, opera di un certo Hamish Grimes.\n45th Anniversary Super Deluxe Edition.\nIl 9 dicembre 2013, la Universal ha pubblicato una deluxe edition dell'album in diverse versioni da 2 o 3 CD, e in box set in vinile, da intendersi come \"edizione definitiva\". In essa sono contenuti i missaggi mono e stereo del disco sui CD 1 &amp; 2 pi\u00f9 varie tracce bonus, e la registrazione di un concerto inedito della band datato 1967 proveniente dagli archivi privati di John Cale."}
{"id": "566329", "revid": "27723", "url": "https://it.wikipedia.org/wiki?curid=566329", "title": "Phobos (astronomia)", "text": ""}
{"id": "566339", "revid": "79641685", "url": "https://it.wikipedia.org/wiki?curid=566339", "title": "Node-B", "text": "Node-B \u00e8 un termine usato nell'UMTS per denotare la BTS (stazione radio base). A differenza delle stazioni base GSM, Node-B usa la tecnologia W-CDMA.\nFunzionalit\u00e0.\nTradizionalmente, i Node B hanno funzionalit\u00e0 minime e sono controllati da un RNC (Radio Network Controller). Comunque, questo sta cambiando con l'emergente High-Speed Downlink Packet Access (HSDPA).\nDifferenze fra una BTS e un Node B.\nFrequenza d'uso.\nL'utilizzo della tecnologia W-CDMA consente a celle appartenenti allo stesso od a differenti Node-B (anche se controllate da differenti RNC) di condividere la stessa frequenza (in effetti, l'intera rete pu\u00f2 essere implementata con una sola coppia di frequenze).\nRequisiti di potenza.\nDal momento che la W-CDMA spesso utilizza frequenze pi\u00f9 alte del GSM, il range di celle \u00e8 considerevolmente pi\u00f9 piccolo rispetto a quello del GSM. Ci\u00f2 richiede un numero pi\u00f9 elevato di Node B a un'attenta pianificazione della rete UMTS. I requisiti di potenza di un Node-B (cos\u00ec come degli UE \"user equipment\": terminali mobili UMTS) sono molto pi\u00f9 bassi.\nInstallazione di un Node-B.\nUna completa installazione consiste di un contenitore, un sostegno per l'antenna (traliccio, palo, edificio ecc.) e l'antenna stessa. Il contenitore contiene amplificatori di potenza, DSP (\"Processori digitali di segnale\"), batterie di back-up ed eventuali condizionatori d'aria. Le tendenze attuali sono quelle di camuffare le antenne e anche i Node B (colorarli con lo stesso colore dell'edificio o nascondere le antenne dietro pannelli trasparenti alla radiofrequenza).\nUn Node B pu\u00f2 servire diverse celle, anche chiamate settori, in funzione della configurazione e il tipo di antenna. Le configurazioni maggiormente impiegate sono: cella omnidirezionale (360\u00b0), 3 settori (3x120\u00b0) o 6 settori (3 settori sfasati di 120\u00b0 sovrapposti a tre settori operanti su una diversa frequenza)."}
{"id": "566346", "revid": "123400069", "url": "https://it.wikipedia.org/wiki?curid=566346", "title": "Gli eredi di Shannara", "text": "Gli eredi di Shannara (il titolo originale inglese \u00e8 \"The Scions of Shannara\") \u00e8 il primo libro della tetralogia de \"Gli eredi di Shannara\" dello scrittore statunitense Terry Brooks, ambientata trecento anni dopo gli eventi narrati nella prima trilogia di Shannara. Il romanzo, come i successivi, segue le vicende degli Eredi di Shannara: i fratelli Par e Coll Ohmsford, Walker Boh e Wren Ohmsford.\nTrama.\nAntefatti.\nSono passati trecento anni dalle avventure di Brin e Jair Ohmsford. La Federazione del Sud ha conquistato la Frontiera e l'Est, mentre gli Elfi sono scomparsi dalle Terre dell'Ovest. Nessuno si oppone pi\u00f9 al governo oppressivo della Federazione e tutti temono i suoi pericolosi Cercatori, che perseguitano i possessori della magia, ormai bandita, per imprigionarli.\nRiassunto.\nI fratelli Par Ohmsford e Coll Ohmsford viaggiano per le citt\u00e0 della Frontiera guadagnandosi da vivere raccontando, con l'ausilio della canzone magica ereditata da Jair, le storie ormai leggendarie del Druido Allanon e della stirpe di Shannara. Mentre Coll le narra, Par ne evoca le immagini nelle menti degli avventori. Tale pratica \u00e8 contro le leggi della Federazione che vieta la magia, bandita in quanto causa dei problemi delle Quattro terre. Rimmer Dall, il Primo Cercatore della Federazione, cerca di arrestare Par e Coll alla taverna Blue Whisker. I due fratelli vengono salvati da un uomo misterioso, che chiede loro di unirsi al Movimento, un'organizzazione che lotta contro la Federazione. In seguito al rifiuto dei fratelli, l'uomo dona loro un anello con l'insegna del falco e dice che in caso avessero bisogno di aiuto o avessero cambiato idea, avrebbero dovuto presentarsi ad una fucina ai margini della citt\u00e0 e chiedere dell'arciere.\nI fratelli fuggono a Leah, l'antico regno delle montagne ormai protettorato della Federazione, dove sono aiutati da Morgan Leah, loro vecchio amico sempre pronto a mettere i bastoni tra le ruote alla Federazione e ai Cercatori. Durante il tragitto vengono ostacolati da una scapestrata donna nel Duln. Essa \u00e8 un Ombrato, una creatura malvagia che cerca di impossessarsi della magia di Par. Ormai sconfitti, giunge un vecchio che dice di essere Cogline e mette in fuga l'Ombrato. Egli informa Par che l'ombra di Allanon lo attende al Perno dell'Ade e come lui attende gli altri eredi del retaggio di Shannara: lo Zio Oscuro Walker Boh e sua cugina Wren. Sebbene riluttanti, tutti gli eredi si trovano al cospetto dell'ombra del mitico Druido. Quest'ultimo assegna loro tre compiti impossibili per sconfiggere la minaccia che incombe sulle Quattro Terre e rischia di distruggere la magia: Par dovr\u00e0 trovare la Spada di Shannara, Walker Boh dovr\u00e0 riportare alle Quattro Terre la scomparsa Paranor e Wren dovr\u00e0 ritrovare gli Elfi. Solo Par si impegna a svolgere il proprio compito, mentre Walker giura che non lo porter\u00e0 mai a termine e Wren si dimostra riluttante ad impegnarsi in una ricerca impossibile. Ma il loro destino \u00e8 stato scritto secoli prima e non potranno sottrarvisi cos\u00ec facilmente."}
{"id": "566355", "revid": "123400073", "url": "https://it.wikipedia.org/wiki?curid=566355", "title": "Il druido di Shannara", "text": "Il druido di Shannara (titolo originale \"The Druid of Shannara\") \u00e8 un romanzo fantasy del 1991 scritto da Terry Brooks, secondo capitolo della tetralogia della serie L'eredit\u00e0 di Shannara. Diretto seguito delle vicende narrate ne \"Gli eredi di Shannara\", il volume \u00e8 incentrato principalmente sulle vicende di Walker Boh.\nTrama.\nNel romanzo precedente Walker Boh, sebbene si fosse rifiutato di riportare alle Quattro Terre la perduta Paranor, \u00e8 venuto a conoscenza del fatto che solo con l'uso della Pietra Nera degli Elfi potr\u00e0 compiere la sua impresa. Parte quindi alla ricerca di questa ma cade in una trappola tesagli dal Re della Pietra Uhl Belk che si \u00e8 impossessato della Pietra e l'ha portata nel suo regno, la citt\u00e0 di pietra Eldwist. Walker si salva dalla trappola ma perde un braccio. Sconvolto e mortalmente ferito viene salvato dall'elementale Viridiana, figlia del Re del Fiume Argento che afferma di voler aiutare Walker per recuperare la Pietra Nera e sconfiggere il Re della Pietra. Ai due si uniscono anche il giovane Morgan Leah e il letale assassino Pe Ell per intraprendere il pericoloso viaggio verso Eldwist. Ogni elemento del gruppo concorrer\u00e0 a suo modo alla riuscita dell'impresa, ma il prezzo da pagare per il successo sar\u00e0 terribile."}
{"id": "566358", "revid": "123084949", "url": "https://it.wikipedia.org/wiki?curid=566358", "title": "Fiat 238", "text": "Il Fiat 238 \u00e8 un furgone di medie dimensioni prodotto dalla FIAT dal 1967 al 1983. Nella gamma dei veicoli commerciali si collocava tra i piccoli Fiat 850T e 900T e il 241, lievemente pi\u00f9 grande.\nIl contesto.\nPresentato come naturale erede del 1100 T, il 238 era basato sulla meccanica dell'Autobianchi Primula, quindi motore e trazione anteriori, ed era spinto dal motore 1200\u00a0cm\u00b3 a benzina della Fiat 124, depotenziato a 44 cv, che gli faceva raggiungere i 105\u00a0km/h. Successivamente venne equipaggiato con il motore della Fiat 124 Special e della Autobianchi A111 di 1438cc, depotenziato a 46 cv. Il design interno ed esterno, condiviso con il fratello maggiore 241 riprendeva molti elementi della produzione Fiat del periodo (i fari erano gli stessi della 124), reinterpretati tuttavia in chiave moderna.\nDotato di 4 freni a tamburo con servofreno, sospensioni a balestra trasversale all'anteriore e a barre di torsione al posteriore, era disponibile in svariati allestimenti quali ambulanze, furgoni, autocarri e cabinati nonch\u00e9 trasporto passeggeri. Venne utilizzato anche come veicolo ricreativo con le trasformazioni a camper: una di queste, realizzata dalla FIAT stessa, fu il \"238 Andal\".\nLa carrozzeria del 238, non eccessivamente alta e ben raccordata, assicurava una buona capacit\u00e0 di carico, grazie all'adozione della trazione anteriore, che eliminava l'ingombro dato dalla presenza dell'albero di trasmissione e del ponte posteriore, con relativo differenziale, permettendo quindi un abbassamento del livello del pianale di carico. Con una massa a pieno carico di 2,3 t la sua portata dichiarata era di circa 1 tonnellata nella versione trasporto di merci con un volume di carico utile che raggiungeva i 6,5 m3 mentre nella versione minibus erano disponibili 9 posti. Meno diffuse, ma in catalogo, anche le versioni scuolabus, una con vano di carico aperto e una versione assimilabile ai pick-up con cabina allungata.\nOltre che sul mercato italiano venne commercializzato anche all'estero, ad esempio in Germania dalla Fiat Neckar.\nNel 1974 fu presentato quello che doveva essere il suo erede: il Fiat 242. In realt\u00e0 i due modelli avrebbero convissuto in listino per molti anni, anche perch\u00e9 il 242, pi\u00f9 ingombrante e costoso, fin\u00ec per interessare un'utenza di categoria superiore. Nel 1977 il furgone fu oggetto di un limitato restyling nonch\u00e9 di una revisione della gamma: venne fra l'altro presentata la versione 238 E Panorama, destinata al trasporto passeggeri, con finiture pi\u00f9 accurate rispetto a quelle delle versioni industriali. Davvero criticabile risult\u00f2 l'aspetto del nuovo frontale, con una mascherina in plastica nera che univa fra loro le luci anteriori, ma che lasciava allo scoperto una buona met\u00e0 della presa d'aria coperta dalla vecchia calandra. Ai lati furono aggiunte fasce paracolpi. Il 238 continu\u00f2 la sua carriera fino al 1983, quando fu sostituito dal Fiat Ducato.\nDati tecnici.\nPrima Fiat a essere disponibile a listino nella variante GPL col motore 1438 che in questo caso erogava 44 cv."}
{"id": "566361", "revid": "38120", "url": "https://it.wikipedia.org/wiki?curid=566361", "title": "Sokar (personaggio)", "text": ""}
{"id": "566363", "revid": "123856120", "url": "https://it.wikipedia.org/wiki?curid=566363", "title": "Santi martiri dell'Uganda", "text": "La Chiesa cattolica venera come Santi Martiri dell'Uganda un gruppo di ventidue servitori, paggi e funzionari del re di Buganda (oggi parte dell'Uganda), convertiti al cattolicesimo dai \"missionari d'Africa\" del cardinale Charles Lavigerie (\"padri bianchi\") che vennero fatti uccidere in quanto cristiani sotto il regno di Mwanga II (1884 - 1903) tra il 15 novembre 1885 e il 27 gennaio 1887.\nSono stati i primi africani sub-sahariani ad essere venerati come santi dalla Chiesa cattolica. Questi i loro nomi:\nPapa Benedetto XV li dichiar\u00f2 \"beati\" il 6 giugno 1920: vennero canonizzati il 18 ottobre 1964 a Roma da Paolo VI che, durante il suo viaggio in Africa del 1969 intitol\u00f2 loro anche il grande santuario di Namugongo (eretto sul luogo del martirio di san Carlo Lwanga, il pi\u00f9 celebre del gruppo).\nLa Chiesa cattolica li commemora in modo particolare nell'anniversario della morte di Carlo Lwanga, il 3 giugno.\nOltre a loro, nella stessa persecuzione venne ucciso un numero ancora pi\u00f9 numeroso di cristiani locali anglicani."}
{"id": "566365", "revid": "72396", "url": "https://it.wikipedia.org/wiki?curid=566365", "title": "WNBA All-Star Game", "text": "L'All-Star Game \u00e8 uno degli eventi pi\u00f9 importanti della stagione WNBA.\nSi tratta di un week-end di gare spettacolari ed emozionanti, come la gara di tiro da tre punti e lo skills-challenge, che culminano nella domenica sera con una sfida tra due squadre: si tratta di due selezioni (scelte dal pubblico) composte rispettivamente delle migliori giocatrici della Eastern Conference e quelle della Western Conference.\nNel 2008 non \u00e8 stato disputato a causa della concomitanza con le Olimpiadi di Pechino.\nNelle edizioni 2004 e 2010 non c'\u00e8 stato il classico confronto tra Eastern Conference e Western Conference ma tra Nazionale USA e una selezione WNBA.\nIl primo \"WNBA All-Star Game\" si tenne a New York il 14 luglio 1999.\nRisultati dell'All-Star Game.\nOT = Over-Time \"(Tempi supplementari)\""}
{"id": "566367", "revid": "228587", "url": "https://it.wikipedia.org/wiki?curid=566367", "title": "Phobos", "text": ""}
{"id": "566368", "revid": "1318658", "url": "https://it.wikipedia.org/wiki?curid=566368", "title": "Arrondissement di Thionville-Ovest", "text": "L\"arrondissement\" di Thionville-Ovest era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nel nuovo \"arrondissement\" di Thionville.\nComposizione.\nL\"arrondissement\" raggruppava 30 comuni in 6 cantoni:"}
{"id": "566371", "revid": "80614", "url": "https://it.wikipedia.org/wiki?curid=566371", "title": "Fiat 1100T", "text": ""}
{"id": "566373", "revid": "767487", "url": "https://it.wikipedia.org/wiki?curid=566373", "title": "Luiz Bonf\u00e1", "text": "Aperto alla contaminazione fra musica brasiliana e nordamericana, incise anche a fianco di Stan Getz, Quincy Jones, Frank Sinatra e la coppia Steve Lawrence e Eydie Gorm\u00e9.\nBiografia.\nFiglio di un immigrato italiano, cominci\u00f2 a suonare la chitarra all'et\u00e0 di undici anni, e in seguito studi\u00f2 sotto la guida del chitarrista uruguaiano Isaias Savio. In un concorso radiofonico si classific\u00f2 al terzo posto con l'interpretazione di un brano di Francisco T\u00e1rrega, e poi si spost\u00f2 a San Paolo dove si avvicin\u00f2 alla musica popolare.\nNel 1945 Bonf\u00e1 inizi\u00f2 a suonare professionalmente nel Trio Campesino. L'anno seguente la sua carriera radiofonica lo vide nella trasmissione \u201cClube da Bossa\u201d a lato del chitarrista Garoto da cui assimil\u00f2 lo stile della bossa nova. Fino al 1952, assieme a Lu\u00eds Teles, Francisco Pacheco e Alberto Ruschell, fece parte del gruppo Quitandinha Serenaders. A seguito dello scioglimento della formazione, prosegu\u00ec come chitarrista solista. Nel 1953, gi\u00e0 in rapporti musicali con Tom Jobim, compose per Dick Farney diversi motivi fra i quali \"Ranchinho de palha\", \"Perdido de amor\", \"Sem esse c\u00e9u\" e \"Can\u00e7\u00e3o do vaqueiro\". Fu il chitarrista delle musiche per il lavoro teatrale di Vin\u00edcius de Moraes \"Orfeu da Concei\u00e7\u00e3o\".\nNella seconda met\u00e0 degli anni cinquanta accompagn\u00f2 la cantante statunitense Mary Martin in un tour nordamericano, e a fine decennio compose la colonna sonora di \"Orfeo Negro\", film tratto dalla \"piece\" teatrale di Vin\u00edcius e diretto da Marcel Camus, lavoro che vide fra i protagonisti delle musiche anche de Moraes e Jobim. Le tracce musicali del film, in particolare \"Manh\u00e3 de Carnaval\" e \"Samba de Orfeu\" \u2013 entrambe di Bonf\u00e1 \u2013, contribuirono a rendere popolare fuori dal Brasile la bossa nova. Nel 1962 il chitarrista fu tra i protagonisti dello storico spettacolo di bossa nova che si tenne alla Carnegie Hall e in cui l'artista esegu\u00ec la sua ormai celebre \"Manh\u00e3 de Carnaval\". Fu inoltre autore di brani come \"Bossa nova cha cha\", \"Sambalamento\", \"Silencio do amor\", \"Brasilia\", \"Marajo\", \"Preludio\", \"Arabesque\", \"Adeus\", e \"Quebra mar\".\nCon qualche puntata in Patria, negli anni sessanta Bonf\u00e1 visse prevalentemente a New York, dove compose musica assieme alla seconda moglie Maria Helena Toledo, dove collabor\u00f2 con il connazionale Eumir Deodato e dove incise dischi come musicista o in qualit\u00e0 di produttore; poi la sua fama e prolificit\u00e0 cominciarono a declinare. Ritornato in Brasile, negli anni ottanta e novanta effettu\u00f2 alcune incisioni lanciate sul mercato statunitense. Fu a fianco della cantante Ithamara Koorax nella registrazione del CD \"Almost In Love/The Luiz Bonf\u00e1 Songbook\". La sua musica fu ripresa da tanti musicisti che la interpretarono in chiave tradizionale oppure jazz. Fra di essi, Djavan incise \"Correnteza\". Altri artisti che attinsero al repertorio di Bonf\u00e1 furono Sarah Vaughan, George Benson, Tony Bennett e Julio Iglesias.\nLuiz Bonf\u00e1 \u00e8 morto nel 2001 per un cancro alla prostata, all'et\u00e0 di 78 anni. Dieci anni dopo, nel 2011, un sample del suo brano \"Seville\" del 1967 \u00e8 stato utilizzato come base per la canzone \"Somebody That I Used to Know\" dei cantanti Gotye e Kimbra, diventata un successo planetario nel 2012 con oltre undici milioni di copie vendute."}
{"id": "566375", "revid": "1318658", "url": "https://it.wikipedia.org/wiki?curid=566375", "title": "Arrondissement di Thionville-Est", "text": "L\"arrondissement\" di Thionville-Est era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nel nuovo \"arrondissement\" di Thionville.\nComposizione.\nL\"arrondissement\" raggruppava 75 comuni in 6 cantoni:"}
{"id": "566376", "revid": "339392", "url": "https://it.wikipedia.org/wiki?curid=566376", "title": "Phobos (mitologia)", "text": ""}
{"id": "566377", "revid": "123400064", "url": "https://it.wikipedia.org/wiki?curid=566377", "title": "La regina degli Elfi di Shannara", "text": "La regina degli Elfi di Shannara (il titolo originale inglese \u00e8 \"The Elf Queen of Shannara\") \u00e8 il terzo capitolo della tetralogia de \"L'Eredit\u00e0 di Shannara\" scritta da Terry Brooks. Diretto seguito dei volumi precedenti e da leggere successivamente a questi, il volume \u00e8 incentrato principalmente sulle vicende di Wren Elessedil.\nRiassunto.\nAlla giovane Wren Elessedil, discendente del mitico Jerle Shannara, \u00e8 stato richiesto dall'ombra di Allanon di riportare alle Quattro Terre i perduti Elfi. La sua ricerca l'ha portata a intraprendere un lungo viaggio verso l'isola di Morrowindl in compagnia del suo mentore Garth. \u00c8 su quest'isola infatti che gli Elfi hanno trovato rifugio e una nuova casa dopo essere stati costretti a lasciare le Terre dell'Ovest a seguito delle minacce della Federazione del Sud. Ma l'apparente paradiso scelto dagli Elfi si trasforma presto in una prigione nel momento in cui esseri demoniaci cominciano ad apparire. Solo la magia del Loden, un artefatto magico grazie al quale l'intera capitale elfa \u00e8 stata trasportata sull'isola, pu\u00f2 mantenere Arborlon al sicuro dal pericolo ma il suo potere sta diminuendo e solo tornando alle Quattro Terre gli Elfi potranno sopravvivere. Solo Wren pu\u00f2 salvarli trasportando il Loden con l'intera Arborlon nelle Terre dell'Ovest e usandone la magia quale legittima erede, nipote della Regina degli Elfi e futura Regina anch'ella. La verit\u00e0 \u00e8 che Wren \u00e8 una Elessedil da parte di madre e rimasta orfana alla nascita \u00e8 cresciuta come una Ohmsford dai Rover (\"Vagabondi\" in altre traduzioni). Wren riesce a riportare indietro gli Elfi ma prima di fuggire dall'isola Garth perde la vita, avvelenato da un demone e Wren scopre un'altra sconvolgente verit\u00e0: i demoni sono in realt\u00e0 Ombrati i quali non sono altro che Elfi che, cercando di riconquistare la Magia della Terra, sono stati corrotti e resi folli da essa."}
{"id": "566386", "revid": "473148", "url": "https://it.wikipedia.org/wiki?curid=566386", "title": "Charles Lavigerie", "text": ""}
{"id": "566388", "revid": "72508786", "url": "https://it.wikipedia.org/wiki?curid=566388", "title": "WNBA Eastern Conference", "text": "La Eastern Conference della WNBA \u00e8 il raggruppamento delle squadre appartenenti agli stati orientali che partecipano al campionato WNBA. L'altro raggruppamento \u00e8 la Western Conference, che raggruppa le squadre appartenenti agli stati occidentali.\nLe prime quattro squadre della Eastern Conference partecipano ai playoff, insieme alle prime quattro squadre classificate nella Western Conference, per determinare la squadra campione del campionato WNBA.\nFanno parte della Eastern Conference le seguenti sei squadre:\nCollegamenti esterni.\nSito ufficiale della WNBA"}
{"id": "566394", "revid": "1318658", "url": "https://it.wikipedia.org/wiki?curid=566394", "title": "Arrondissement di Montreuil-sur-Mer", "text": "Larrondissement di Montreuil-sur-Mer \u00e8 un \"arrondissement\" dipartimentale della Francia situato nel dipartimento del Passo di Calais, nella regione dell'Alta Francia.\nComposizione.\nL\"arrondissement\" \u00e8 composto da 164 comuni raggruppati in 8 cantoni:"}
{"id": "566396", "revid": "72508787", "url": "https://it.wikipedia.org/wiki?curid=566396", "title": "WNBA Western Conference", "text": "La Western Conference della WNBA \u00e8 il raggruppamento delle squadre appartenenti agli stati occidentali che partecipano al campionato WNBA. L'altro raggruppamento \u00e8 la Eastern Conference, che raggruppa le squadre appartenenti agli stati orientali.\nLe prime quattro squadre della Western Conference partecipano ai playoff, insieme alle prime quattro squadre classificate nella Eastern Conference, per determinare la squadra campione del campionato WNBA.\nFanno parte della Western Conference le seguenti sei squadre:\nCollegamenti esterni.\nSito ufficiale della WNBA"}
{"id": "566397", "revid": "44403", "url": "https://it.wikipedia.org/wiki?curid=566397", "title": "Arrondissement di Montreuil", "text": ""}
{"id": "566401", "revid": "287204", "url": "https://it.wikipedia.org/wiki?curid=566401", "title": "Off the Map (video)", "text": "Off the Map \u00e8 un DVD dei Red Hot Chili Peppers, pubblicato nel 2001.\nIl video.\nInclude canzoni dei loro vari concerti negli Stati Uniti nel 2000 durante il tour di \"Californication\", anche se \u00e8 stato distribuito come unico show. \u00c8 stato diretto da Dick Rude (che ha girato anche i clip di \"Catholic School Girls Rule\" e di \"Universally Speaking\").\nLa canzone \"What Is Soul\", scritta in precedenza da George Clinton dei Funkadelic, venne pubblicata nel 2002 come B-side del singolo \"By the Way\". Nonostante la cover abbia il testo simile alla canzone dei Funkadelic, il riff suonato da Flea e John Frusciante \u00e8 ispirato ad un'altra loro canzone, \"Mommy, What' s a Funkadelic?\".\nNel DVD sono compresi, oltre allo show, interviste al gruppo e un video sul dietro le quinte del concerto."}
{"id": "566407", "revid": "547992", "url": "https://it.wikipedia.org/wiki?curid=566407", "title": "Guido Angeli", "text": "Biografia.\nLe prime apparizioni televisive.\nInizi\u00f2 a lavorare nel 1983 su Rete A dell'editore Alberto Peruzzo presentando una rubrica dedicata all'oroscopo, e nel 1985 ha presentato la trasmissione televisiva \"Accendi un'amica\".\nIl successo e la collaborazione con Giorgio Aiazzone.\nNel 1985 diviene il testimonial ufficiale del mobilificio Aiazzone, e nel 1986 realizz\u00f2 il 45 giri \"Provare per credere\", mentre l'anno successivo fu protagonista del film \"Provare per credere\" accanto a Tin\u00ec Cansino e Pamela Prati. Angeli fu oggetto, per la sua notoriet\u00e0, anche di una parodia fissa nel variet\u00e0 comico \"Drive In\". Negli anni ottanta Italia 1 dedic\u00f2 un programma alle televisioni locali, il cui titolo fu \"Isole comprese\", in omaggio al motto del mobilificio Aiazzone, reso celebre dagli spot di Guido Angeli.\nAngeli condusse anche la trasmissione in memoria di Giorgio Aiazzone, scomparso nel 1986 in un incidente aereo nei cieli di Sartirana Lomellina: una veglia televisiva in due serate (la seconda delle quali condotta da Wanna Marchi) che costituisce pressoch\u00e9 un \"unicum\" nella storia televisiva italiana. Nella trasmissione Wanna Marchi e Guido Angeli si rivolgono direttamente dando del \"tu\" al defunto, esortandolo a dar loro la forza di continuare il loro lavoro. Il tutto mentre il cameraman inquadra la scrivania del defunto con un raggio di luce rivolto verso l'alto. L'episodio, per la sua particolarit\u00e0, \u00e8 stato oggetto del resoconto del critico televisivo Aldo Grasso, nel libro \"Il bel paese della tv\".\nNel 1989 Angeli divenne testimonial dello spot del mobilificio Semeraro, gi\u00e0 concorrente con la Aiazzone di Biella. Nel 1992 lasci\u00f2 la rete di Peruzzo passando a Rete Mia di Giorgio Mendella, per condurre il contenitore del mattino \"Casa Mia\". Dal 1994 al 1998 fu testimonial fisso del mobilificio \"Artigian Style\". Nel 1999 ritorn\u00f2 a far parte della Aiazzone in qualit\u00e0 di guest-star. Nel 2002 pass\u00f2 su Tv Set, conducendo una trasmissione che si occupava di .\nGli ultimi anni e la morte.\nDalla met\u00e0 degli anni novanta \u00e8 stato ospite di diverse trasmissioni in onda su varie reti televisive commerciali italiane, ed invitato a partecipare ad alcune trasmissioni sulle reti nazionali come \"Quelli che... il calcio\", \"Meteore\", \"Sembra ieri\", dove ha parlato della propria vita privata.\nIn una puntata di \"Matrix\" del 3 novembre 2006, Angeli ha annunciato il suo ritiro dalla televisione. Ritiratosi dalle scene alle fine del 2006, \u00e8 venuto a mancare nel 2008."}
{"id": "566415", "revid": "123399600", "url": "https://it.wikipedia.org/wiki?curid=566415", "title": "I talismani di Shannara", "text": "I talismani di Shannara \u00e8 un romanzo fantasy del 1993 scritto da Terry Brooks quarto libro della tetralogia \"Il ciclo degli Eredi di Shannara\". \u00c8 stato pubblicato in italiano nello stesso anno.\nTrama.\nGli Elfi sono tornati alle Quattro Terre. Paranor \u00e8 tornata nel mondo dei mortali. Walker Boh ha ereditato i poteri di Allanon ed ora \u00e8 l'ultimo dei Druidi. La Spada di Shannara \u00e8 stata ritrovata. Ma restano gli Ombrati. Coll Ohmsford \u00e8 vivo e apprende che la Spada \u00e8 destinata proprio a lui, ecco perch\u00e9 Par non potr\u00e0 mai usarla. Intanto, Rimmer Dall e i suoi ombrati stanno sfruttando il loro esercito della Federazione per spazzar via gli Elfi dopo il loro ritorno alle Quattro Terre. Ma mentre gli Elfi, guidati dalla loro regina Wren insieme ai Nati Liberi combattono la Federazione, Walker, Par, Coll, Damson Rhee, Matty Roh e Morgan Leah si dirigono verso Sentinella del Sud, il quartier generale degli Ombrati, da cui questi risucchiano il potere vitale della Terra. \u00c8 qui che insieme riusciranno a sconfiggere il capo degli Ombrati e a liberare la magia incatenata distruggendo Sentinella del Sud e liberando le Quattro Terre dalla minaccia degli Ombrati."}
{"id": "566422", "revid": "767487", "url": "https://it.wikipedia.org/wiki?curid=566422", "title": "Live in Hyde Park", "text": "Live in Hyde Park \u00e8 un album live dei Red Hot Chili Peppers, pubblicato nel 2004. Il disco venne distribuito nei mercati di Europa, Giappone, Australia e Nuova Zelanda, ma non in quello USA.\nDescrizione.\nL'album contiene:"}
{"id": "566423", "revid": "1305772", "url": "https://it.wikipedia.org/wiki?curid=566423", "title": "Fillmore!", "text": "Fillmore! \u00e8 un cartone animato statunitense creato da Scott Gimple e prodotto dalla Disney, trasmesso tra il 2002 e il 2004 su Disney Channel. \nBasato sulla serie televisiva \"Mod Squad\", il cartone segue le vicende del protagonista, Cornelius Fillmore, e della sua collega, Ingrid Third, i quali lavorano come agenti nella pattuglia di sicurezza di una scuola media di Minneapolis (Minnesota). \nTrama.\nLa serie racconta la vita scolastica di alcuni ragazzi che frequentano la scuola media \"X\" di Minneapolis (Minnesota), in particolare le vicende della pattuglia di sicurezza: questa \u00e8 una sorta di organizzazione scolastica con compiti di forza di polizia che si occupa di arrestare o fermare i bambini che compiono dei reati o altre violazioni delle regole all'interno del perimetro scolastico, in modo da poterli \"denunciare\" al consiglio dei docenti.\nIl protagonista della serie \u00e8 Cornelius Fillmore, un ragazzo afroamericano che prima di diventare un poliziotto, era un criminale, uno dei pi\u00f9 temuti e pericolosi della scuola. Una volta arrestato dall'allora agente Vallejo, Fillmore dovette scegliere tra due opzioni: scontare una punizione molto severa per tutto il periodo della scuola media o entrare nella agente della Pattuglia di Sicurezza; egli scelse la seconda opzione e con il tempo divent\u00f2 uno dei pi\u00f9 bravi membri di tutta la storia della Pattuglia, e premiato a pi\u00f9 riprese. \nLa storyline dal cartone inizia quando un giorno alla scuola media X, arriva una nuova studentessa, Ingrid Third, che subito si fa notare attirando le ire dei nuovi compagni in virt\u00f9 del suo carattere maleducato e rozzo. Durante la sua presentazione fatta dalla preside, essa viene \"accolta\" da una bordata di fischi, e lancio di pomodori, poi in un'ora di lezione viene lanciata in corridoio una bomboletta puzzolente; subito tutti i sospetti cadono fin da subito su Ingrid perch\u00e9 aveva il movente di vendicarsi dei fischi subiti, e cos\u00ec Filmore viene incaricato dal commissario Valejo di arrestarla. Ingrid non oppone resistenza, viene interrogata, confessa d'aver lanciato la bomboletta ed \u00e8 punita. In castigo, riceve da Fillmore la stessa proposta che era stata fatta a lui, cio\u00e8 la punizione duratura o il lavoro nella Pattuglia, accetta la seconda e comincia a lavorare in coppia con Fillmore, diventando ben presto un'ottima collega e amica di lui.\nI due, giorno dopo giorno, risolvono i vari casi criminali che si sviluppano nella scuola, aiutando a rendere la Scuola Media X un posto pi\u00f9 sicuro. Alla fine della serie, Filmore ed Ingrid terminata la scuola media e promossi con successo alle superiori, decidono di diventare poliziotti a tutti gli effetti, e si arruolano nel dipartimento di Polizia Locale della loro citt\u00e0, aiutando cos\u00ec tutti i cittadini. \nPattuglia.\n\"Fillmore!\" come gi\u00e0 ampiamente detto \u00e8 incentrato su un'organizzazione scolastica immaginaria: la \"Pattuglia di Sicurezza\" (in inglese \"Safety Patrol\"), formata dagli studenti della scuola. \nLa pattuglia di sicurezza \u00e8 una vera e propria organizzazione di pubblica sicurezza, con servizi di polizia, ordine pubblico, finanziario, prevenzione e contrasto alla criminalit\u00e0, in sede intra ma anche extra scolastica (in un episodio infatti Filmore e Ingrid, indagano fuori dalla scuola), con il compito di smascherare i reati compiuti dagli studenti, con l'eventuale aiuto anche di altre pattuglie (ad esempio in caso di studenti, provenienti da altre scuole).\nOgni scuola degli Stati Uniti deve avere la propria pattuglia di sicurezza, a capo della quale vi \u00e8 un Commissario (o Sceriffo in alcune scuole), che viene eletto dal consiglio docenti e dalla preside. Il commissario rimane in carica per un anno scolastico, e alla fine dell'anno esso pu\u00f2 essere rieletto e rinnovare il mandato per altri anni. \nLa pattuglia \u00e8 formata dai ragazzi che frequentano la scuola media, contando circa 10 agenti nella Scuola X, e possiede un vero e proprio commissariato, con tanto di laboratorio in stile , e anche dei veri e propri agenti della scientifica. Il compito principale della pattuglia \u00e8 appunto smascherare i colpevoli di reati che vengono attuati all'interno della scuola, dei quali molti modificati in versioni per bambini (per esempio, lo spaccio di droga \u00e8 diventato spaccio di caramelle, o il furto di preziosi \u00e8 diventato furto di videogiochi) e rendere cos\u00ec essa un posto pi\u00f9 sicuro, ed i membri della Pattuglia, in casi \"gravi\", possono lasciare le aule durante le lezioni, e devono sempre girare con un distintivo sulla maglietta per farsi riconoscere. Non fanno uso di manette essendo i colpevoli dei bambini, invece l'agente della Pattuglia tiene portava solamente le mani del catturato dietro la schiena, tenendole in quella posizione fino all'arrivo al commissariato. \n\"Fillmore!\" ha generato un grosso impatto mediatico nel sistema scolastico statunitense, tanto che l'ex presidente George Bush nel 2004 aveva varato una legge che permetteva alle scuole di creare una vera e propria \"pattuglia di sicurezza\" in stile \"Fillmore!\" ma la legge venne abolita quasi subito per mancanza di fondi sufficienti. "}
{"id": "566424", "revid": "1149807", "url": "https://it.wikipedia.org/wiki?curid=566424", "title": "Utawarerumono", "text": " \u00e8 un videogioco del 2002 prodotto dalla Leaf per PC. Nel 2006 ne sono usciti un remake coprodotto dalla Sting per PlayStation 2 e una serie anime in 26 episodi. L'anime comprende la sigla di apertura \"Musouka\" di Suara e la sigla di chiusura \"Madoromi no Rinne\" di Eri Kawai.\nLa storia, sia dal punto di vista delle ambientazioni che dei nomi, \u00e8 fortemente permeata dell'antica cultura Ainu. Il gioco ha avuto due sequel, usciti anche in Occidente: ' (2015) e ' (2016).\nTrama.\nIn un mondo simile al Giappone del IX secolo, uno straniero senza nome, il cui volto \u00e8 perennemente nascosto dietro una maschera impossibile da rimuovere, viene rinvenuto gravemente ferito nella foresta da due sorelle, Eruru ed Aruru, che lo portano al loro villaggio salvandogli la vita.\nRistabilitosi, l'uomo, che non ricorda nulla di s\u00e9 o di come sia arrivato fin l\u00ec, viene ribattezzato Hakuoro e adottato dal resto del villaggio, rendendosi per\u00f2 presto conto dello stato di miseria in cui sono costretti i contadini e la gente povera, vessati da un funzionari corrotti e da un imperatore incapace.\nPer una serie di circostanze, Hakuoro finisce per mettersi a capo di una ribellione che, tramutatasi in poco tempo in una rivoluzione, gli permette di rovesciare l'imperatore prendendone il posto; da questa posizione per\u00f2, comprende che la pace \u00e8 difficile da mantenere."}
{"id": "566429", "revid": "767487", "url": "https://it.wikipedia.org/wiki?curid=566429", "title": "Mikami - Agenzia acchiappafantasmi", "text": " \u00e8 un manga di genere comico/azione/horror creato da Takashi Shiina, pubblicato in Giappone dal settimanale Shonen Sunday dal 1991 al 1999 ed in Italia dalla casa editrice Star Comics dal 1997 al 2006. Il manga ha come soggetto la lotta degli uomini contro varie entit\u00e0 soprannaturali tratte dalla cultura popolare come fantasmi, demoni, vampiri, divinit\u00e0 shintoiste, buddiste e cristiane. Anche le tecniche che i protagonisti utilizzano per sconfiggerli sono di vario genere: poteri spirituali, sciamanesimo, esorcismo, magia nera e poteri paranormali in genere. Nonostante questo il manga \u00e8 horror solo per l'aspetto dei disegni, per i contenuti \u00e8 decisamente comico.\nDal manga sono stati tratti tra il 1993 ed il 1994 una serie TV di 45 episodi intitolata ed un film, . In Giappone, la serie televisiva fu terminata forzatamente, perch\u00e9 ritenuta inadatta ad essere trasposta in giocattoli, ed un importante sponsor ritir\u00f2 la sua partecipazione. In Italia, la serie inizi\u00f2 ad essere trasmessa su Italia 1 dal 30 giugno 2003 in una versione leggermente censurata, ma venne interrotta dopo 21 episodi; venne poi replicata sul canale satellitare Italia Teen Television dal 1\u00ba dicembre 2003 aggiungendo anche gli episodi inediti, questa volta con il video integrale. Il lungometraggio era gi\u00e0 stato edito in VHS nel 1998 da Dynamic Italia, doppiato da un cast diverso rispetto a quello Mediaset.\nTrama.\nNel 1999 Tokyo \u00e8 infestata da fantasmi e spiriti che terrorizzano gli uffici nei grattacieli o abitano case abbandonate. Per combatterli sono nati gli acchiappafantasmi, uomini con capacit\u00e0 soprannaturali che li sconfiggono a pagamento. Tra questi c'\u00e8 la giovane Reiko Mikami, affascinante e avida di denaro, con i suoi due aiutanti, l'adolescente Tadao Yokoshima, spontaneo e immaturo, e la ragazza fantasma Okinu.\nIl manga \u00e8 diviso in brevi storie che si svolgono in scenari differenti, le vicende uniscono la cultura giapponese classica e la realt\u00e0 moderna, con qualche riferimento alle influenze occidentali. Tra queste vicende alcune sono pi\u00f9 lunghe e in esse compaiono nuovi personaggi e quelli esistenti, in particolare quelli principali, vengono approfonditi.\nLa comicit\u00e0 del manga proviene dall'evidenziare i difetti dei personaggi. I disegni sottolineano le scene di imbarazzo, le fughe rocambolesche e i tentativi di Yokoshima di molestare Mikami. Nonostante la gravit\u00e0 di molte situazioni i personaggi se la cavano sempre con ironia e allegria.\nMedia.\nManga.\nIl manga \u00e8 stato scritto da Takashi Shiina e serializzato sulla rivista settimanale \"Weekly Sh\u014dnen Sunday\" della Shogakukan dal 17 aprile 1991 all'8 settembre 1999. In seguito i vari capitoli sono stati raccolti in trentanove volumi tank\u014dbon usciti tra il 18 marzo 1992 ed il 18 novembre 1999.\nIn Italia la serie \u00e8 stata pubblicata da Star Comics inizialmente nella collana \"Ghost\" ed in seguito spostata su \"Turn Over\" dal novembre 1997 al 21 aprile 2006.\nAnime.\nUn adattamento anime prodotto da Toei Animation e diretto da Atsutoshi Umezawa, \u00e8 stato trasmesso su Asahi Broadcasting Corporation dall'11 aprile 1993 al 6 marzo 1994 per un totale di 45 episodi. La sigla d'apertura \u00e8 \"Ghost Sweeper\" cantata da Chie Harada mentre quella di chiusura \u00e8 \"Believe Me\" di Yumiko Kosaka.\nIn Italia, la serie \u00e8 stata trasmessa inizialmente su Italia 1 dal 30 giugno 2003 per i primi 21 episodi in una versione leggermente censurata ed in seguito riproposta su Italia Teen Television dal 1\u00ba dicembre 2003 dove vennero mandate in onda anche le successive inedite, questa volta in una versione con il video integrale.\nNell'edizione italiana, per la trasmissione su Italia 1 \u00e8 stata usata la sigla \"Una miss scacciafantasmi\" (musica di Giorgio Vanni e Max Longhi, testo di Alessandra Valeri Manera, cantata da Cristina D'Avena), mentre per le repliche e gli inediti su Italia Teen Television sono state ripristinate le sigle giapponesi.\nVideogiochi.\nIl 23 settembre 1993 usc\u00ec in Giappone un videogioco d'azione sviluppato da Natsume e pubblicato da Banirex per Super Nintendo intitolato . Il titolo permette al giocatore di controllare il personaggio di Reiko Mikami. La sceneggiatura \u00e8 stata curata da Takashi Shiina mentre la colonna sonora \u00e8 stata composta da Kinuyo Yamashita e Hiroyuki Iwatsuki.\nUn secondo titolo intitolato semplicemente \u00e8 stato sviluppato da AIC Spirits in collaborazione con JTS e pubblicato da Banpresto per PC Engine il 29 luglio 1994. Questa volta si tratta di un gioco d'avventura basato sulla sfida mediante l'utilizzo di carte. Come per il precedente caso, anche questo capitolo \u00e8 inedito al di fuori della madre patria.\nAccoglienza.\nNel 1993 \"Mikami - Agenzia acchiappafantasmi\" vinse lo \"Shogakukan Manga Award\" nella categoria \"sh\u014dnen\" assieme alla serie \"Yaiba\" di G\u014dsh\u014d Aoyama.\nRetrospettivamente, la rivista \"Famits\u016b\" ha classificato Reiko Mikami come la quattordicesima eroina pi\u00f9 famosa degli anime degli anni '90."}
{"id": "566435", "revid": "327773", "url": "https://it.wikipedia.org/wiki?curid=566435", "title": "Sistole", "text": "La sistole \u00e8 la fase di contrazione del muscolo cardiaco. Fase opposta \u00e8 la diastole cio\u00e8 quella di rilassamento.\nEtimologia.\nDal greco \u03c3\u03c5\u03c3\u03c4\u03bf\u03bb\u03ae, \u00abcontrazione\u00bb, derivato dal verbo \u03c3\u03c5\u03c3\u03c4\u03ad\u03bb\u03bb\u03c9, \u00abrestringere, contrarre\u00bb.\nDescrizione.\nSi utilizza spesso in ambito cardiaco, ma \u00e8 facile sentirla anche in riferimento ad altri organi: per esempio la \"sistole caliciale\" identifica la fase di contrazione dei calici renali per spremere le piramidi e aiutare il deflusso di urina.\nNella sistole atriale il sangue contenuto negli atri (le camere superiori) passa nei ventricoli, in seguito agli impulsi generati dal nodo senoatriale. Nell'elettrocardiogramma, la sistole atriale inizia poco dopo la rilevazione dell'onda P.\nNella sistole ventricolare, la contrazione dei ventricoli genera una pressione che fa fluire il sangue verso i polmoni e verso l'aorta (complesso QRS dell'elettrocardiogramma). Il volume di sangue che rimane nel ventricolo dopo la contrazione \u00e8 detto volume telesistolico.\nL'\"incisura dicrotica\" corrisponde a un piccolo aumento della pressione aortica che si ha subito dopo il termine della sistole cardiaca, in corrispondenza della chiusura della valvola semilunare aortica."}
{"id": "566438", "revid": "1543377", "url": "https://it.wikipedia.org/wiki?curid=566438", "title": "Codex Seraphinianus", "text": "Il Codex Seraphinianus \u00e8 un libro scritto e illustrato con oltre mille disegni dall'artista italiano Luigi Serafini tra il 1976 e il 1978, la cui prima edizione \u00e8 stata realizzata nel 1981 da Franco Maria Ricci. \nDescrizione.\nCostituito da circa 360 pagine, il libro \u00e8 caratterizzato da una lunga serie di curiose metamorfosi grafiche. Si presenta come un'enciclopedia scritta in una grafia indecifrabile: l'autore, in una conferenza alla Society of Bibliophiles dell'Universit\u00e0 di Oxford tenuta l'8 maggio 2009, ha dichiarato che l'alfabeto in cui il \"Codex\" \u00e8 scritto \u00e8 interamente asemico, e non trascrive alcuna lingua esistente o immaginaria. Divenuto un libro di culto, un'enciclopedia surreale, \u00e8 stato ed \u00e8 molto apprezzato da personalit\u00e0 come Italo Calvino, Federico Zeri, Giorgio Manganelli, Achille Bonito Oliva, Tim Burton, Federico Fellini, Douglas Hofstadter e Philippe D\u00e9coufl\u00e9.\nIl Codex \u00e8 una reinterpretazione in chiave fantastica e visionaria di materie quali la zoologia, la botanica, la mineralogia, l'etnografia, la fisica, la tecnologia, l'architettura e altro ancora. Mentre l'enciclopedia tende a fissare il sapere di una determinata epoca, nella fantaenciclopedia di Serafini non c'\u00e8 niente di stabile. Secondo Calvino lo scheletro \u00e8 \u00abil solo nucleo di realt\u00e0 che resiste tal quale in questo mondo di forme intercambiabili\u00bb. Per questa mutevolezza ironica e intrigante, il \"Codex Seraphinianus \"\u00e8 stato messo in rapporto con l'ambito psichico e definito un tentativo di \u00abcatalogazione del mondo incoerente delle forme intermedie\u00bb."}
{"id": "566440", "revid": "599013", "url": "https://it.wikipedia.org/wiki?curid=566440", "title": "Accampamento", "text": "Con il termine accampamento si definisce un insediamento provvisorio. Il termine nasce per identificare gli alloggiamenti dei popoli nomadi, per differenziarli da quelli stabili: definiti villaggi.\nAl giorno d'oggi il termine accampamento \u00e8 perlopi\u00f9 usato come sinonimo di \"accampamento militare\" per definire un alloggiamento di truppe. Viene usato anche per identificare insediamenti di gruppi di persone in zone di campagna, o quantomeno isolate, sotto tende o in baracche, con carattere provvisorio. Per estensione, con il termine \"accampamento\", si intende qualsiasi alloggiamento sotto tenda di gruppi di persone: un accampamento di esploratori, di zingari, di scout.\nNel linguaggio militare, l'accampamento (alloggiamento sotto tenda), va distinto dall'accantonamento (in edifici appositi, come prefabbricati o case di privati cittadini) e dal bivacco (accampamento all'aria aperta).\nInoltre pu\u00f2 indicare l'insieme del materiale per la preparazione dell'accampamento (marmitte, gavette, tende, coperte, tavoli da campo, attrezzi, ecc.) in dotazione ai reparti stessi.\nStoria.\nL'accampamento ha avuto, nel corso della storia militare, un ruolo fondamentale che poteva decidere spesso le sorti di una battaglia. Un buon accampamento, fortificato e costruito nell'ambiente adatto poteva risultare decisivo. La cultura dell'accampamento militare, inteso come tattica di guerra predefinita, \u00e8 nata con gli eserciti dell'antica Grecia.\nGrecia.\nNell'antica Grecia la struttura e la disposizione degli accampamenti (\"strat\u00f3pedon\", \"stratoped\u00e9ia\", \"parembol\u00e9\") non seguiva particolari norme logistiche come per i romani. Di solito i militari utilizzavano una posizione riparata naturalmente e la circondavano con una palizzata. Il luogo scelto poteva essere un anfratto, una valle ai piedi di una collina o la scarpata di fiume e solo raramente veniva difeso da una recinzione di fosse.\nIl bivacco veniva agevolato in particolare da tende coperte di pelli. La tenda pi\u00f9 importante era quella del comandante (stratego) ed era posta, per questo, al centro dell'accampamento in uno spiazzo verso cui convergevano i sentieri. Nell'accampamento poteva essere messo in piedi anche un piccolo agor\u00e0 o mercato per facilitare l'approvvigionamento dei militari ed un'armeria, dove venivano conservate le armi.\nRoma.\nNell'antica Roma la cultura dell'accampamento (\"castra\") era considerata fondamentale tra gli ambienti militari.\nL'accampamento militare veniva progettato per ospitare e proteggere i soldati e le loro attrezzature e forniture quando non erano in corso combattimenti o quando non erano in marcia per raggiungere l'obiettivo. Durante la marcia un'intera colonna era addetta al trasporto delle attrezzature necessarie per costruire il campo tramite l'utilizzo di carri o con il trasporto a mano. Gli accampamenti erano quadrangolari e gli assi principali erano il cardo e il Decumano che si incrociavano perpendicolarmente nel centro della citt\u00e0(foro). le strade cittadine secondarie erano parallele al cardo e al decumano massimi e formavano un reticolato a scacchiera.\nLa responsabilit\u00e0 della costruzione dei campi era delle unit\u00e0 ingegneristiche a cui appartenevano specialisti di molte tipologie, comandati dagli \"architetti\", \"ingegneri capo\", che utilizzavano per il lavoro manuale parte dei soldati a richiesta ed erano in grado di mettere su un campo sotto attacco nemico in appena un paio d'ore. Il repertorio delle tipologie dei campi si divideva a seconda della durata dello stesso in giorni: \"tertia castra\" (un campo di tre giorni), \"quarta castra\" (un campo di quattro giorni), e cos\u00ec via.\nI campi permanenti venivano definiti \"castra stativa\", quelli che duravano di meno \"castra aestiva\" o \"aestivalia\" nei quali i soldati venivano alloggiati \"sub pellibus\" o \"sub tentoriis\", ossia nelle tende, e venivano messi in piedi per lo pi\u00f9 durante la stagione estiva. Durante l'inverno, i soldati si ritiravano nelle \"castra hiberna\", ossia campi costruiti con materiali pi\u00f9 solidi, spesso con vere e proprie caserme, edifici pubblici e muri in pietra. Le descrizioni pervenuteci dagli storici dell'epoca, come quelle di Polibio e di Igino, sono molto accurate e precise. La forma tracciata sul terreno era quadrata o rettangolare. L'accampamento veniva circondato da un fossato (\"fossa\") e da un rilievo di terra (\"vallum\") transennata poi da una palizzata.\nGli ingressi erano 4: la \"praetoria\" (5), rivolta verso l'esercito nemico, la \"decumana\" (7), dal lato opposto, utilizzata come via di fuga, la \"dextra\" (4) e la \"sinistra\" (6). Erano collegate da due grandi strade, la \"via praetoria\" (3) e la \"via principalis\" (2), che si intersecavano al centro. Nei pressi di questo incrocio si alzava la tenda del comandante, \"praetorium\" (1), con accanto il mercato (\"forum\") e la tesoreria (\"quaestorium\").\nDinanzi alla tenda del comandante venivano accampate le truppe ausiliarie mentre ai lati del \"praetorium\" alloggiavano le truppe scelte e gli ufficiali. Dietro di essi vi erano quindi le legioni il cui accampamento era diviso, perpendicolarmente alla \"via principalis\", da cinque vie. Per le esercitazioni veniva predisposto un'apposita area libera. Come difesa per le tende veniva costruito un muro fortificato e, al di fuori dell'accampamento, dei posti di osservazione, \"stationes\".\nCon i \"castra stativa\" il campo diventava una vera e propria cittadina con il suo mercato, le sue strade, i suoi luoghi religiosi, gli altari, e luoghi di adunata. Le fortificazioni erano massicce e realizzate con una gran perizia. Anche i ruoli erano ben definiti e ad ogni militare toccava una mansione precisa. Questi campi permanenti o semi-permanenti venivano costruiti di solito lungo le frontiere delle province e attorno ad essi si sviluppavano veri e propri villaggi o citt\u00e0 abitate da famiglie e gruppi che intendevano essere protetti o che volevano sfruttare i traffici commerciali. Anche gli stessi legionari spesso vi si trasferivano con tutta la famiglia. Molti di questi tipi di accampamento hanno poi originato vere e proprie citt\u00e0 come Coblenza, Strasburgo, Magonza, le citt\u00e0 fondate dai romani nell'Africa settentrionale, le citt\u00e0 inglesi il cui nome termina in -\"cester\" o -\"chester\" (castrum) e cos\u00ec via.\nTra le tipologie di campi spiccava anche il \"castra navalia\", costruito su una spiaggia o su una costa dopo uno sbarco. Anche in questi casi si costruivano massicce fortificazioni e caserme in muratura. Tra questi si ricordano i \"castra navalia\" costruiti sul Viminale, a Miseno e a Ravenna.\nNella storia romana, il campo ha assunto un ruolo decisivo perch\u00e9 permetteva agli eserciti di riposarsi e di utilizzare rifornimenti in maniera sicura anche sullo stesso campo di battaglia. N\u00e9 i Celti n\u00e9 i Germani avevano questa capacit\u00e0. I loro eserciti utilizzavano gli accampamenti solo per pochi giorni e la loro struttura aperta facilitava gli attacchi a sorpresa dei nemici.\nMedioevo ed epoca contemporanea.\nCon la caduta dell'Impero romano (476 d.C.), decadde anche la castrametazione, come decaddero le rigide regole della disciplina e dell'addestramento. Gli eserciti mercenari preferivano disperdersi nei centri abitati e mescolarsi alla popolazione.\nDurante il Medioevo si cominci\u00f2 a ricorrere principalmente a due tipologie di campi: uno leggero, in cui i militari alloggiavano in tende, la maggior parte delle volte piccole, che permettevano il bivacco minimo, e si difendevano tramite posti di guardia, e uno fortificato, che mostrava un carattere pi\u00f9 permanente disponendo anche di costruzioni in muratura e maggiori scudi difensivi. I responsabili per la costruzione degli accampamenti divennero i forieri di alloggiamento, veri e propri ufficiali il cui corpo precedeva le truppe. \nIntorno alla met\u00e0 del XIV secolo, soprattutto nelle operazioni di assedio, le fonti menzionano frequentemente l\u2019uso, da parte degli attaccanti, di accampamenti fortificati denominati bastite.\nIl vocabolo, di origine francese, appare in uso gi\u00e0 nel Duecento. \u00c8 quindi probabile che le bastite non dovessero essere molto differenti da altre fortificazioni in legno e terra che, dall\u2019et\u00e0 comunale, troviamo impiegate in assedi e combattimenti; campi fortificati, dotati di fossati, terrapieni e steccati, vennero realizzati fin dal XII secolo; e, nel corso del Duecento, tali strutture saranno adottate da tutti gli eserciti dei comuni dell\u2019Italia settentrionale. Abbiamo notizia di accampamenti fortificati realizzati durante operazioni d\u2019assedio, che non solo proteggevano l\u2019attaccante, ma anche rafforzavano il blocco statico intorno al luogo assediato. Ma i accampamenti fortificati venivano allestiti anche in aperta campagna, per proteggere eserciti in sosta, in modo che le truppe potessero sentirsi sicure come dentro le mura di una citt\u00e0.\nLe bastite si presentano dunque come apparati complessi, anche se provvisori; venivano erette in breve tempo, con materiale reperito in loco, ed erano destinate ad un uso temporaneo, legato per lo pi\u00f9 alla conduzione di una campagna bellica.\nI cronisti purtroppo non ci forniscono una descrizione puntuale di tali fortificazioni, tuttavia \u00e8 possibile trarre dalle loro opere alcuni dati che contribuiscono a dare un\u2019idea della loro fisionomia. Generalmente, soprattutto se erano allestite in pianura, esse erano dotate di fossati.\nLe bastite quindi vanno interpretate come l\u2019anello di collegamento tra gli accampamenti fortificati di et\u00e0 comunale e il campo militare italiano che si svilupper\u00e0, e sar\u00e0 descritto dai trattatisti militari rinascimentali, soprattutto dal 1440 in poi.\nDurante l'era moderna il sistema non \u00e8 cambiato molto e le truppe tendono sempre pi\u00f9 a viaggiare in unit\u00e0 separate e a fruire dunque di accampamenti sempre pi\u00f9 piccoli costruiti in posizione sempre pi\u00f9 mirate e strategiche, anche per sfuggire alla vista dei nemici.\nPer i campi permanenti, invece, si ricorre sempre di pi\u00f9 agli accantonamenti, ossia ad accampamenti fortificati all'interno di cittadine preesistenti o all'alloggio delle truppe nelle strutture comunali stesse di un villaggio o di una citt\u00e0.\nLa sicurezza degli accampamenti moderni \u00e8 ricercata nel mescolarsi con l'ambiente circostante e nella distribuzione di una rete postazioni di guardia. Con gli eserciti nazionali ricomparvero accampamenti in cui le truppe venivano sistemate in tende allineate, quindi riunite per specialit\u00e0 come: picchieri, moschettieri, cavalleria.\nGli eserciti francesi della Rivoluzione abolirono l'accampamento, forse ritenendo che esso frenasse l'impeto e l'entusiasmo delle truppe. Ben presto, nell'esercito napoleonico, l'accampamento ritorn\u00f2 in uso nell'aspetto e nell'organizzazione dei precedenti periodi.\nAl termine della prima guerra mondiale si ebbe un decisivo cambiamento nella struttura e nell'organizzazione degli accampamenti in conseguenza dell'aumentata capacit\u00e0 offensiva dell'aviazione e degli armamenti terrestri. Gli accampamenti si decentrarono, i materiali, i mezzi, i carriaggi e le sussistenze si mimetizzarono e si mascherarono."}
{"id": "566442", "revid": "173623", "url": "https://it.wikipedia.org/wiki?curid=566442", "title": "Status Quo (gruppo musicale)", "text": "Gli Status Quo sono un gruppo musicale rock britannico caratterizzato da una forte vena boogie, che ha riscosso molto successo negli anni settanta. La formazione fu fondata dal bassista Alan Lancaster e dal chitarrista Francis Rossi nel 1962.\nTra i pochi gruppi degli anni sessanta in grado di mantenersi sulla cresta dell'onda fino agli anni 2020, hanno costruito la loro carriera su un grande livello di successo durato decenni soprattutto nel Regno Unito, dove vengono considerati una sorta di istituzione nazionale. La band \u00e8 una tra le pi\u00f9 longeve del panorama musicale inglese e mantiene ancora una consistente popolarit\u00e0 internazionale.\nAutori di una vasta discografia, devono molto della loro fama alla produzione di un hard-boogie rock lineare e facilmente riconoscibile, fondato su una salda tecnica a intreccio tra chitarre elettriche, struttura di base essenziale in tre accordi e coinvolgenti esibizioni dal vivo. Dopo essere stati oggetto dai primi anni settanta di giudizi contrastanti e spesso altamente spregiativi, grazie all'elevato grado di longevit\u00e0 raggiunto e ad una rivalutazione della loro opera hanno ottenuto una netta riabilitazione critica nell'ultima fase della carriera.\nVengono ricordati per la produzione di incisioni per genere e stile assai diverse tra loro, quali il classico psichedelico \"Pictures of Matchstick Men\" (1968), l'hard rock di \"Down Down\" (1975), il boogie-rock di \"Rockin' All Over the World\" (1977), il rock da discoteca di \"Whatever You Want\" (1979) e la ballata antimilitarista \"In the Army Now\" (1986).\nTra i primati detenuti figura anche il record del maggior numero di singoli piazzati nelle classifiche inglesi, pi\u00f9 di sessanta \"hit\" dal 1968 al 2010.\nStoria del gruppo.\nLe origini.\nGli Status Quo cominciarono come gruppo \"freakbeat\" rock and roll nel 1962. La loro fondazione fu dovuta a Francis Rossi, proveniente da una famiglia di origini italiane, e Alan Lancaster, due adolescenti che suonavano nella stessa orchestra jazz alla Sedgehill Comprehensive School di Beckenham. Ispirandosi agli artisti allora pi\u00f9 in voga (come gli Shadows e Cliff Richard) Rossi e Lancaster decisero di dare vita a una band in principio chiamata \"Scorpions\", in seguito ribattezzata \"The Spectres\", e tennero il loro primo concerto al Samuel Jones Sports Club a Dulwich, a Londra sud, il 10 ottobre 1962.\nFu nel 1963, con l'arrivo di John Coghlan alla batteria e poi di Roy Lynes alle tastiere, che la formazione cominci\u00f2 ad assumere quella fisionomia definitiva grazie alla quale, da l\u00ec a qualche anno, riuscir\u00e0 a conseguire il successo. Gli Spectres iniziarono a comporre i loro brani e a suonare nei pub della capitale, riuscendo ad acquisire una certa notoriet\u00e0 come gruppo di avanguardia negli ambienti del beat londinese. Nel 1965, nel corso di un tour estivo in un campo vacanze a Butlin's Minehead, ebbero modo di conoscere il cantante-chitarrista Rick Parfitt, che allora suonava con un misconosciuto gruppo chiamato \"The Highlights\", usando lo pseudonimo di Rick Harrison. Prima della fine del 1965 Francis e Rick, ormai diventati intimi amici, si separarono per dedicarsi alle rispettive band, ma si impegnarono a lavorare insieme nel futuro. Nel frattempo, il 18 luglio 1966, gli Spectres raccoglievano i primi frutti del loro intenso girovagare per i locali londinesi riuscendo a firmare un contratto di cinque anni con l'etichetta Piccadilly Records. Vennero pubblicati subito alcuni singoli \u2013 \"I (Who Have Nothing)\", \"Hurdy Gurdy Man\" e, agli inizi del 1967, \"(We Ain't Got) Nothin' Yet\" \u2013 ma tutti con un deludente esito commerciale.\nIl successo.\nDati i modesti risultati ottenuti nel 1967 il gruppo decise di cambiare per la prima volta indirizzo musicale rivolgendosi alle atmosfere incantate della psichedelia. Gli Spectres mutarono il loro nome in \"Traffic\" (successivamente modificato in \"Traffic Jam\" per non essere confusi con i Traffic di Steve Winwood), e pubblicarono il singolo \"Almost but Not Quite There\" ma, anche in questo caso, con risultati commerciali molto incerti.\nTuttavia nella seconda met\u00e0 del 1967 Rick Parfitt abbandon\u00f2 il suo gruppo a causa di screzi con gli altri componenti e decise di unirsi definitivamente ai Traffic Jam in qualit\u00e0 di secondo chitarrista.\nDopo l'arrivo del nuovo membro, nel mese di novembre la band cambi\u00f2 il proprio nome in \"The Status Quo\" (denominazione assunta non per ragioni particolari, ma solo perch\u00e9 di semplice percezione e agevole da ricordare) e registr\u00f2 il singolo \"Pictures of Matchstick Men\", un brano composto da Rossi in circostanze assai curiose, mentre si era chiuso nel bagno di casa dopo un litigio con la giovanissima moglie:\nIl pezzo ottenne un forte lancio pubblicitario grazie alla prima partecipazione degli Status Quo alla trasmissione televisiva \"Top of the Pops\" e arriv\u00f2 fino al settimo posto nelle classifiche inglesi, divenendo il loro primo 45 giri di successo. Grazie ai consensi ottenuti partirono per un'intensa tourn\u00e9e e si recarono per la prima volta in Argentina (dove il singolo raggiunse il primo posto), Brasile e Messico; furono inoltre organizzate sedici date negli Stati Uniti dove vennero accolti come degni esponenti della cosiddetta \"British invasion\", nel novero cio\u00e8 delle numerose band inglesi che, sfruttando il percorso aperto dai Beatles, dominavano il mercato della musica mondiale dell'epoca.\nL'exploit che segu\u00ec a livello internazionale fece della canzone uno dei brani pi\u00f9 popolari della musica psichedelica, nonch\u00e9 il loro singolo pi\u00f9 venduto negli USA. Nel settembre del 1968 pubblicarono il loro primo 33 giri \"Picturesque Matchstickable Messages from the Status Quo\" e con il brano \"Ice in the Sun\" giunsero fino all'ottavo posto in classifica, confermandosi apprezzati esponenti della corrente psichedelica. Tuttavia, l'anno successivo, n\u00e9 l'album \"Spare Parts\" n\u00e9 i singoli da esso estratti riuscirono a ottenere il successo preventivato e molti critici li inclusero tra le band da \"One-hit wonder\" (cio\u00e8, il tipico gruppo incapace di replicare il grande successo iniziale).\nLa band reag\u00ec sia modificando il proprio nome (venne abbandonato l'articolo \"The\" per mantenere la semplice denominazione di \"Status Quo\"), sia imboccando una diversa direzione musicale, del tutto antitetica rispetto a quella precedente e fermamente orientata verso un energico e robusto boogie rock, e un look trasandato, fatto di capelli lunghi, camicie sdrucite e jeans strappati. Nel volgere di pochi mesi, grazie a un intenso periodo di ricerca, il gruppo riusc\u00ec ad acquisire una nuova identit\u00e0 musicale e a elaborare uno stile immediatamente riconoscibile, meno complesso ma di forte richiamo commerciale.\nEcco come Francis Rossi ricorda quella fase: \nSulla stessa linea Rick Parfitt:\nAssai importante si rivel\u00f2 la figura di Bob Young, un giovane scrittore e poeta che, oltre ad accompagnare il gruppo suonando l'armonica a bocca in numerose esibizioni dal vivo, cominci\u00f2 anche a collaborare in qualit\u00e0 di paroliere alla stesura di molti nuovi e fortunati brani.\nResosi conto che la nuova strada imboccata dai compagni lasciava ormai pochissimo spazio al suo strumento, il tastierista Roy Lynes decise di abbandonare la band nel 1970. Il gruppo pertanto si defin\u00ec stabilmente come quartetto (Rossi, Parfitt, Lancaster, Coghlan), abbandon\u00f2 la Pye e cominci\u00f2 a dedicarsi a un'intensissima serie di concerti in giro per l'Inghilterra.\nGrazie al consenso di pubblico riscosso (in particolare al festival di Reading nel mese di agosto del 1972), la band riusc\u00ec a concludere un nuovo contratto con l'etichetta Vertigo Records e inizi\u00f2 ad autoprodurre i propri lavori conseguendo una lunga scia di successi: tutti i 33 giri (quattordici in tutto) pubblicati dal 1972 al 1982 entrarono nella Top 5 delle classifiche inglesi (quattro di essi raggiunsero il primo posto), mentre grande successo riscossero singoli come \"Paper Plane\" (1972), \"Caroline\" (1973), \"Down Down\" (primo nella classifica di vendite nazionali nel gennaio 1975), \"Rockin' All Over the World\" (sette milioni di copie vendute nel 1977) e \"Whatever You Want\" (1979). Grazie a questa consistente serie di successi il gruppo riusc\u00ec a costruire un solido rapporto con il pubblico, specialmente inglese.\nNonostante fossero divenuti una delle pi\u00f9 note rock band provenienti dal Regno Unito, gli Status Quo videro spesso la critica prendere le distanze dalla loro produzione discografica, giudicata in certi frangenti eccessivamente semplice e disimpegnata. In alcuni casi, tuttavia, anche gli addetti ai lavori si accodarono al pubblico nel riconoscere il giusto valore alle loro produzioni discografiche: album come \"Hello!\" (1973, n. 1 nel Regno Unito), \"On the Level\" (1975, n. 1) e \"Whatever You Want\" (1979, n. 3), vennero quasi unanimemente riconosciuti quale genuina espressione di un talento capace di esprimersi non solo attraverso un rock piacevolmente semplice e lineare ma, in certi casi, anche con lavori connotati da pregevoli contenuti qualitativi.\nMa tutti furono d'accordo nel riconoscere che gran parte della fortuna di Rossi e compagni era dovuta alla verve esternata nelle esibizioni dal vivo: il loro \"1977 Live!\", il doppio album dal vivo registrato all'Apollo di Glasgow nell'ottobre del 1976, oltre ad avere riscosso, all'epoca della pubblicazione, notevole successo di vendite internazionali (n. 3 nel Regno Unito e disco di platino in molti paesi), viene ritenuto uno dei live pi\u00f9 intensi della storia del rock.\nNel 1976 gli Status Quo realizzarono una cover della canzone dei Beatles \"Getting Better\" per il documentario musicale \"All This and World War II\". In quello stesso anno cominci\u00f2 anche una collaborazione con il tastierista Andy Bown, ex membro dei The Herd e dei Judas Jump, che tuttavia rimase con il contratto della EMI di artista solista, suonando quindi come accompagnatore esterno e restando non accreditato alle loro produzioni discografiche fino al 1982.\nAll'avanguardia nell'elaborazione di nuovi metodi di promozione musicale, gli Status Quo furono anche la prima rock band a intuire l'importanza di strategie di collegamento tra il mercato discografico e le grandi \"major\" commerciali. Nel 1976, per promuovere \"Blue for You\", uno dei loro \"long playing\" di maggior successo, stipularono un contratto pubblicitario milionario con l'industria della \"Levi's Strauss\" comparendo vestiti in blue-jeans in decine di migliaia di manifesti disseminati in tutto il Regno Unito. La formula diede vita a un nuovo legame tra mondo del rock e grandi marchi commerciali mai pi\u00f9 abbandonato nei decenni successivi.\nGli anni ottanta e novanta.\nNei primi anni ottanta, grazie a singoli come \"What You're Proposing\" e \"Something 'Bout You Baby I Like\", la band riusc\u00ec a consolidare ulteriormente il suo successo mantenendosi ai vertici delle liste di gradimento del pubblico.\nTuttavia, dopo anni di vita in comune, cominciarono ad affacciarsi e a lasciare il segno le prime consistenti frizioni interne, ulteriormente aggravate da un consumo sempre pi\u00f9 smodato di cocaina e altre sostanze stupefacenti. Irrimediabilmente ci\u00f2 contribu\u00ec a rendere ancora pi\u00f9 instabile il gi\u00e0 precario equilibrio tra i quattro, conducendo alla chiusura del ciclo con la storica formazione originale.\nIl primo duro colpo alla solidit\u00e0 del gruppo venne inferto da John Coghlan che al termine del 1981 lasci\u00f2 i compagni per essere sostituito alle percussioni da Pete Kircher, proveniente dagli Honeybus. Con questa formazione dalla vita effimera gli Status Quo incisero ancora due 33 giri prima di sciogliersi.\nSubito dopo l'abbandono di Coghlan, la band pubblic\u00f2 l'album intitolato \"1+9+8+2 = XX\" e conobbe l'ennesima annata di successo insediandosi di nuovo ai vertici delle classifiche inglesi. Anche il principe Carlo e la sua consorte Lady Diana si scomodarono per assistere a un loro concerto al National Exhibition Centre di Birmingham (cosa fino a quel momento mai accaduta e inaudita per qualunque membro della famiglia reale inglese).\nA dispetto di ci\u00f2 i disaccordi interni erano ancora ben lontani dall'esaurirsi e, anzi, finirono ben presto per logorare in maniera praticamente irreparabile anche i rapporti tra i componenti superstiti.\nI contrasti maggiori nacquero in occasione della registrazione dell'album del 1983 \"Back to Back\", soprattutto in relazione ai due brani trainanti che verranno in seguito pubblicati come singoli. In particolare Alan Lancaster aveva scritto il brano \"Ol' Rag Blues\", ma rimase profondamente irritato dal fatto che la casa discografica avesse scelto di pubblicare la versione cantata da Francis Rossi anzich\u00e9 quella cantata da lui. Inoltre sempre Alan oppose un duro ostracismo verso un brano composto da Francis, \"Marguerita Time\", sostenendo che si trattava di un pezzo completamente inadeguato per la band in quanto troppo leggero e orientato verso il pop. Anche su questo fronte, per\u00f2, la spunt\u00f2 Francis e il singolo, fatto saggiamente uscire in prossimit\u00e0 delle feste natalizie, giunse fino alla terza posizione in Inghilterra.\nMalgrado ci\u00f2, i conflitti interni erano ormai tali da non consentire pi\u00f9 una serena convivenza: gli Status Quo annunciarono il loro addio suonando l'ultima volta nel luglio 1984 nel Milton Keynes Bowl e si riformarono in via eccezionale con Alan al basso per esibirsi come gruppo di apertura al Live Aid, lo storico grande concerto organizzato per motivi di beneficenza da Bob Geldof allo stadio londinese di Wembley il 13 luglio 1985.\nL'esibizione al Live Aid, oltre a restare l'ultima con Alan Lancaster al basso, rimane la pi\u00f9 nota nella lunga carriera della band.\nAl termine del 1984, nel periodo di inattivit\u00e0 con il gruppo, Rossi e Parfitt vennero convocati da Bob Geldof per dare vita alla Band Aid e partecipare insieme ai pi\u00f9 noti artisti del rock inglese alla incisione del singolo \"Do They Know It's Christmas?\", a sostegno delle sfortunate popolazioni africane prostrate dalle carestie.\nNel 1985, mentre Lancaster si trasfer\u00ec in via definitiva in Australia dove entr\u00f2 a fare parte della rock band dei Party Boys, Rossi registr\u00f2 due singoli insieme al paroliere Bernie Frost, suo vecchio partner nella composizione di numerosi brani. Anche Parfitt cominci\u00f2 a lavorare per un album solista che per\u00f2 non venne mai pubblicato, anche se molti brani furono in seguito registrati insieme alla nuova formazione degli Status Quo e pubblicati soprattutto come lato B dei singoli.\nIl bassista John 'Rhino' Edwards e il batterista Jeff Rich, entrambi ex collaboratori di Judie Tzuke ed ex componenti della Climax Blues Band, assistettero Parfitt durante le registrazioni.\nNell'estate del 1985, Rossi, Parfitt e Bown iniziarono a lavorare per un nuovo 33 giri e, assieme a Edwards e Rich, diedero origine alla nuova formazione della band. Ma Lancaster, venutone a conoscenza, invi\u00f2 subito dall'Australia una ingiunzione legale allo scopo di inibire loro di utilizzare il nome \"Status Quo\" nelle nuove produzioni discografiche senza la sua approvazione. L'ingiunzione costrinse la band a fermarsi per alcuni mesi ma, dopo un'aspra contesa giudiziaria, venne finalmente respinta in seguito a un'udienza della corte civile britannica nel gennaio del 1986.\nAlla fine l'album \"In the Army Now\" vide la luce nell'estate del 1986: \u00e8 ricordato specialmente per la grande affermazione dell'omonimo brano che si insedi\u00f2 ai vertici delle classifiche internazionali e che, per l'argomento trattato (e con un esplicito video musicale che mostrava la durezza della vita dei soldati) divenne un inno tra i giovani obiettori di coscienza della allora Unione Sovietica, i quali, cogliendo il fervente clima di cambiamento dovuto alla nascente \"Perestrojka\", si ponevano in aperta contestazione con la rigida politica bellica seguita fino a quel momento dal loro governo. Quando, nell'estate del 1988, gli Status Quo si recarono in tourn\u00e9e proprio in Unione Sovietica, furono ripagati da una massiccia partecipazione del pubblico moscovita dell'Olimpic Stadium, mentre le sospettose autorit\u00e0 russe seguirono l'evento con estrema attenzione e prima della loro ripartenza trattennero a lungo e sottoposero a certosina perquisizione ogni singolo pezzo del loro equipaggiamento da concerto.\nMusicalmente sempre pi\u00f9 vicina al pop, negli anni successivi la band continu\u00f2 a pubblicare nuovo materiale e a scalare con regolarit\u00e0 le classifiche di vendita; appartengono a questa fase i singoli \"Burning Bridges\" (n. 5 nel Regno Unito nel 1988), \"Anniversary Waltz\" (n. 2 nel 1990) e l'inno celebrativo della squadra di calcio del Manchester United \"Come on You Reds\" (n. 1 nel 1994). Nel 1990 fu pubblicata l'antologia \"Rocking All Over the Years\", che divenne il disco pi\u00f9 venduto nella storia del gruppo. Ampio successo riscosse anche \"Don't Stop\" (n. 2 nel Regno Unito), un album di cover pubblicato nel 1996.\nSempre fedeli alla scelta di seguire uno stile ruvido e diretto ma senza mai allontanarsi da ironia e senso dello humour, diedero vita a uno degli aneddoti pi\u00f9 divertenti della loro carriera nel febbraio del 1991 quando furono chiamati per essere premiati alla cerimonia dei BRIT Awards per il contributo dato all'industria musicale britannica. Qui Rossi e compagni si presentarono in perfetto smoking in linea con la solennit\u00e0 dell'evento e l'eleganza della serata, ma sbigottirono tutti i presenti quando, ricevuto il premio e rimasti soli sul palco per eseguire un pezzo, si stracciarono lo smoking di dosso rimanendo con la \"tenuta\" di jeans che avevano nascosta sotto il vestito.\nLa band continu\u00f2 a lavorare senza sosta, anche con un'intensa attivit\u00e0 concertistica, fino al maggio del 1997, quando Rick Parfitt sub\u00ec lo shock di un violento attacco di cuore. Fu sottoposto a intervento chirurgico e tre mesi dopo riusc\u00ec a tornare sulla scena con un'esibizione a Norwich.\nIl nuovo millennio.\nIl batterista Jeff Rich abbandon\u00f2 il gruppo nel 2000 e venne sostituito dal pi\u00f9 energico Matt Letley, a sua volta rimpiazzato dal giovane Leon Cave nel 2013. Nel 2001 anche il tastierista Andy Bown fu costretto ad abbandonare la band per un anno a causa di motivi familiari e venne provvisoriamente sostituito durante le esibizioni live da Paul Hirsh, precedentemente membro della band dei Voyager.\nCon l'inizio del nuovo millennio furono pubblicati sia lavori nuovi, sia diverse \"compilation\" con brani rari anche inediti. Il disco pi\u00f9 rappresentativo di quella fase fu senza dubbio \"Heavy Traffic\", album del 2002 che sanc\u00ec il ritorno allo stile degli anni settanta provocando una nuova forte impennata dell'affetto del pubblico con un imponente tour mondiale da tutto esaurito.\nNel gennaio del 2010 Francis Rossi e Rick Parfitt, i due membri storici del gruppo, furono insigniti dalla Regina Elisabetta del titolo di \"Ufficiali dell'Ordine dell'Impero Britannico\" per meriti musicali.\nNel 2012 gli Status Quo si esibirono in qualit\u00e0 di attori in un film interamente girato nelle isole Figi, nel quale interpretarono se stessi. Intitolato \"Bula Quo!\", venne distribuito nelle sale cinematografiche del Regno Unito nell'estate del 2013. Sempre nel 2012, dopo tre decenni di separazione e litigi, si ritrovarono nella storica formazione originale con il ritorno di Alan Lancaster e John Coghlan, organizzando un breve tour inglese nel marzo del 2013. Visto il successo di pubblico ottenuto con l'iniziativa si offrirono ai propri fan con la formazione originale in un ultimo definitivo tour europeo nella primavera del 2014.\nNel giugno 2016, al termine di un concerto in Turchia, Rick Parfitt venne nuovamente colpito da infarto. Rimase in vita ma ebbe l'ordine tassativo dei medici di non esibirsi pi\u00f9 dal vivo. Gli Status Quo decisero comunque di rispettare gli obblighi contrattuali assunti e portarono a compimento il tour assumendo in sua sostituzione alla chitarra ritmica il giovane Richie Malone.\nRitiratosi dall'attivit\u00e0 concertistica, Parfitt cominci\u00f2 a dedicarsi alla scrittura della sua autobiografia e alla pubblicazione di un album solista quando, il 24 dicembre 2016, all'et\u00e0 di 68 anni, perse la vita presso l'ospedale di Marbella in seguito a una setticemia provocata dalle complicanze di un infortunio alla spalla. L'album di Parfitt venne completato anche grazie al contributo di alcuni grandi nomi del rock britannico come Brian May dei Queen e Chris Wolstenholme dei Muse. Intitolato \"Over and Out\", venne pubblicato postumo nel marzo 2018 piazzandosi al terzo posto delle classifiche inglesi.\nOrmai sempre pi\u00f9 raccolti attorno alla figura carismatica del \"frontman\" Francis Rossi, gli Status Quo continuarono a esibirsi in lunghi tour dal vivo e, nel settembre 2019, arrivarono a pubblicare \"Backbone\", il loro 33\u00ba album di studio, il primo senza Rick Parfitt. Il disco venne ben accolto dalla critica e raggiunse il 6\u00ba posto delle classifiche inglesi.\nPur non avendo pi\u00f9 il seguito internazionale di un tempo, gli Status Quo vantano ancora una grande schiera di fan nel Regno Unito e continuano ad essere molto popolari in larghe parti d'Europa, specialmente in Scandinavia, Germania e Paesi Bassi.\nStile musicale.\nGli Status Quo hanno attraversato varie ere musicali e sono sopravvissuti a ciascuna di esse, non di rado lasciandosi ispirare dalle nuove sonorit\u00e0 (e dai nuovi stili) che le tendenze del momento proponevano. Malgrado siano famosi per la produzione di canzoni molto semplici caratterizzate dallo stesso schema (ritmo in 4/4 e struttura di tre accordi), la loro produzione di inizio carriera legata al beat, al rock e al pop psichedelico evidenzia uno stile musicale molto variegato e una complessit\u00e0 superiore rispetto alla maggior parte degli altri gruppi contemporanei degli anni sessanta.\nUn intenso periodo di ricerca affrontato nei primi anni settanta li ha in seguito portati a sviluppare una salda tecnica a intreccio tra le chitarre di Rossi e Parfitt, grazie alla quale hanno sperimentato un approccio musicale meno complesso e pi\u00f9 commerciale che ha consentito loro di percorrere con successo l'hard rock, il boogie-woogie, il rock and roll e il blues rock, spingendosi fino al rock da discoteca alla fine del decennio (in quest'ultima fase si inseriscono singoli come \"Accident Prone\" e il notissimo \"Whatever You Want\").\nInoltre hanno rivisitato ed elaborato in chiave hard generi come il country rock e il folk rock, componendo gighe musicali di impostazione popolare e, in qualche raro caso, anche motivi arabeschi ispirati al beat e alla musica celtica (\"Gerdundula\" del 1971).\nInfine hanno esplorato il pop rock e le sintesi elettroniche negli anni ottanta. Con il nuovo millennio sono tornati al classico genere hard che li aveva resi celebri negli anni settanta.\nA innovativi sbocchi musicali hanno dato vita brani come \"Mystery Song\" (1976), da molti ritenuti precursori del metal. Pezzi quali \"Is There a Better Way\" (1976) vengono invece menzionati quali anticipatori del genere punk. Molte pop band degli anni ottanta (ad es. Spandau Ballet, Style Council, Ultravox) si sono dette influenzate specialmente dagli equilibri delle armonie e dall'ispirazione dello stile melodico mentre, dalla fine degli anni novanta, gruppi della scena dance e techno hanno sovente utilizzato suoni campionati di alcuni loro pezzi per amalgamarli con le sonorit\u00e0 elettroniche della nuova era (Apollo 440, Groove Armada, Scooter).\nRilevanza nella cultura di massa ed eredit\u00e0 artistica.\nGli Status Quo sono noti per avere affrontato nella loro lunga carriera una sola vera (ma decisiva) svolta musicale a partire dal 1970 quando, influenzati dai lavori di Chuck Berry e dal blues rock dei Fleetwood Mac, cominciarono a produrre una musica molto pi\u00f9 dura, energica e fondata sul tempo a 12 battute tipico della musica blues. Affermatisi quali esponenti autorevoli del genere hard si distinsero dagli altri gruppi per avere improntato il loro stile a semplicit\u00e0, immediatezza e (per lo pi\u00f9) disimpegno puro, con il prevalente, dichiarato obiettivo di divertire il pubblico. A causa dello scarso impegno sociale profuso nei testi e della essenzialit\u00e0 di molte incisioni, furono spesso oggetto di riprensioni critiche anche feroci. Tuttavia, proprio la peculiarit\u00e0 della loro offerta musicale li condusse ad affermarsi sempre pi\u00f9 come band \"trasversale\", praticamente un \"unicum\" nel panorama musicale britannico, capace di resistere al tempo e alle mode, con eco prolungata attraverso gli anni e forti consensi di pubblico anche nelle epoche successive.\nCi\u00f2 consent\u00ec loro di lasciare una forte impronta nella cultura popolare di massa specialmente in patria: la semplicit\u00e0 delle composizioni, il marcato senso dello humour, la sobriet\u00e0 dell'immagine (molto vicina a quella della gente comune), la longevit\u00e0 conseguita e la mancanza di un altro gruppo in grado di raccoglierne per genere e stile l'eredit\u00e0 artistica, gi\u00e0 dalla met\u00e0 degli anni novanta indussero i media d'oltremanica ad appellarli sempre pi\u00f9 quale \"Istituzione Britannica\" (\"British Institution\"), in quanto nazionalpopolari e rappresentativi di alcuni aspetti caratteristici della cultura tradizionale della societ\u00e0 inglese. Infine, sono stati ascoltati da generazioni di artisti rock, nei confronti dei quali hanno finito con l'esercitare un'influenza a volte determinante. Band come AC/DC, Airbourne, Big Country, Bon Jovi, Coldplay, Def Leppard, Europe, Peter Green (Fleetwood Mac), Kaiser Chiefs, Metallica, Muse, Oasis, Quiet Riot, Radiohead, Sex Pistols, Stereophonics, The Rasmus e molte altre, hanno spesso evidenziato di essere state ispirate o influenzate dalla loro musica.\nIn un'intervista concessa alla rivista inglese \"Classic Rock\" nell'ottobre del 2003 Lars Ulrich, batterista dei Metallica, ha dichiarato che i Quo sono tra i gruppi che pi\u00f9 ne hanno ispirato lo stile e di essersi spesso recato a vederli anche dal vivo.\nRapporto con la critica.\nIl periodo pi\u00f9 apprezzato dalla critica musicale rimane quello degli anni sessanta, quando gli Status Quo si imposero come gruppo di avanguardia nell'ambito della corrente psichedelica, prestandosi al pi\u00f9 ampio sperimentalismo.\nI rapporti subirono una netta metamorfosi dopo il passaggio al genere hard boogie-rock: all'enorme appoggio del pubblico non fecero riscontro giudizi altrettanto unanimi degli addetti ai lavori (specialmente inglesi) e a chi li disprezz\u00f2 per l'eccessiva immediatezza dei toni e il troppo disimpegno, si contrapposero altri che invece elogiarono la genuinit\u00e0 e la purezza della loro musica.\nSotto il profilo critico la band rimase a lungo tra le pi\u00f9 discusse del panorama musicale britannico e solo nell'ultima fase della carriera, anche grazie all'elevato grado di longevit\u00e0 raggiunto, riusc\u00ec a ottenere concordi giudizi di apprezzamento nell'ambito di una generale rivalutazione critica.\nCarattere delle esibizioni.\nCon oltre concerti tenuti in sessant'anni di attivit\u00e0, la dimensione live ha avuto un ruolo decisivo nel consentire di mantenere nel tempo una porzione di pubblico cos\u00ec vasta e fedele. Gli Status Quo si presentano sul palco con jeans, scarpe da ginnastica, camicie sbracciate e le Fender Telecaster a tracolla dei due chitarristi Francis Rossi e Rick Parfitt (quest'ultimo rimpiazzato dal 2016 da Richie Malone).\nLa consistente durata dei concerti nei primi anni settanta (fino a tre ore), nel tempo ha lasciato spazio a esibizioni pi\u00f9 ridotte e generalmente contenute entro le due ore. Alquanto sobri sotto il profilo di effetti luminosi e speciali, gli spettacoli si fondano essenzialmente su ritmo, energia e dinamismo in un approccio interattivo con il pubblico scandito da ironia, divertimento e svariate improvvisazioni strumentali.\nFormazione.\nEx componenti.\nDi fatto quinto componente della band negli anni settanta fu Bob Young, coautore di molti brani e accompagnatore della band con l'armonica a bocca nei concerti live. Dal 2001 Young \u00e8 tornato a collaborare con la band."}
{"id": "566443", "revid": "1305772", "url": "https://it.wikipedia.org/wiki?curid=566443", "title": "All the Right Reasons", "text": "All the Right Reasons \u00e8 il quinto album in studio del gruppo musicale canadese Nickelback, pubblicato il 4 ottobre 2005 dalla Roadrunner Records.\nSi tratta del primo album con il nuovo batterista Daniel Adair, che ha sostituito Ryan Vikedal nel gennaio 2005.\nSuccesso commerciale.\n\"All the Right Reasons\" ha debuttato in vetta alla Billboard Canadian Albums, portando i Nickelback a raggiungere tale obiettivo per la terza volta consecutiva in carriera. Anche negli Stati Uniti d'America il disco ha debuttato al primo posto della relativa classifica, con una vendita pari a copie nella prima settimana. Il disco non \u00e8 mai sceso al di sotto della posizione 30 della Billboard 200 in 110 settimane, rendendo il gruppo il primo ad avere un album nella top 30 per le prime 100 settimane dalla pubblicazione di \"Come On Over\" di Shania Twain nel 1997, che ci rimase per 123 settimane consecutive. Inoltre, cinque singoli estratti hanno raggiunto la top 20 della classifica statunitense dei singoli: \"Photograph\", \"Savin' Me\", \"Far Away\", \"If Everyone Cared\" e \"Rockstar\", diventando uno dei pochi album rock a produrre cinque o pi\u00f9 singoli nella top 20 statunitense; \"Photograph\", \"Far Away\" e \"Rockstar\" sono entrati in top 10, facendo dei Nickelback la prima rock band degli anni 2000 a raggiungere tale risultato con tre singoli dello stesso album.\nNel Regno Unito l'album ha debuttato alla posizione 13 della Official Albums Chart, prima di lasciare velocemente la top 75 con nessun singolo in top 20. Mentre stava per diventare il disco con meno vendite della band dall'uscita di \"Curb\" nel 1996, ha avuto un'inaspettata ripresa ad inizio 2008, soprattutto grazie al lancio del singolo \"Rockstar\", che \u00e8 diventato il singolo di maggior successo nel paese. L'album ha quindi migliorato il proprio piazzamento in classifica raggiungendo il secondo posto ed ottenendo un disco di platino."}
{"id": "566446", "revid": "38120", "url": "https://it.wikipedia.org/wiki?curid=566446", "title": "Boy-scout", "text": ""}
{"id": "566447", "revid": "1516566", "url": "https://it.wikipedia.org/wiki?curid=566447", "title": "San Lazzaro", "text": ""}
{"id": "566448", "revid": "1573940", "url": "https://it.wikipedia.org/wiki?curid=566448", "title": "KURAU Phantom Memory", "text": " \u00e8 una serie anime giapponese composta da 24 episodi di genere fantascientifico, prodotta dallo studio Bones e Media Factory. Ambientata intorno al all'anno 2100, essa esplora in profondit\u00e0 temi quali le relazioni interpersonali e il ruolo dell'etica nella scienza.\nStoria.\nIl Dottor Amami \u00e8 uno scienziato disilluso il quale sta lavorando allo sviluppo di un'energia alternativa molto particolare denominata Rynax.\nNel giorno del suo dodicesimo compleanno, sua figlia Kurau lo accompagna al laboratorio di ricerca quando un esperimento va fuori controllo e lei cade a terra incosciente colpita da un raggio di energia.\nQuando si risveglia si scopre che ormai il suo corpo \u00e8 controllato dalle Rynax, che sono organismi viventi e non pi\u00f9 forme pure di energia.\nUno di questi \u00e8 troppo debole per svegliarsi e lo fa dopo dieci anni, creando una gemella identica di Kurau, solo avendo un corpo di 12 anni.\nQuesto dar\u00e0 il via alla interazione tra le due quasi come sorelle."}
{"id": "566449", "revid": "158913", "url": "https://it.wikipedia.org/wiki?curid=566449", "title": "Garizim", "text": "Il Gariz\u00ecm (in ebraico: \"Gherizim\") \u00e8 una montagna di 868\u00a0m. che si trova in Palestina ad ovest della citt\u00e0 di Sichem.\nNella Bibbia.\nLa testimonianza biblica parla del suo carattere sacro sin dall'antichit\u00e0 (cfr. Deuteronomio ). Separatisi dai Giudei, i Samaritani costruirono sul Gariz\u00ecm un tempio (2 Maccabei ), nel luogo sul quale - secondo una loro tradizione - avvenne il sacrificio di Abramo. Ai piedi del monte la tradizione situa il pozzo di Giacobbe. Il tempio sul Gariz\u00ecm, costruito all'epoca di Alessandro Magno (328 a.C.) a imitazione del tempio di Gerusalemme, fu distrutto duecento anni dopo da Giovanni Ircano (128 a.C.). Ma tra i Samaritani rest\u00f2 la convinzione che su quel monte bisognava adorare Dio (cfr. Giovanni ). Il monte fu sede nel 36 d.C. di una rivolta, duramente repressa da Ponzio Pilato, all'epoca prefetto della Giudea e nel 67 d.C. i Samaritani che qui si erano rifugiati, furono sconfitti dal \"legatus legionis\" di Vespasiano, Sesto Vettuleno Ceriale, poi massacrati in numero di 11.600.\nNel 1964 vennero rinvenuti sul Gariz\u00ecm i resti dell'antico tempio samaritano.\nAd oggi il monte \u00e8 ancora sito sacro per il samaritanesimo, sede delle cerimonie officiate dai sommi sacerdoti samaritani. Ai suoi piedi sorge l'ultimo villaggio interamente samaritano, Kiryat Luza.\nCollegamenti esterni.\nhttp://www.zoominto.com/zoomapi/ZoomButt.gif"}
{"id": "566454", "revid": "2", "url": "https://it.wikipedia.org/wiki?curid=566454", "title": "Satellite galileiano", "text": ""}
{"id": "566461", "revid": "226458", "url": "https://it.wikipedia.org/wiki?curid=566461", "title": "Resinazione", "text": "La resinazione \u00e8 il procedimento di estrazione e raccolta della resina con tecniche particolari di incisioni, che restano visibili sul tronco. Pu\u00f2 essere praticato con procedimento \"a vita\", su piante destinate allo sfruttamento, o \"a morte\", apportando 3 o 5 incisioni su uno stesso tronco, sulle piante mature destinate all'abbattimento."}
{"id": "566462", "revid": "1982", "url": "https://it.wikipedia.org/wiki?curid=566462", "title": "Carlo III di Parma", "text": "Biografia.\nInfanzia.\nCarlo III nacque nella Villa delle Pianore vicino a Lucca, unico figlio maschio di Carlo Ludovico, Principe di Lucca (in seguito duca di Lucca e Duca di Parma), e di sua moglie, la principessa Maria Teresa di Savoia, figlia di Vittorio Emanuele I di Sardegna. In famiglia era chiamato \"Danduccio\". Alla morte della nonna, Maria Luisa di Spagna, il 13 marzo 1824, Carlo divenne principe ereditario di Lucca.\nFerdinando Carlo trascorse gran parte dei primi dieci anni della sua vita seguendo i suoi genitori nei loro frequenti viaggi nei loro castelli di Urschendorff e Weistropp, vicino a Dresda, e alla corte di Vienna. Quando aveva quattro anni, la responsabilit\u00e0 della sua educazione fu affidata ad un sacerdote ungherese, Zsigmond De\u00e1ki. Gli fu insegnata storia e lingua italiana da Lazzaro Papi, direttore della Biblioteca di Lucca. Impar\u00f2 francese, ungherese, tedesco, inglese e spagnolo.\nFino al 1833, quando la corte torn\u00f2 a Lucca, Carlo fu affidato alle cure della madre in un clima austero e religioso. Da figlio unico, Carlo era molto amato dai suoi genitori, ma erano una coppia con diverse personalit\u00e0: la madre era molto pia e si rivolgeva sempre pi\u00f9 alla religione. Fin da adolescente, Carlo la vedeva poco. Maria Teresa si ritir\u00f2 completamente dalla corte lucchese, vivendo in permanente reclusione, prima a Villa di Marilia e poi nella sua villa di Pianore, dove circondata da sacerdoti e suore, dedic\u00f2 la sua vita alla religione. Carlo aveva pi\u00f9 cose in comune con suo padre: abilit\u00e0 per le lingue, passione per i viaggi, un senso dell'umorismo grossolano e una natura irrequieta. Tuttavia, Carlo Ludovico era un uomo edonista che non poteva stare in compagnia con suo figlio molto spesso o per molto tempo. Di conseguenza, Carlo crebbe irrequieto e molto viziato. I suoi insegnanti non potevano controllare n\u00e9 la sua natura ribelle n\u00e9 la sua irresponsabilit\u00e0 sfrenata.\nNella sua adolescenza, Carlo svilupp\u00f2 un interesse per la vita militare. Entr\u00f2 nell'esercito a Lucca vivendo da semplice soldato, condividendo la vita in caserma, le ore nei campi di addestramento e le lunghe esercitazioni tra le pendici dell'Appennino. Era ben considerato dai suoi soldati. Per regolare il suo addestramento militare, e sperando che l'esercito migliorasse il suo carattere, il padre di Carlo ottenne da Carlo Alberto di Sardegna il permesso di ammetterlo nell'esercito piemontese. Nel 1841, all'et\u00e0 di diciotto anni, Carlo fu inviato alla Scuola Militare di Torino . Ricevette una commissione nell'esercito piemontese con il grado di capitano nella cavalleria novarese. Tuttavia, dopo un anno di servizio, torn\u00f2 a casa in cattivi rapporti con il re Carlo Alberto e ancor pi\u00f9 con il figlio del re, Vittorio Emanuele. Scriveva Vittorio Emanuele: \u00ab Ferdinando da Lucca \u00e8 partito di qui l'estate scorsa piuttosto arrabbiato con me e da allora non mi ha fatto sapere sue notizie. Ma gli auguro ogni felicit\u00e0, e anche buon senso, che per\u00f2 credo fermamente che non otterr\u00e0 mai \u00bb.\nMatrimonio.\nNel 1845, poich\u00e9 il ducato di Lucca era in grande difficolt\u00e0 economica, il padre di Carlo decise di darlo in sposa ad una principessa con una cospicua dote. La sposa prescelta fu la principessa Luisa Maria Teresa di Francia (1819-1864), l'unica sorella del pretendente legittimista al trono di Francia, il conte di Chambord. Era la figlia del duca di Berry e la nipote del re Carlo X di Francia. Carlo, che all'epoca aveva ventidue anni, inizialmente era riluttante a sposarla. Aveva quattro anni pi\u00f9 di lui; era sua parente stretta e non gli piaceva l'ideologia del suo entourage, il partito legittimista. Avrebbe preferito aspettare altri tre anni per sposarsi, trovando poi una sposa pi\u00f9 di suo gradimento. Tuttavia, poich\u00e9 suo padre lo minacci\u00f2 di tagliargli i fondi, lasciandolo completamente indigente, Carlo accett\u00f2 l'idea. Carlo e Luisa Maria erano cugini e si conoscevano da quando erano bambini.\nLa cerimonia ebbe luogo il 10 novembre 1845 allo Schloss Frohsdorf, vicino a Lanzenkirchen in Austria. La coppia trascorse la luna di miele a \u00dcchendorff e poi in Inghilterra. La vita matrimoniale della coppia fu felice per alcuni anni. Ebbero quattro figli.\nLuisa Maria era descritta a quel tempo come una donna dalla carnagione chiara con capelli dorati e occhi azzurri, ma non molto alta. Era riservata, fredda, insensibile e priva di fascino. Come la maggior parte dei legittimisti, le sue idee politiche erano quelle del secolo precedente. Tuttavia, per i primi anni della loro vita coniugale, Carlo fu felice con lei. \nFino a quando non divenne duca di Parma, Carlo era conosciuto come il Duchino, il piccolo duca, un riferimento sia alla sua statura che al suo status di erede del padre. Sebbene fosse alto, era di costituzione esile. I suoi genitori erano entrambi molto belli, ma lui no. I suoi capelli erano folti e scuri e aveva grandi occhi prominenti. Un naso grande, un collo lungo e un mento sfuggente completavano il suo viso. Aveva una figura curata, finemente proporzionata, di cui era molto orgoglioso. Era un dandy che si vestiva elegantemente ed era molto meticoloso riguardo al suo abbigliamento. Carlo viaggi\u00f2 molto. Fuori dall'Italia spesso us\u00f2 il titolo di \"Marchese di Castiglione\" e in Italia quello di \"Conte di Mulazzo\".\nAcquisizione di Parma.\nIl 17 dicembre 1847 l'Imperatrice Maria Luisa mor\u00ec e il padre di Carlo le successe come duca Carlo II di Parma. Il Ducato di Lucca fu incorporato al Granducato di Toscana e Ferdinando Carlo cess\u00f2 di essere \"Principe Ereditario di Lucca\" per diventare invece \"Principe Ereditario di Parma\".\nCarlo II regn\u00f2 solo per pochi mesi. Nel marzo 1848 scoppi\u00f2 a Parma la rivoluzione sostenuta dal re Carlo Alberto di Sardegna. Carlo fugg\u00ec da Parma, ma fu arrestato a Cremona e fatto prigioniero a Milano dove rimase per diversi mesi fino a quando il governo britannico non negozi\u00f2 la sua liberazione. In quel momento \u00e8 stato descritto da un contemporaneo come \"alto e magro con un volto aperto e allegro, un giovanotto spensierato, dalla testa leggera, negligente\". Dopo un breve soggiorno nell'isola di Malta, si rec\u00f2 a Napoli e poi a Livorno dove fu raggiunto dalla moglie che aveva appena dato alla luce il loro primo figlio. Poi la famiglia si rifugi\u00f2 in Inghilterra. Si stabilirono in un cottage a Surbiton, a sud-ovest di Londra. \nIl 5 aprile 1849 l'esercito austriaco entr\u00f2 a Parma e ristabil\u00ec ufficialmente Carlo II, che era in esilio in Sassonia. Carlo e la sua famiglia rimasero per\u00f2 in Inghilterra, poich\u00e9 continuavano le ostilit\u00e0 tra gli eserciti austriaco e piemontese. Per diversi anni Carlo II aveva pensato di abdicare in favore di Carlo, ma lo rimand\u00f2 nella speranza che quando lo avesse fatto le cose sarebbero state pi\u00f9 sicure per suo figlio.\nDuca regnante.\nIl 24 marzo 1849 fu annunciata l'abdicazione di Carlo II. Carlo, ancora residente in Inghilterra, successe al titolo di Duca di Parma, Piacenza e degli Stati annessi prendendo il nome di Carlo III. Il 18 maggio 1849 rientr\u00f2 a Parma, ma due giorni dopo ripart\u00ec per Olmutz per assicurarsi l'appoggio austriaco. Non assunse l'amministrazione del ducato fino al 25 agosto, quando fece un solenne ingresso a Parma come suo nuovo duca.\nSebbene Carlo III fosse un sovrano autoritario, il suo regno fu meno reazionario di quelli dei suoi cugini a Napoli e in Toscana. Era molto anticlericale e oppositore della pena capitale. Nessuna condanna a morte \u00e8 stata eseguita durante i suoi cinque anni di regno. Amava l'Inghilterra, che visit\u00f2 ancora una volta dopo la sua ascesa al trono ducale, ma non nutriva simpatie per l'Austria anche se era strettamente imparentato con gli Asburgo e doveva il suo trono all'intervento austriaco. Carlo III, nonostante il suo fascino personale, non era amato dai suoi sudditi. La nobilt\u00e0 lo trattava con diffidenza mentre la borghesia lo disprezzava quanto lui li disprezzava. Andava d'accordo con le classi popolari. Amava molto il balletto ed era ben voluto da ballerini, soldati, contadini e cittadini comuni. Sebbene fosse sempre consapevole del suo rango - usava il suo bastone da passeggio su chiunque ritenesse irrispettoso nei suoi confronti - era semplice nei modi, molto accessibile e aveva un grande fascino personale. Tuttavia, le sue decisioni arbitrarie distrussero il rispetto che i suoi sudditi avevano per lui e la sua dinastia e divenne impopolare. Nel 1853 c'erano voci di complotti per rimuoverlo dal potere.\nAnche la sua vita personale era in subbuglio. Si separ\u00f2 da sua moglie, che era diventata estremamente grassa. La duchessa era una donna dalla lingua tagliente a cui piaceva farsi strada tra gli intrighi e la forza della sua personalit\u00e0. La frattura tra marito e moglie crebbe quando Carlo III inizi\u00f2 apertamente una relazione con la contessa Emma Guadagni (1829-1866), cognata del governatore generale austriaco di Trento. Si incontrarono a Firenze nel febbraio 1852, mentre Carlo III era ospite di Leopoldo II, Granduca di Toscana. In una visita semi-ufficiale alla regina Isabella II di Spagna nel dicembre 1853, Carlo III port\u00f2 con s\u00e9 la sua amante, provocando la rottura definitiva del suo matrimonio. A met\u00e0 febbraio del 1854 Carlo III torn\u00f2 a Parma.\nAssassinio.\nLa domenica 26 marzo 1854, verso le 16, Carlo lasci\u00f2 il palazzo di Riserva per fare una passeggiata per le vie di Parma, come era solito fare tutti i pomeriggi. Era accompagnato solo da un aiutante di campo, il conte Bacinetti. Durante la sua passeggiata, vide sua moglie che era seduta in una carrozza, ad ascoltare un concerto all'aperto in una piazza di Parma. Si salutarono educatamente. Alle 17:45 il Duca torn\u00f2 al suo palazzo; mentre passava davanti alla chiesa di Santa Lucia, si ferm\u00f2 un attimo a chiedere l'identit\u00e0 di una bella ragazza che aveva appena visto in una finestra in alto, dall'altra parte della strada. Salut\u00f2 due soldati che gli passavano accanto, quando fu attaccato alle spalle da due uomini che lo seguivano. Uno di loro colp\u00ec violentemente il Duca e lo colp\u00ec in profondit\u00e0 allo stomaco con una lama triangolare. Tutto successe cos\u00ec in fretta che Carlo inizialmente non si rese conto di quello che era appena successo e pochi secondi dopo ansimando disse: \"Mio Dio, sono spacciato. Mi hanno pugnalato\". Nella confusione, i due assalitori fuggirono correndo in direzioni opposte e mescolandosi tra la folla.\nIl Duca ferito cadde a terra in una pozza di sangue con la lama ancora nello stomaco. Fu sollevato e tenuto per le braccia e le gambe. Venne riportato a palazzo. Non si lament\u00f2 mentre i suoi medici curavano la sua ferita, che era profonda. Chiese se pensavano che la sua vita fosse in pericolo. Gli mentirono assicurandogli che non lo era e svenne. Nei momenti di lucidit\u00e0, il Duca, rendendosi conto della gravit\u00e0 delle sue condizioni, ripeteva: \"Mi sto preparando per un lungo viaggio\". Il Duca ricevette l'estrema unzione e pot\u00e9 vedere per l'ultima volta sua moglie e i loro figli. Dopo atroci sofferenze, sopportate con coraggio, mor\u00ec la sera seguente, 27 marzo, alle 17,30. Aveva trentun anni.\nInizialmente fu incolpato il sellaio parmense Antonio Carra (mazziniano), che per\u00f2 venne successivamente riconosciuto innocente. Carra emigr\u00f2 a Buenos Aires e da l\u00ec invi\u00f2 una lettera al Governo di Parma affermando di essere il responsabile dell'omicidio. Nell'incartamento relativo al processo all'avvocato mazziniano Luigi Petroni, celebrato a Roma nel dicembre 1854, esiste una lettera in cui viene descritto l'assassinio del duca:\u00ab[\u2026][l'assassino] attese la sua vittima ad una svolta di strada l'affront\u00f2 parlandogli in sul viso con piglio di affaccendato, disse lasciatemi andare al centro che ho fretta. Mentre il duca rispondeva: che sfacciataggine \u00e8 questa, quegli gli squarciava con larga ferita il ventre, da basso, e tenendo il coltello immerso, si spinse alcuni passi addietro, per modo da trovarsi al coperto dall'intendente addietro che accompagnava il Duca. Questi stramazz\u00f2, l'intendente accorse, l'assassino seguit\u00f2 la sua corsa fino a rimescolarsi con un gruppo di gente. [...] L'augusto ferito fu recato di col\u00e0 al palazzo per mano dell'intendente e dell'alabardiere, in mezzo alla gente accorsa. Furono subito dati ordini perch\u00e9 le porte della citt\u00e0 fossero chiuse, e fatte delle perquisizioni domiciliari. Altri aggiunti. Cinque o sei giorni prima del colpo si vide scritto in vari luoghi della citt\u00e0, morte al duca, e poco prima del fatto: sepoltura al duca. Nel giorno in cui succedette il colpo, si trovarono troncati i fili del telegrafo verso Piacenza e verso Lombardia e per togliere che i soprastanti potessero rannodarli in ciascuna direzione erano stati troncati in tre luoghi.\u00bb \nLe spoglie di Carlo III giacciono a Viareggio presso la Cappella della Macchia, nelle adiacenze di Villa Borbone, mentre il suo cuore \u00e8 posto in una teca nella cripta della basilica di Santa Maria della Steccata in Parma. La storiografia pi\u00f9 recente ha cercato di rivalutare la sua figura.\nGli succedette il figlio Roberto, ancora infante, sotto la reggenza della madre, la duchessa Luisa Maria, che svolse un'azione moderata.\nDiscendenza.\nIl duca Carlo e la principessa Luisa Maria Teresa di Francia ebbero:"}
{"id": "566466", "revid": "1543377", "url": "https://it.wikipedia.org/wiki?curid=566466", "title": "Curva ellittica", "text": "In matematica, una curva ellittica \u00e8 una curva algebrica proiettiva liscia di genere formula_1 definita su un campo formula_2, sulla quale viene specificato un punto formula_3. Inoltre, ogni curva ellittica possiede una legge di composizione interna (generalmente indicata con il simbolo formula_4) rispetto alla quale essa \u00e8 un gruppo abeliano con elemento neutro formula_3; di conseguenza, le curve ellittiche sono variet\u00e0 abeliane di dimensione formula_1.\nOgni curva ellittica definita su un campo formula_2 (con caratteristica diversa da formula_8 e da formula_9) pu\u00f2 essere scritta come la curva algebrica piana definita da un'equazione, detta \"equazione di Weierstrass\", della forma:\ncon formula_11, in modo che sia non singolare. Cio\u00e8 la curva non deve avere cuspidi o auto-intersezioni (quando la caratteristica del campo \u00e8 2 o 3 l'equazione non \u00e8 abbastanza generale da contenere tutte le curve cubiche non singolari; per maggiori informazioni al riguardo, si veda la trattazione sottostante: Curve su campi arbitrari).\nSe formula_12, e formula_13 \u00e8 un polinomio di grado formula_9 o formula_15 in formula_16 senza radici coincidenti si ottiene una curva piana non singolare di genere formula_1. Pi\u00f9 in generale l'intersezione di due quadriche tridimensionali genera una curva ellittica di genere formula_1.\nSi dimostra che le curve ellittiche definite sul campo complesso corrispondono alle immersioni del toro puntato (cio\u00e8 sul quale viene scelto un punto speciale formula_3) nel piano proiettivo complesso; tali immersioni si generalizzano a campi arbitrari. La struttura naturale di gruppo di un toro puntato si riflette sulla curva ellittica tramite un isomorfismo, grazie al quale l'insieme dei punti della curva formano un gruppo abeliano.\nCurve ellittiche sul campo dei numeri complessi.\nLa formulazione delle curve ellittiche come immersione di un toro nel piano proiettivo complesso segue naturalmente da una curiosa propriet\u00e0 delle funzioni ellittiche di Weierstrass. Queste funzioni e la loro derivata prima sono legate dalla formula:\nformula_20\nQui formula_21 e formula_22 sono delle costanti (cio\u00e8 numeri complessi), formula_23 \u00e8 la funzione ellittica di Weierstrass e formula_24 \u00e8 la sua derivata.\nCurve su campi arbitrari.\nUna curva ellittica definita su un campo arbitrario formula_2 \u00e8 rappresentabile mediante l\"'equazione di Weierstrass generalizzata\", che \u00e8 della forma:\ncon formula_27 e tali che la variet\u00e0 algebrica da essa definita sia non singolare. In questo caso il punto formula_3 \u00e8 solitamente il punto all'infinito sull'asse formula_29.\nSe la caratteristica di formula_2 non \u00e8 formula_8, allora ogni curva ellittica, attraverso opportuni cambi di variabile, pu\u00f2 essere scritta nella forma:\ndove formula_33 sono elementi di formula_2 tali che il polinomio al secondo membro abbia radici distinte (la notazione \u00e8 stata scelta in base a ragioni storiche). Infine se la caratteristica di formula_2 non \u00e8 formula_8 n\u00e9 formula_9 allora ogni curva ellittica, attraverso ulteriori cambi di variabile, pu\u00f2 essere scritta nella forma:\ndove formula_39 e formula_40 sono elementi di formula_2 tali che il polinomio al secondo membro non abbia radici multiple.\nSe formula_42 \u00e8 un sottocampo di formula_2 i punti della curva formula_44 che soddisfano l'equazione sopra considerata e tali che sia formula_16 che formula_29 sono elementi di formula_42 sono detti punti formula_42-razionali.\nApplicazioni.\nLe curve ellittiche sono molto importanti nella teoria dei numeri e ne costituiscono uno dei maggiori campi di ricerca attuale. Per esempio furono utilizzate da Andrew Wiles per la risoluzione dell'ultimo teorema di Fermat. Queste curve inoltre hanno molteplici applicazioni in crittografia (vedi le voci sulla crittografia ellittica e sulla fattorizzazione)."}
{"id": "566470", "revid": "63799", "url": "https://it.wikipedia.org/wiki?curid=566470", "title": "Missorio", "text": ""}
{"id": "566476", "revid": "44939", "url": "https://it.wikipedia.org/wiki?curid=566476", "title": "FADH2", "text": ""}
{"id": "566477", "revid": "46931", "url": "https://it.wikipedia.org/wiki?curid=566477", "title": "Accampamenti", "text": ""}
{"id": "566479", "revid": "80794", "url": "https://it.wikipedia.org/wiki?curid=566479", "title": "Museo naturalistico del roero", "text": ""}
{"id": "566480", "revid": "287204", "url": "https://it.wikipedia.org/wiki?curid=566480", "title": "Ginepro coccolone", "text": ""}
{"id": "566482", "revid": "75893", "url": "https://it.wikipedia.org/wiki?curid=566482", "title": "Demanio Forestale", "text": ""}
{"id": "566488", "revid": "224230", "url": "https://it.wikipedia.org/wiki?curid=566488", "title": "Von Humboldt", "text": ""}
{"id": "566490", "revid": "1889177", "url": "https://it.wikipedia.org/wiki?curid=566490", "title": "James B. Francis", "text": "Biografia.\nPort\u00f2 numerosi contributi nel campo dell'ingegneria idraulica. A 18 anni emigr\u00f2 dall'Inghilterra verso gli Stati Uniti, lavorando alla \"Locks and Canal Company\" di Lowell nel Massachusetts, per tutta la sua carriera.\nOltre ad aver inventato nel 1848 la turbina a reazione che porta il suo nome fu pure un fondatore della associazione americana degli ingegneri civili, della quale ricopr\u00ec l'incarico della presidenza."}
{"id": "566493", "revid": "20354742", "url": "https://it.wikipedia.org/wiki?curid=566493", "title": "Moto gp", "text": ""}
{"id": "566497", "revid": "1609279", "url": "https://it.wikipedia.org/wiki?curid=566497", "title": "Sostruzione", "text": "Una sostruzione \u00e8 un insieme di elementi che hanno la funzione di sostenere la struttura o l'infrastruttura vera e propria, che vi si trova al di sopra, attraverso la realizzazione di una base di appoggio in genere piana.\nConcetto di sostruzione.\nLa sostruzione serve a creare una base di appoggio per una struttura che non pu\u00f2 poggiare direttamente sul terreno, o per la natura del terreno stesso o per la natura della costruzione. La sostruzione non va confusa con la fondazione: quest'ultima, infatti, \u00e8 relativa alla struttura portante di un edificio, e si riferisce solo agli edifici e alla loro parte strutturale. La sostruzione, invece, \u00e8 un concetto pi\u00f9 ampio, non legato soltanto agli edifici ma anche alle infrastrutture: \u00e8 una sostruzione la massicciata che sostiene una ferrovia o una strada; lo \u00e8 anche un muro di sostegno \"e\" il terreno che contiene, se serve a creare un piano di appoggio per un giardino o una strada (il solo muro di sostegno non \u00e8 una sostruzione: il muro \"pi\u00f9\" la terra, che creano una superficie piana, invece s\u00ec).\nLa sostruzione, in linea generale, \u00e8 un insieme di elementi (ad es. il muro di sostegno e la terra sostenuta) che serve ad ottenere una superficie, in genere piana, adatta a sostenere una qualsiasi attivit\u00e0 o struttura superiore (un giardino, una strada, delle coltivazioni come il terrazzamento).\nLa fondazione, invece, \u00e8 un concetto, come accennato, legato esclusivamente all'edificio compiuto, e legato sostanzialmente al comportamento statico della struttura. Una sostruzione non partecipa (se non in casi particolari di commistione tra sostruzione e fondazione) alla statica dell'edificio se non in modo indiretto (come, ad esempio, muro di sostegno del terreno, appunto).\nAnche un ponte \u00e8 una sostruzione, perch\u00e9 \u00e8 una struttura che serve a creare una base d'appoggio per una strada, una ferrovia o un acquedotto: tuttavia, per la complessit\u00e0 e l'impatto visivo della costruzione tendiamo ad identificare queste opere complesse con il loro nome proprio (ponte, acquedotto) e non con il nome del loro ruolo strutturale.\nStoria.\nil concetto di sostruzione \u00e8 molto antico nella cultura: i terrazzamenti, per esempio, si trovano sia nella Cina di due millenni fa, sia nelle citt\u00e0 azteche dell'America Centrale precolombiana. Tali sostruzioni avevano lo stesso ruolo che noi diamo loro oggi: sostenere una strada, creare delle superfici piane per le coltivazioni (in Cina per le risaie in particolare), sostenere il terreno per evitare smottamento.\nI popoli nordici dell'Europa e le popolazioni delle aree paludose sia dell'Europa che dell'Asia utilizzavano delle palificazioni in legno per contenere il terreno asciutto, o creavano delle piastre in legno sorrette su palizzate per creare strade e piazze rialzate rispetto alla palude o al \"permafrost\".\nNaturalmente anche i Romani, quali eccezionali costruttori, conoscevano bene la sostruzione, e addirittura erano soliti costruire delle vere e proprie strutture solo per creare una sostruzione per ottenere un piano dove edificare un tempio (ad es. il tempio di Giove Anxur a Terracina, dove le sostruzioni sono ancora perfettamente visibili anche da lontano) o una villa romana. Essi usavano creare una serie di volte a botte parallele da riempirsi eventualmente con della terra o da lasciare cave come magazzini o cantine e, sull'estradosso, realizzavano una pavimentazione piana per ottenere anch'essi strade, piazze ed edifici (che, a volte, sfruttavano la stessa sostruzione come fondamenta, in uno dei casi di commistione tra i due concetti).\nA Venezia, nel Medioevo e nel Rinascimento, si usava realizzare piastre palificate, ossia piani di appoggio realizzati esclusivamente da pali in legno piantati nel terreno acquitrinoso: tale struttura serviva sia da sostruzione per le strade e le piazze, sia da fondamenta per le case.\nLa tecnica romana delle volte a botte fu utilizzata molto durante l'Ottocento per la realizzazione delle ferrovie di tutto il mondo.\nMateriali e tecniche.\nLe sostruzioni possono essere fatte di moltissimi materiali diversi in funzione alla tecnica utilizzata.\nSi hanno sostruzioni in pietra o in mattoni per la tecnica romana delle volte;\nsostruzioni in acciaio, pietra, mattoni, legno, cemento o calcestruzzo armato per i ponti;\nsostruzioni in pietra, mattoni, cemento o calcestruzzo armato per i muri di sostegno e per i muri dei terrazzamenti;\nsostruzioni in pietra, mattoni o terra per la sostruzione delle massicciate di strade e ferrovie.\nAd ogni materiale corrisponde la tecnologia costruttiva relativa.\nLa terra, usata per realizzare le sostruzioni di strade e ferrovie, in genere viene utilizzata con la tecnica della terra armata, che \u00e8 una pratica costruttiva inventata qualche decennio fa."}
{"id": "566501", "revid": "149485", "url": "https://it.wikipedia.org/wiki?curid=566501", "title": "Ram\u00f3n Fonst", "text": "Biografia.\nLe origini e i primi successi.\nSe \u00e8 vero che la scherma moderna, come tutti gli sport, ha creato i suoi miti ed i suoi campioni, lo schermidore cubano Ram\u00f3n Fonst Segundo rientra sicuramente della prima schiera come illustre capostipite. Prima ancora che si affermasse il mito del livornese Nedo Nadi, Ram\u00f3n Fost era gi\u00e0 considerato \u201cleggendario\u201d.\nQuesta bene guadagnata fama ha oltrepassato la barriera del tempo, ed ancora oggi dopo oltre 100 anni, tutti ricordano il nome del campione caraibico.\nSuo primo maestro di scherma fu il padre: Filiberto Fonst, che insegn\u00f2 al giovanissimo Ram\u00f3n i primi rudimenti della scherma presso il Club Gimn\u00e1stico, situato in calle Prado 86.\nLa caratteristica che il giovane Ram\u00f3n mise subito in mostra fu il \"colpo in tempo\", favorito dalle sue braccia molto lunghe.\nLa partecipazione alle olimpiadi e l'affermazione internazionale.\nNel 1900 part\u00ec per l'Europa, e fu durante il suo soggiorno a Parigi che perfezion\u00f2 la sua tecnica schermistica. La sua prima olimpiade fu alla Olimpiade di Parigi dove ebbe modo di mettere in mostra tutta la sua classe di sopraffino atleta mancino, aggiudicandosi la medaglia d'oro nella spada a soli 17 anni su di un lotto di 104 concorrenti. In finale il giovane Ramon sconfisse l'idolo di casa Louis Perr\u00e9e, allora considerato come il pi\u00f9 grande spadista al mondo. Nella stessa edizione della rassegna olimpica conquist\u00f2 anche la medaglia d'argento della categoria \u201cDilettanti e Maestri\u201d, sconfitto in finale dal maestro francese Albert Ayat, ironia della sorte suo maestro per molti anni. Dopo quel successo ne seguirono altri importantissimi, tra tutti spicc\u00f2 la conquista del \u201cCampionato Internazionale di Parigi\u201d del 1904, allora la massima manifestazione mondiale di scherma. Nello stesso anno consacr\u00f2 alla Olimpiadi di St. Louis la sua stella. Prima riconquist\u00f2 il titolo nella spada individuale, in finale sullo statunitense Charles Tatham, poi si aggiudic\u00f2 le medaglie d'oro anche nel Fioretto sia individuale, contro lo statunitense Albertson Van Zo Post, che a squadre ancora contro la rappresentativa U.S.A. Si tratt\u00f2 del massimo trionfo dell'atleta cubano, un filotto di vittorie che ben pochi schermitori nella storia sapranno ripetere. La sua classe cristallina lo port\u00f2 ad avere una lunghissima carriera, sempre ad altissimo livello, basti pensare che durante la seconda olimpiade parigina, nel 1924 a quindi ben 24 anni dalla prima, riusc\u00ec ancora a classificarsi al 15\u00ba posto su 67 spadisti in gara. La sua avventura olimpica si concluse con la gara a squadre, dove nella \"poule two\" dei quarti di finale, la nazionale cubana venne sconfitta per 11 vittorie 5 dalla selezione portoghese. Le cinque vittorie cubane furono ottenute tutte da Ramon Fonst. Tanti i successi raccolti anche nel proprio continente, dove diede grande impulso a questa disciplina ispirando e collaborando fattivamente alla realizzazione dei primi campionati dell'America Centrale nel 1926 in Messico. Anche i questa occasione ebbe l'opportunit\u00e0 di mettere in mostra le sue doti di atleta aggiudicandosi tutti e tre i concorsi: Fioretto, Sciabola e Spada. Nel 1930 rivinse i titoli di Fioretto e Sciabola senza subire nemmeno una stoccata, un record ineguagliabile. Ancora i questi campionati la sua ultima apparizione agonistica, nel 1938 a Panama, vincendo ancora il titolo a squadre nella Spada e l'argento individuale nel Fioretto, la sua arma preferita. Ramon Fonst non fu solo un grandissimo schermitore, ma un atleta completo. Si cimento con successo anche nella boxe, nel ciclismo e nel tiro a volo.\nL'attivit\u00e0 come dirigente.\nDopo avere terminato la sua lunghissima attivit\u00e0 agonistica, Ram\u00f3n Fonst, si dedic\u00f2 alla parte organizzativa della struttura sportiva cubana, divenendone infine il presidente del locale comitato olimpico dal 1941 al 1946. Ebbe anche incarichi di governo, affidatigli da Fidel Castro, sempre nell'ambito dell'amministrazione sportiva. Si spense nella capitale L'Avana il 9 settembre 1959. Figura di spicco dello sport cubano, primo atleta a vincere una medaglia d'oro alle olimpiadi, il governo ha deciso di intitolargli alla memoria il modernissimo Palasport che sorge a pochi chilometri dall'aeroporto della capitale cubana."}
{"id": "566515", "revid": "767487", "url": "https://it.wikipedia.org/wiki?curid=566515", "title": "After Forever", "text": "Gli After Forever sono stati un gruppo musicale symphonic metal olandese con varie influenze, dal doom al progressive. Si sono contraddistinti, insieme ad altre band, per l'utilizzo congiunto di una voce femminile pulita e di una voce death.\nIl nome del gruppo deriva dall'omonimo brano contenuto nell'album \"Master of Reality\" dei Black Sabbath.\nStoria.\nLa band originariamente si form\u00f2 nel 1995 con il nome di \"Apocalyps\", realizzando prevalentemente composizioni di carattere doom metal. Con l'unione della voce femminile di Floor Jansen nel 1997, lo stile della band sub\u00ec una svolta verso il symphonic metal.\nNel 1999 la band inizi\u00f2 a comporre brani propri e registrati in due demo intitolati \"Ephemeral\" e \"Wings of Illusion\" che catturarono l'attenzione dell'etichetta discografica \"Transmission Records\", con la quale la band sigl\u00f2 un contratto.\nL'album di debutto della band, \"Prison of Desire\", venne registrato nel 2000, con la partecipazione speciale di Sharon den Adel, cantante dei Within Temptation, nel brano \"Beyond Me\". L'album \u00e8 prettamente gothic metal e ottenne un significativo successo in Europa. Per la fine dell'anno, il batterista Andr\u00e9 Borgman ed il tastierista Lando van Gils si unirono alla band, in sostituzione di Joep Backers e Jack Driessen.\nNel 2001 usc\u00ec l'album \"Decipher\", con il quale la band perse la maggior parte del sound gothic. Floor Jansen venne invitata a cantare come ospite negli Ayreon, un progetto di Arjen Anthony Lucassen. Nel 2002 Mark Jansen fu cacciato dalla band a causa di divergenze musicali e fond\u00f2 un nuovo progetto, i Sahara Dust (poi ridenominatisi Epica). A fronte della perdita di uno dei tre compositori, gli \"After Forever\" verso la fine del 2003 si cimentarono in un EP \"Exordium\", prima di pubblicare \"Invisible Circles\".\nPochi mesi dopo, nel 2004, venne pubblicato il concept album \"Invisible Circles\", sempre per la Transmission: l'album raggiunse il 26\u00ba posto nella classifica top 100 olandese. Il sound cambi\u00f2 vigorosamente assumendo i leggeri tratti propri del progressive metal nei ritmi pi\u00f9 veloci e linee vocali pi\u00f9 elaborate; in generale, in questo lavoro iniziano a comparire per la prima volta parti tecnicamente difficili e ricercate.\nNel settembre 2005, la band pubblic\u00f2 \"Remagine\", ultimo lavoro pubblicato per \"Transmission Records\". Lando van Gils lasci\u00f2 la band, rimpiazzato da Joost van den Broek nello stesso anno. Il disco presenta diverse divagazioni musicali che allontanavano il gruppo dal loro sound originale, dirigendolo verso un heavy metal pi\u00f9 estremo. Segu\u00ec un tour che per la prima volta tocc\u00f2 anche l'Italia.\nIl 3 marzo, 2006 la band abbandon\u00f2 l'etichetta \"Transmission Records\" a causa di importanti problemi interni che la portarono a fallire poco dopo. Durante la fase di \"songwriting\" del nascituro \"After Forever\", il gruppo trov\u00f2 un contratto discografico presso la prestigiosa \"Nuclear Blast\", etichetta che poteva finalmente riservare alla band una visibilit\u00e0 molto migliore nel campo dello heavy metal.\n\"After Forever\", l'ultimo disco, usc\u00ec il 20 aprile 2007 ed \u00e8 un sunto di tutte le sfaccettature che hanno caratterizzato la band dal debutto ad oggi. Questo album, infatti, riprende varie caratteristiche di \"Invisible Circles\" ma si caratterizza per la presenza imponente dell'Orchestra di Praga e del chitarrista Jeff Waters degli Annihilator (in \"De-Energized\") e di Doro Pesch della band Doro (in \"Who I Am\"). Canzoni come \"De-Energized\" hanno influenze death metal.\nIl 5 febbraio 2009, la band ha annunciato il suo definitivo scioglimento sul sito ufficiale, anche se il leader Sander Gommans non nega una possibile \"reunion\".\nIl 9 agosto la cantante Floor Jansen ha suonato al Summer Darkness festival di Utrecht con il Red Limo String Quartet alcune canzoni degli After Forever riarrangiate per il quartetto d'archi dal tastierista Joost van den Broek."}
{"id": "566518", "revid": "1974914", "url": "https://it.wikipedia.org/wiki?curid=566518", "title": "Angelo Bioletto", "text": "Biografia.\nQuando ha circa venti anni trova lavora in uno studio grafico; dopo qualche anno venne assunto come disegnatore umoristico dal quotidiano di Torino, \"La Stampa\", per il quale realizza vignette e rubriche come \"\"Bioletto ha visto\", \"Bioletto in citt\u00e0\", \"Taccuino di Bioletto\"\"; nel 1938 disegna le figurine del \"concorso Perugina\", ispirato al programma radiofonico di Nizza e Morbelli \"I quattro moschettieri\" e, nel 1939, illustra il \"Don Chisciotte\" a fumetti per la rivista \"L'Audace\" della Mondadori. Il 24 luglio 1935 partecipa alla campagna propagandistica in favore della Guerra d'Etiopia con la vignetta \"Un cattivo affare\" su La Stampa della Sera, dove possiamo vedere un mercante inglese vendere dei cannoni a un acquirente etiope, con un soldato italiano che incombe minaccioso sullo sfondo a scongiurare, per i fascisti, questo vile acquisto che avrebbe pesato sulla popolazione civile. \nNel 1940 viene coinvolto nella lavorazione del lungometraggio \"La rosa di Bagdad\", secondo film d'animazione europeo nonch\u00e9 il primo film italiano a colori. Con il mercato della pubblicit\u00e0 bloccato dall'ingresso dell'Italia in guerra, il produttore e regista Anton Gino Domeneghini scrittura alcuni disegnatori per creare una squadra di animatori; il film verr\u00e0 completato solo nel dopoguerra, nel 1949, quando venne anche presentato alla 10\u00aa Mostra d'arte cinematografica di Venezia. Successivamente inizi\u00f2 a collaborare per breve tempo con l'editore Carroccio, riprendendo poi l'attivit\u00e0 con diverse testate giornalistiche.\nTra il 1948 e il 1950 disegn\u00f2 tre storie a fumetti per la Mondadori da pubblicare su \"Topolino\", scritte da Guido Martina: \"Topolino e il cobra bianco\", \"Topolino e i grilli atomici\" e \"L'inferno di Topolino\" (1949), quest'ultima capostipite del genere parodistico della Disney in Italia e pubblicata in sei episodi nei numeri da 7 a 12 di \"Topolino\"; successivamente si disinteressa dei fumetti per dedicarsi all'illustrazione di libri per ragazzi che ritiene meno faticosa e pi\u00f9 remunerativa.\nHa pubblicato nel 1946/1947 un racconto a puntate sulla rivista Il Moschettiere dal titolo: \"I quattro Moschettieri\" dal n\u00b0 1 del 1946 al n\u00b0 12 1947\nMor\u00ec nel 1986 all'et\u00e0 di 80 anni."}
{"id": "566519", "revid": "547992", "url": "https://it.wikipedia.org/wiki?curid=566519", "title": "Virginie Desarnauts", "text": ""}
{"id": "566520", "revid": "1318658", "url": "https://it.wikipedia.org/wiki?curid=566520", "title": "Arrondissement di Orl\u00e9ans", "text": "L\"arrondissement\" di Orl\u00e9ans \u00e8 una suddivisione amministrativa francese, situata nel dipartimento del Loiret e nella regione del Centro-Valle della Loira.\nComposizione.\nL\"arrondissement\" di Orl\u00e9ans raggruppa 122 comuni in 24 cantoni:"}
{"id": "566522", "revid": "36426", "url": "https://it.wikipedia.org/wiki?curid=566522", "title": "Villa Medicea della Petraia", "text": ""}
{"id": "566529", "revid": "834", "url": "https://it.wikipedia.org/wiki?curid=566529", "title": "FADH", "text": ""}
{"id": "566530", "revid": "44939", "url": "https://it.wikipedia.org/wiki?curid=566530", "title": "Flavin Adenin Dinucleotide", "text": ""}
{"id": "566531", "revid": "110157", "url": "https://it.wikipedia.org/wiki?curid=566531", "title": "Arrondissement di Pithiviers", "text": "L\"arrondissement\" di Pithiviers \u00e8 una suddivisione amministrativa francese, situata nel dipartimento del Loiret e nella regione del Centro-Valle della Loira.\nComposizione.\nL\"arrondissement\" di Pithiviers raggruppa 86 comuni in 5 cantoni:"}
{"id": "566532", "revid": "124539239", "url": "https://it.wikipedia.org/wiki?curid=566532", "title": "Salvo Toscano", "text": "Biografia.\nEsordisce come giornalista nel 1996 al Giornale di Sicilia e nel 1998 si laurea in Giurisprudenza. E' stato dal 2005 coordinatore della rivista siciliana \"I love Sicilia\", collaborando anche con le altre testate dei gruppi editoriali palermitani Novantacento e Livesicilia, quotidiano on-line di cui assume la direzione nel 2020 fino al 2021. Dal 2021 \u00e8 giornalista Rai, avendo vinto il concorso nell'aprile dello stesso anno, assegnato alla sede di Palermo. \nNel 2005 ha pubblicato il suo primo romanzo, \"Ultimo appello\" (ISBN 88-7758-627-3), che ha come protagonisti i fratelli Roberto e Fabrizio Corsaro, rispettivamente un avvocato penalista e un \"nerista\", un giornalista specializzato nella cronaca nera. Nel 2006 \u00e8 uscito il suo secondo libro, \"L'enigma Barabba\" (ISBN 9788877586889, semifinalista al Premio Scerbanenco 2006), con gli stessi protagonisti. Nel 2007 ha curato con Filippo D'Arpa l'antologia di racconti \"La scelta - Storie da non dimenticare\" (ISBN 9788890316906), dedicata alla memoria delle vittime della mafia, all'interno della quale ha pubblicato il racconto \"Elena\". Nel 2009 ha pubblicato il terzo romanzo della saga dei fratelli Corsaro, \"Sangue del mio sangue\" (ISBN 9788877588838, finalista Premio Zocca giovani), un legal thriller che tocca i temi della corruzione e dalla contiguit\u00e0 tra politica e criminalit\u00e0. Nel 2014 ha fatto il suo esordio nella saggistica con il libro \"La camera grassa\", un libro sui costi dei consigli regionali italiani. \nI fratelli Corsaro sono tornati nel 2015 col romanzo \"Insoliti sospetti\", edito da Newton Compton. Con lo stesso editore, Toscano ha pubblicato nel 2016 il thriller \"Falsa testimonianza\", ambientato negli anni della Trattativa Stato-Mafia. Nel 2016\" Insoliti sospetti\" \u00e8 stato tradotto e pubblicato in inglese dall'editore Aria col titolo di \"Accused\". Nel 2017 \u00e8 stata pubblicata la quinta indagine dei fratelli Corsaro, \"Una famiglia diabolica\", nel 2018 la sesta, \"L'uomo sbagliato\", nel 2020 la settima, \"La tana del serial killer\", seguita nel 2021 da \"Memorie di un delitto\". \nConsiderato uno degli autori emergenti della \"scuola palermitana\" del noir, \u00e8 stato indicato come esempio dell'importanza del passaparola per il successo di un romanzo.\nPer il teatro ha scritto il monologo \"Carte false\", sulla figura dell'antifascista e \"Giusto tra le Nazioni\" Calogero Marrone, rappresentato nel 2018.\nNote stilistiche.\nNei romanzi di Toscano i fratelli Corsaro si trovano a indagare su delitti avvenuti a Palermo. Roberto e Fabrizio sono anche le voci narranti dei romanzi, che rispettano nella costruzione lo schema del giallo classico. Nei suoi romanzi, Toscano offre una critica a tratti esilarante della borghesia palermitana, descrivendo una metropoli decadente e disillusa, con uno stile narrativo che sceglie i toni dell'ironia."}
{"id": "566535", "revid": "1305772", "url": "https://it.wikipedia.org/wiki?curid=566535", "title": "Prudente de Morais", "text": "Fu presidente del Brasile dal 15 novembre 1894 al 15 novembre 1898. \nLaureato in Giurisprudenza, ardente repubblicano, deputato dal 1866 al 1889, Morais e Barros ader\u00ec nel 1870 al \"Partido Republicano Paulista\" (Partito Repubblicano Paulista, PRP), espressione dell'oligarchia dei coltivatori di caff\u00e8 della provincia di San Paolo. Dopo la caduta della monarchia (15 novembre 1889), fu governatore della provincia San Paolo durante il governo provvisorio (1889-1890), quindi senatore costituente (1890-1891), candidato sconfitto alle elezioni presidenziali del 1891 e presidente del Senato durante la presidenza del maresciallo Floriano Peixoto (1891-1894).\nStaccatosi dal PRP e fondato il Partito Repubblicano Federale (PRF), Morais e Barros fu eletto presidente della Repubblica nel 1894, assumendo la carica il 15 novembre dello stesso anno, divenendo il primo civile a ricoprire tale carica. Il suo governo apre la seconda fase della Vecchia Repubblica, detta anche \u201cRepubblica del Caff\u00e8\u201d, retta dall'oligarchia dei due principali partiti: il Partito Repubblicano Paulista (PRP), espressione dei coltivatori di caff\u00e8 del San Paolo, e il Partito Repubblicano Mineiro (PRM), organizzato dai conservatori del Minas Gerais. \nMorais e Barros intraprese una politica pi\u00f9 a favore dei coltivatori di caff\u00e8, abbandonando alcune delle riforme introdotte dal maresciallo Peixoto, incontrando l'opposizione dei suoi sostenitori (i \"florianistats\"). Riusc\u00ec a domare la rivoluzione federalista del Rio Grande do Sul, concedendo l'amnistia ai ribelli federalisti, ma dovette affrontare e soffocare una nuova sollevazione contadina di ispirazione monarchica nello Stato di Bahia, la guerra di Canudos (1896-1897). Ammalatosi, dal 10 novembre 1896 al 4 marzo 1897 dovette affidare tutti i poteri al vicepresidente Manoel Vitorino Pereira, che introdusse numerosi \"florianistas\" nel governo. \nRiprese le redini del potere, Morais e Barros non riusc\u00ec, anche dopo la vittoria sui ribelli di Canudos, a ristabilire l'ordine nel paese e nello stesso PRF, tanto che nel 1897 sfugg\u00ec ad un attentato, e decise di proclamare lo stato d'assedio nel Distretto Federale (allora costituito attorno alla citt\u00e0 di Rio de Janeiro.\nConcluso il mandato presidenziale, Morais e Barros si ritir\u00f2 a Piracicaba, nello stato di San Paolo, dove esercit\u00f2 l'avvocatura. Fu membro della Massoneria "}
{"id": "566539", "revid": "125412114", "url": "https://it.wikipedia.org/wiki?curid=566539", "title": "Cavo elettrico", "text": "Un cavo elettrico \u00e8 un componente elettrico che consiste in un insieme di pi\u00f9 fili che agiscono come conduttori elettrici, avvolti tra di loro e rivestiti da uno o pi\u00f9 strati di materiale che funge da isolante elettrico e protezione (guaina).\nAmpiamente utilizzato nel campo dell'elettrotecnica, dell'elettronica e nelle telecomunicazioni, la sua funzione \u00e8 la trasmissione di corrente elettrica (per esempio negli impianti elettrici o reti elettriche) o scambio di dati e informazioni a distanza. L'insieme dei collegamenti in cavo di una certa infrastruttura di rete elettrica o di un impianto in cavo, nonch\u00e9 l'operazione stessa di posa e interallacciamento, \u00e8 detto \"cablaggio\".\nCaratteristiche.\nIn quasi tutti i cavi elettrici si impiegano metalli con una resistivit\u00e0 elettrica molto bassa (per esempio rame o alluminio) per i fili conduttori. Questi ultimi hanno uno spessore variabile a seconda della portata di corrente e a seconda che sia richiesta una maggiore resistenza alle sollecitazioni meccaniche, o una maggiore flessibilit\u00e0; possono inoltre essere intrecciati a spirale, appiattiti o sagomati.\nI cavi sono manufatti sviluppati essenzialmente in lunghezza, usati per collegare due punti al fine di trasferire dall'uno all'altro energia elettrica o informazioni mediante campi elettromagnetici. Nel primo caso si parla di cavi energia, nel secondo di cavi per telecomunicazioni.\nModalit\u00e0 di posa.\nIn base al sistema di posa i cavi generalmente sono classificati in:\nEsiste poi una categoria intermedia di cavi detti cavi di comando e segnalazione, usati per trasmettere informazioni insieme ad energia elettrica atta ad attivare i dispositivi cui sono collegati.\nInfine, quando i cavi di cui sopra sono oggetto di specifiche soluzioni al fine di conferire loro caratteristiche particolari, quali ad esempio l'operabilit\u00e0 anche in situazioni ambientali particolarmente aggressive, vengono detti \"cavi speciali\".\nI cavi si dicono \"armati\" se, oltre all'involucro protettivo esterno di cui sono normalmente dotati, vengono ulteriormente protetti applicando su di essi tubi di piombo o di alluminio o nastri/fili di ferro/acciaio avvolti ad elica e opportunamente trattati per proteggerli dalla corrosione.\nCavi per l'energia.\nI cavi per l'energia sono costituiti da uno o pi\u00f9 elementi detti anime. In base al numero di anime vengono detti: unipolari, bipolari, tripolari, quadripolari ecc. e il loro numero \u00e8 determinato dal particolare sistema elettrico di cui fanno parte. Ciascuna anima \u00e8 costituita da un conduttore (di rame, di alluminio o sue leghe) ricoperto da un isolante. La sezione del conduttore \u00e8 funzione della corrente elettrica con cui viene trasmessa l'energia elettrica.\nQuanto pi\u00f9 \u00e8 grande la sezione del conduttore, tanto pi\u00f9 \u00e8 difficoltosa la movimentazione del cavo durante la sua posa e l'utilizzo. Quando \u00e8 necessario migliorarne la flessibilit\u00e0, il conduttore viene realizzato invece che con un filo unico o con pochi fili di grossa sezione cordati tra loro (conduttore rigido), da tanti fili sottili cordati tra loro (conduttore flessibile). Quanto pi\u00f9 i singoli fili sono sottili tanto pi\u00f9 l'anima risulta maneggevole. Per ogni sezione e formato del conduttore (numero e sezione dei singoli fili) di un determinato tipo di cavo, viene fissato dal costruttore il raggio minimo di curvatura sotto cui non bisogna scendere durante la posa o l'utilizzo del cavo stesso per non comprometterne l'integrit\u00e0.\nL'isolante pu\u00f2 essere costituito da materiale tessile, carta (per lo pi\u00f9 impregnata da particolari oli isolanti), gomma, mescole a base di PVC, polietilene o altri speciali materiali sintetici. Lo spessore e le caratteristiche tecniche dell'isolante devono essere tali da garantire che i diversi conduttori non vengono mai in contatto tra loro e che, in base alle caratteristiche del materiale isolante usato, si trovino sufficientemente distanti affinch\u00e9 il diverso potenziale elettrico che esiste tra loro non dia origine a una scarica elettrica.\nAnime nude.\nQuando le anime non sono ricoperte da materiale isolante si dicono anime nude. Il materiale isolante che li tiene separati \u00e8 costituito dall'aria interposta tra loro, in tal caso la loro posa pu\u00f2 essere solo aerea. I loro supporti devono essere particolarmente isolanti da terra per evitare di disperdere al suolo l'energia elettrica, e la distanza tra loro e tra qualsiasi altro oggetto circostante deve essere garantita in ogni circostanza, tanto da non dare origine a scariche elettriche estremamente dannose per persone e cose.\nLa potenza elettrica (la quantit\u00e0 di energia elettrica trasmessa nell'unit\u00e0 di tempo) \u00e8 funzione del prodotto della corrente elettrica che percorre i conduttori per la tensione esistente tra le anime. Durante la trasmissione ci sono perdite che dipendono essenzialmente dalla sezione del conduttore e dalla corrente. Dette perdite si estrinsecano in calore che alza la temperatura dei conduttori, indebolendo cos\u00ec la loro resistenza meccanica alle sollecitazioni di trazione e, oltre certi limiti, compromettendo le caratteristiche dielettriche dell'isolante (per anime non nude).\nPer ogni sezione di conduttore, in base al materiale di cui \u00e8 costituito il conduttore stesso e l'isolante, esiste un valore di corrente (portata massima di corrente) che non pu\u00f2 essere superato, sia per limitare le perdite, sia per non indebolire la resistenza meccanica dell'anima (resistenza alle sollecitazioni di trazione), sia per non compromettere le capacit\u00e0 dielettriche dell'isolante. Per aumentare la potenza e quindi l'energia trasmessa non resta che aumentare la tensione; questo per\u00f2 impone l'aumento dell'isolamento e quindi la distanza tra i conduttori.\nAl di l\u00e0 di certi valori di tensione, l'unica soluzione economicamente possibile \u00e8 quella di cavi aerei costituiti da conduttori sostenuti da opportuni supporti ai tralicci. Il cavo in questo caso \u00e8 costituito da una terna di conduttori facenti parte di un sistema elettrico. Pi\u00f9 terne possono essere supportate da una stessa serie di tralicci, ai cui bracci sono appesi i vari conduttori. Per proteggere i conduttori e il sistema elettrico di cui fanno parte da scariche meteoriche, al di sopra dei conduttori e sorretto dalla stessa palificazione viene steso un conduttore messo a terra (fune di guardia) che funziona da parafulmine.\nI conduttori (solitamente di alluminio) devono poter sopportare le sollecitazioni di tensione generate dal loro stesso peso, per il tratto collocato tra due supporti contigui, da eventuali pesi aggiuntivi (come blocchi di ghiaccio formatisi su di essi) e dalle sollecitazioni generate dal vento. Spesso data la distanza tra le tratte (dettata dalla orografia del terreno oltre che da motivi economici) dette sollecitazioni sono eccessive per un conduttore di semplice alluminio; in tal caso bisogna rinforzarlo opportunamente. La tecnica pi\u00f9 usata \u00e8 quella di sostituire tutti o alcuni dei fili del conduttore con analoghi fili di leghe di alluminio pi\u00f9 resistenti dell'allumino stesso e/o di aggiungere fili di acciaio che sopportano meglio gli sforzi di trazione; in questi casi si parla di conduttore rinforzato.\nAnime isolate.\nI cavi interrati devono avere anime isolate anche quando fanno parte della rete di trasmissione e sono quindi cavi ad alta tensione. Detti cavi devono sopportare la stessa tensione della rete di cui fanno parte. La tecnologia per produrre questi cavi \u00e8 sofisticata. Per evitare le scariche superficiali che a queste tensioni si possono verificare sulla superficie dell'isolante, tra il conduttore e l'isolante viene interposto uno strato di materiale semiconduttivo; altrettanto viene fatto tra la superficie esterna dell'isolante e gli strati sovrapposti. Questo viene realizzato con nastri di carta semiconduttiva avvolti ad elica o per estrusione contemporaneamente a quella dell'isolante in un ambiente assolutamente protetto da polvere o qualsiasi altro inquinante. Altrettanto sofisticata e costosa \u00e8 la tecnologia per produrre e installare i prodotti accessori quali isolatori, giunti, terminali. L'uso di questi cavi \u00e8 limitato a brevi tratte.\nQuando la rete di trasmissione attraversa bracci di mare (ad esempio per alimentare le isole) o bacini lacustri o fluviali e non \u00e8 possibile adoperare i conduttori aerei rinforzati (per la distanza dei sostegni o per motivi paesaggistici), bisogna ricorrere a cavi energia ad alta tensione sottomarini. Non solo i cavi ma anche la loro gestione diventa complessa e sofisticata. Bisogna adoperare gli isolanti pi\u00f9 efficaci come carta e olio fluido, realizzati con nastri di carta purissima avvolti ad elica sopra al conduttore e impregnati di particolari oli trattati per togliere qualsiasi impurezza o bolle di aria, e/o tenere opportunamente bassa la temperatura dei conduttori facendo circolare al loro interno fluidi refrigeranti a temperatura controllata. La rete di distribuzione \u00e8 essenzialmente costituita da cavi con anime isolate in gomma o polietilene reticolato, cordati e protetti da una guaina di PVC interrati nei centri abitati e sorretti da palificazioni in periferia. In quest'ultimo caso si diffonde sempre pi\u00f9 l'uso di cavi con conduttori in alluminio isolati con polietilene reticolato avvolti a spirale visibile attorno a una fune di acciaio che provvede al loro sostentamento; cos\u00ec facendo la palificazione pu\u00f2 essere pi\u00f9 rada, perch\u00e9 la capacit\u00e0 di autosostentamento del cavo nella tratta tra due pali contigui \u00e8 decisamente maggiore.\nDalle cabine di trasformazione ad ogni terna di cavi attestativi, si dipartono una serie di linee verso le utenze finali. Quando per una linea elettrica l'energia da trasmettere \u00e8 tanta, per esempio perch\u00e9 ci sono tante utenze a basso consumo o poche utenze ma ad elevato consumo (e quindi occorrerebbe una elevata corrente se fatta a bassa tensione), per limitare le perdite si preferisce trasmettere a una tensione intermedia (media tensione). Si dovr\u00e0 disporre quindi di un'altra serie di trasformatori (per ridiscendere a bassa tensione) collocati in prossimit\u00e0 di un gruppo pi\u00f9 ristretto di utenze a basso consumo o direttamente presso l'utente finale ad alto consumo (come p.e. potrebbe essere un opificio industriale).\nLa rete che parte dal contatore (posto dall'ente elettrico alla fine della sua rete di distribuzione) e arriva alle \"prese di corrente\" per i punti luce o gli apparati da alimentare, viene detta rete interna ed \u00e8 di propriet\u00e0 dell'utente. L'alimentazione \u00e8 a bassa tensione monofase/bifase per gli uffici e le abitazioni domestiche, trifase per quei macchinari che assorbono maggior potenza.\nI cavi della rete interna sono per lo pi\u00f9 con conduttori rigidi isolati con PVC (salvo ambienti particolari) sotto guaina di PVC; si usano conduttori flessibili quando la posa richiede raggi di curvatura pi\u00f9 bassi. I tratti di cavo che vanno dalle prese di corrente agli apparecchi utilizzatori (a volte detti cordoni), per motivi di maneggevolezza sono cablati con conduttori flessibili. Nei casi in cui \u00e8 necessario avere una maggiore resistenze alle fonti di calore, come per esempio nel collegamento di un ferro da stiro, i conduttori sono quasi sempre protetti da calze tessili (tubo sterlingato) o guaine siliconiche.\nInfrastruttura di rete.\nIn un dato territorio la trasmissione di energia elettrica dai generatori alle utenze avviene attraverso una rete di cavi (rete elettrica). La parte che va dai generatori (generalmente lontani dai centri abitati) alle cabine di trasformazione in prossimit\u00e0 delle utenze, viene detta rete di trasmissione tipicamente ad alta e media tensione, quella che va dalle cabine di trasformazione alle utenze finali viene detta rete di distribuzione. L'interposizione di cabine di trasformazione tra le due reti \u00e8 necessaria perch\u00e9 l'energia viene trasmessa ad alta tensione nella rete di trasmissione, a media tensione o a bassa tensione nella rete di distribuzione e il passaggio tra un sistema di tensione e un altro avviene proprio nelle cabine di trasformazione attraverso opportuni trasformatori.\nLa rete di trasmissione ad alta tensione \u00e8 fatta in predominanza da cavi con anime nude sorrette da tralicci. Quando le cabine di trasformazione si trovano nei centri abitati o a ridosso di essi, per motivi di sicurezza e di esigenze paesaggistiche, anche i cavi di trasmissione devono essere interrati; in tal caso i cavi sono costituiti da conduttori rigidi isolati con gomma o polietilene reticolato.\nCavi per telecomunicazioni.\nI cavi per telecomunicazioni servono a trasferire informazioni da una delle loro estremit\u00e0 all'altra; per informazioni si intende dati come numeri, parole, figure, grandezze elettriche/meccaniche/fisiche, suoni, rumori o immagini e video che viaggiano sotto forma di segnali. Queste informazioni per essere trasmesse devono essere prima trasformate in segnali elettrici mediante appropriati trasduttori, come per esempio scanner, computer o misuratori di grandezze.\nPer facilitare la trasmissione durante il suo percorso, spesso il segnale elettrico viene opportunamente trattato mediante traslazione in frequenza (modulazione), oppure il suo livello, istante per istante, viene rappresentato con numeri binari (campionamento). Nel primo caso si parla di trasmissione analogica, nel secondo di trasmissione digitale. L'insieme di strade che percorre il segnale per raggiungere la sua meta finale, dove altri trasduttori (computer, stampanti, monitor, attuatori di segnali, altoparlanti, televisori, ecc.) provvedono a ricomporre l'informazione iniziale, viene detta rete di telecomunicazioni.\nIn una rete di telecomunicazioni il segnale elettrico pu\u00f2 fluire lungo il cavo su due supporti tipici: la coppia (o doppino) o il cavo coassiale. Ogni segnale, durante il suo viaggio verso l'utente finale, subisce in generale tre effetti indesiderati: attenuazione, distorsione e interferenza. Non potendo eliminare del tutto i suddetti disturbi, la soluzione adottata per limitarli \u00e8 quella di scegliere per ogni segnale il supporto o mezzo trasmissivo pi\u00f9 idoneo in base alla gamma di frequenza (canale) occupata dal segnale e quello di costruire detto supporto con le dimensioni, gli accorgimenti e i componenti pi\u00f9 opportuni.\nCavi a coppie.\nLa coppia \u00e8 costituita da due anime avvolte tra loro con passo costante. Ciascuna anima \u00e8 costituita da un conduttore di rame di qualche decimo di millimetro di diametro isolato con polietilene o PVC (salvo le coppie speciali); nei casi in cui occorre maggiore flessibilit\u00e0 la stessa sezione di rame \u00e8 realizzata con fili pi\u00f9 sottili e cordati assieme.\nPi\u00f9 coppie, cordate tra loro eventualmente in gruppi e sottogruppi, costituiscono il nucleo del cavo. Il nucleo del cavo viene protetto con una guaina di materiale plastico e, se necessario, armato. L'attenuazione \u00e8 proporzionale al prodotto della resistenza dei conduttori per la capacit\u00e0 esistente tra i conduttori e cresce con la lunghezza della tratta e con la gamma di frequenze occupata dal segnale. Per diminuire l'attenuazione bisogna quindi diminuire la resistenza, aumentando il diametro dei conduttori, e diminuire la capacit\u00e0, aumentando la distanza tra i conduttori e quindi lo spessore dell'isolante. Tutto ci\u00f2 rende il cavo pi\u00f9 costoso e pi\u00f9 voluminoso, un parametro che nei cavi ad alto numero di coppie comporta una posa pi\u00f9 difficoltosa e costosa. Un parametro significativo di questi tipi di cavo \u00e8 lo \"spazio coppia\" che d\u00e0 la misura di quante coppie ci possono stare in un dato diametro e quindi quanti canali poter far viaggiare con lo stesso.\nCavo a coppie in carta.\nSono ancora utilizzati, ma praticamente non pi\u00f9 prodotti salvo necessit\u00e0 manutentive, cavi a coppie in cui l'isolante \u00e8 costituito da carta e aria secca (aria priva di umidit\u00e0). Con nulla interposto tra i conduttori la capacit\u00e0 risulterebbe la minima possibile, bisogna per\u00f2 non far venire in contatto tra loro i conduttori. Il sistema utilizzato \u00e8 quello di avvolgere ciascun conduttore con un sottile nastro di carta purissima in maniera lasca tanto da garantire statisticamente la distanza voluta tra i conduttori. Quanta meno carta si mette nello spazio occupato dalle coppie, garantendo per\u00f2 che i conduttori non vengono in contatto, tanto meno si peggiora le caratteristiche dielettriche dello spazio tra i conduttori. Per caratterizzare questo fatto si parla di \"densit\u00e0 della carta\" nello spazio disponibile.\nPer i cavi destinati alla rete telefonica interurbana, dove \u00e8 richiesta una bassa attenuazione, per diminuire la capacit\u00e0 e quindi tenere pi\u00f9 distanti i conduttori, senza con questo aumentare la quantit\u00e0 di carta occorrete, si avvolge sul conduttore un ritorto di cellulosa e poi un nastro di carta. Una volta costruito il nucleo, per togliere l'umidit\u00e0 lo si essicca in una autoclave dove si cerca di praticare il vuoto. Cos\u00ec facendo non solo si facilita l'evaporazione ma si estrae anche tutta l'umidit\u00e0 possibile.\nIl nucleo deve essere protetto da un tubo di piombo ermetico e tenuto sotto pressione di aria secca per evitare che si umidifichi nuovamente. Una volta installato il cavo, tutta la rete va tenuta sotto pressione di aria secca; in questo modo anche in presenza di eventuali falle, l'umidit\u00e0 o acqua non pu\u00f2 entrare in rete, evitando cos\u00ec la compromissione della capacit\u00e0 trasmissiva della rete. Inoltre il caratteristico sibilo dell'aria in pressione che fuoriesce, rilevato in superficie da apposite apparecchiature, consente la rapida individuazione del punto di guasto e quindi la riparazione.\nCavo a coppie in materiale plastico.\nNella maggior parte di cavi l'isolamento \u00e8 realizzato con materiale plastico, applicato sul conduttore per estrusione. Il PVC \u00e8 adoperato quasi esclusivamente nelle reti telefoniche interne, per la rete urbana e interurbana si adopera il polietilene, che per\u00f2 ha caratteristiche dielettriche peggiori di quelle della carta e aria secca, e perci\u00f2 lo spazio coppia risulta maggiore. Per ridurre questo divario si cerca di insufflare chimicamente nello spessore dell'isolante dell'aria (polietilene espanso). Per rendere poi il materiale impermeabile all'umidit\u00e0, che potrebbe costituire una via per le scariche elettriche, sullo strato di polietilene espanso si applica in coestrusione uno strato di polietilene compatto (\"foam skin\"). Se si teme che durante l'esercizio il cavo interrato, per effetto di qualche falla, dovesse essere invaso da acqua che si propagherebbe lungo il cavo nello spazio tra coppia e coppia (aree stellate), il nucleo del cavo viene impregnato con speciali tamponanti o fasciato con nastri che in presenza di acqua si espandono tamponando cos\u00ec la falla, e sigillato con un nastro longitudinale (accoppiato alluminio-polietilene) saldato a coprigiunto.\nLa distorsione nella trasmissione dei segnali \u00e8 dovuta essenzialmente alle irregolarit\u00e0 nella geometria della coppia. A tal fine il conduttore di rame deve essere di materiale purissimo, uniformemente ricotto in modo che l'allungamento dovuto alla tensione applicata durante la costruzione, venga mantenuto il pi\u00f9 limitato e uniforme possibile per tutta la lunghezza del conduttore. L'isolante deve essere centrato rispetto al conduttore e di spessore possibilmente costante. Durante il processo di coppiatura l'anima non deve subire torsioni che, inducendo tensioni residue localizzate, comprometterebbero la disposizione parallela con l'anima gemella; tutto ci\u00f2 richiede macchinari sofisticati e costosi, perci\u00f2 il grado di accuratezza va dosato in base alle effettive necessit\u00e0 per mantenere limitati i costi di lavorazione.\nL'interferenza invece \u00e8 dovuta alla presenza di altri segnali in prossimit\u00e0 della coppia. Nei cavi multicoppia, elementi interferenti sono le coppie contigue le cui anime si comportano come antenne trasmittenti verso l'anima della coppia in esame, che si comporta come un'antenna ricevente. L'effetto dell'accoppiamento di questi segnali si somma man mano che si procede lungo il cavo. Entro certi limiti si pu\u00f2 rendere meno forte questo fenomeno sfalsando opportunamente i passi di binatura delle coppie contigue, in modo che i vari accoppiamenti si presentino di segno opposto nei vari tratti delle anime elidendosi. Oltre questi limiti \u00e8 opportuno schermare le coppie singolarmente. Uno strato di rame o alluminio sulla coppia (schermatura) la rende impenetrabile ai segnali esterni. La schermatura pu\u00f2 essere realizzata avvolgendo sulla coppia un sottile nastro di rame o alluminio, si ha in questo caso un inevitabile irrigidimento della coppia; dove ci\u00f2 non \u00e8 accettabile si procede effettuando la schermatura intrecciando una calza di fili di rame o alluminio intorno all'anima. Una schermatura sul nucleo del cavo, ove la densit\u00e0 dei fili di rame \u00e8 dettata dal grado di schermatura che si vuole ottenere, serve a ridurre l'effetto di segnali esterni al cavo.\nUna variante della coppia \u00e8 la quarta, cio\u00e8 un elemento ottenuto cordando tra loro quattro anime in cui si individuano due coppie ognuna costituita dalle due anime opposte. Le due coppie cos\u00ec individuate possono essere adoperate come un'altra coppia detta \"coppia virtuale\". Un ultimo caso \u00e8 quello di due coppie cordate tra loro come se fossero le anime di una coppia \"bicoppia DM\". Quarte, coppie virtuali, bicoppie DM si adoperano in casi particolari.\nIn un cavo a coppie, che pu\u00f2 raggiungere il numero di 2400 coppie, diventa importante poter individuare e distinguere dalle altre ciascuna anima, soprattutto nei punti di giunzione o attestazione del cavo. Si fa fronte a questa necessit\u00e0 usando opportune combinazioni per i colori delle anime, oltre eventualmente a nastrini colorati o numerati che avvolgo le coppie, i sottogruppi e i gruppi distinguendoli tra loro.\nOltre certe distanze e al di l\u00e0 di certe frequenze non \u00e8 pi\u00f9 economico e/o possibile adoperare cavi a coppie e bisogna quindi passare ad un altro tipo di supporto.\nCavi coassiali.\nI cavi coassiali sono costituiti da uno o pi\u00f9 tubi coassiali cordati insieme.\nUn tubo coassiale \u00e8 costituito da un conduttore interno costituito da un filo unico di rame coassiale a un tubo di rame che funge da secondo conduttore. Il campo elettromagnetico si propaga entro il tubo. L'attenuazione che dipende dal prodotto resistenza per capacit\u00e0 \u00e8 tanto pi\u00f9 piccola quanto pi\u00f9 grande \u00e8 la dimensione del tubo; aumentando le dimensioni del tubo diminuisce la resistenza dei conduttori e anche la capacit\u00e0 che \u00e8 funzione della distanza tra il conduttore interno e il tubo. La capacit\u00e0 dipende anche dall'isolante interposto tra i due tubi, l'ideale sarebbe che tra il conduttore e il tubo non ci fosse interposto niente, occorre per\u00f2 metterci qualcosa che tenga il conduttore interno coassiale col tubo. Le soluzioni adottate dipendono dalle dimensioni del tubo e perci\u00f2 dall'attenuazione accettabile.\nPer i tubi pi\u00f9 grossi la coassialit\u00e0 del conduttore interno \u00e8 garantita da una serie di anellini di polietilene coassiali con il conduttore interno e su cui si appoggia il tubo esterno. Questi anelli possono essere infilati attraverso una fessura praticata in essi al conduttore. Possono essere anche realizzati per stampaggio direttamente sul conduttore mediante una macchina ad iniezione, facendo avanzare il conduttore a tratti per dare in tempo alla pressa ad iniezione di stampare una serie di anelli e poi aprirsi per lasciar avanzare il conduttore di un passo. In entrambi i casi lo spessore degli anelli e il loro numero per metro \u00e8 il minimo necessario per avere una struttura meccanicamente stabile. Questi cavi vengono adoperati nella rete interurbana e prima dell'avvento della fibra ottica costituivano il principale mezzo per interconnettere le citt\u00e0.\nPer i tubi medi si adotta una soluzione a salsicciotto, con un tubo di polietilene di spessore molto inferiore alla distanza tra conduttore interno e tubo, che viene fatto aderire per un tratto al conduttore interno, per un altro contiguo al conduttore esterno. I tubi medi sono stati adoperati sulla rete telefonica interurbana per l'interconnessione di centrali a breve distanza.\nPer i tubi pi\u00f9 piccoli, tra conduttore e tubo esterno \u00e8 applicata per estrusione una guaina isolante su cui si appoggia il conduttore esterno, realizzato in alcuni casi da polietilene espanso le cui bolle d'aria sortiscono l'effetto di diminuirne la densit\u00e0 con benefici sull'attenuazione. Il tubo esterno \u00e8 costituito da un nastro di rame applicato longitudinalmente. Quando la rigidit\u00e0 del tubo coassiale con nastro di rame non \u00e8 accettabile, come negli impianti interni, il tubo esterno \u00e8 costituito da una calza di rame intrecciata con la densit\u00e0 richiesta dalle caratteristiche elettriche che deve avere il tubo.\nI cavi microcoassiali sono adoperati essenzialmente negli impianti interni per interconnettere apparecchiature che trattano segnali a larga banda come antenne ad apparecchi televisori.\nNella rete urbana italiana non si usano cavi coassiali, si possono trovare in stati come Germania, Svizzera e USA, dove gi\u00e0 prima dell'avvento delle fibre ottiche era diffuso il servizio di televisione via cavo."}
{"id": "566543", "revid": "1318658", "url": "https://it.wikipedia.org/wiki?curid=566543", "title": "Arrondissement di Molsheim", "text": "L\"arrondissement\" di Molsheim \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" di Molsheim raggruppa 69 comuni in 5 cantoni:"}
{"id": "566549", "revid": "1543377", "url": "https://it.wikipedia.org/wiki?curid=566549", "title": "Gryposaurus", "text": "Il griposauro (gen. \"Gryposaurus\") era un dinosauro vissuto nel Cretaceo superiore (Santoniano - Campaniano, tra 80 e 75 milioni di anni fa) in Nordamerica.\nDescrizione.\nQuesto animale, di cui si conoscono varie specie, era un caratteristico adrosauro che, nell'aspetto generale, ricorda molto gli altri componenti della famiglia, tanto da essere spesso confuso con altri generi (principalmente \"Kritosaurus\"). Il cranio del griposauro \u00e8 dotato di una struttura ossea simile a un rigonfiamento in corrispondenza delle narici. La funzione di un tale rilievo di osso pieno non \u00e8 nota: forse serviva come richiamo sessuale, e in vita si ipotizza fosse ricoperta di pelle dai vivaci colori, o forse veniva utilizzata negli scontri intraspecifici, \"muso contro muso\", un po' come probabilmente avveniva tra i pachicefalosauri, e permetteva di assorbire l'impatto in duelli ritualizzati decisivi per la gerarchia del gruppo o il controllo di un harem.\nLungo 9 metri, il griposauro si aggirava nelle pianure del Nordamerica probabilmente in grandi mandrie, brucando la vegetazione bassa con il largo becco. Come la maggior parte degli adrosauri, questo dinosauro era semibipede: di solito si spostava su tutte e quattro le zampe, ma all'occorrenza (ad esempio se doveva fuggire da un predatore) era senz'altro in grado di utilizzare le sole zampe posteriori, lunghe e forti.\nSpecie fossili.\nLa specie pi\u00f9 nota di griposauro \u00e8 G. notabilis, scoperta da Lawrence Lambe nel 1914 in Canada e risalente al Campaniano (circa 78 milioni di anni fa). Uno scheletro di questo dinosauro \u00e8 esposto al Museo civico di storia naturale di Milano. Dello stesso periodo e luogo \u00e8 G. incurvimanus (un tempo nota come \"Kritosaurus incurvimanus\"), mentre nel 1992 \u00e8 stata descritta nel Montana una specie leggermente pi\u00f9 antica, G. latidens. Nel 2007 \u00e8 stato descritto invece G. monumentensis, proveniente dall'Utah e vissuto nel Campaniano; questa specie \u00e8 quella con la distribuzione pi\u00f9 meridionale e possedeva un cranio pi\u00f9 robusto.\nNella cultura di massa.\nAppare nel film d'animazione Disney del 1940 \"Fantasia\" nel 4\u00b0 segmento \"La sagra della primavera\""}
{"id": "566555", "revid": "203463", "url": "https://it.wikipedia.org/wiki?curid=566555", "title": "Tabiano Terme", "text": "Tabiano Terme \u00e8 una frazione del comune di Salsomaggiore Terme, dal quale dista 4 chilometri, posta sul preappennino parmense a 166 metri s.l.m.\nStoria.\nLa storia di Tabiano per molti secoli coincide con la storia del castello, uno dei quattro costruiti dai marchesi Pallavicino per proteggere le saline di Salsomaggiore, e del gruppo di case riunite intorno al maniero. Ancora oggi si distingue tra \"Tabiano Castello\" (la parte di Tabiano intorno al castello) e la sottostante \"Tabiano Bagni\" (quella sviluppatasi intorno alla fonte Pergoli e allo stabilimento termale).\nLe qualit\u00e0 terapeutiche delle acque di Tabiano, diversamente da quelle di Salsomaggiore, furono note dai tempi pi\u00f9 antichi, anche se i primi a beneficiarne furono gli animali domestici che soffrivano di malattie cutanee. Verso la fine del Settecento anche gli uomini iniziarono a giovarsi delle acque solfuree, pare per merito di un mendicante \"con tutto il corpo ricoperto da luridi erpeti\" che si immerse nell\"'acqua puzza\" (cos\u00ec veniva chiamata popolarmente) traendone grande giovamento.\nAl principio dell'Ottocento si iniziarono gli studi scientifici delle acque, che evidenziarono una rilevante presenza di gas idrogeno solforato, superiore a qualunque altra acqua solfurea del mondo. Girolamo Gottardi, docente di chimica farmaceutica all'Universit\u00e0 di Parma, fu tra i primi ad eseguire un'analisi chimica delle acque di Tabiano, sottolineandone le qualit\u00e0 terapeutiche. Gli studi proponevano di utilizzare le acque, oltre che per le malattie cutanee, anche per i disturbi ginecologici, le intossicazioni da metalli pesanti, il diabete e \"tutti quei fenomeni morbosi di contrazione spasmodica della gola e di respirazione soffocante\" (asma bronchiale). Nel 1835 il paese contava 960 abitanti.\nLo sviluppo con Maria Luigia.\nIl grande sviluppo di Tabiano inizi\u00f2 con una lettera, che il parroco locale don Jacopo Calestani, desideroso di favorire la crescita termale, sped\u00ec alla duchessa di Parma Maria Luigia nel 1837. Dopo poco tempo la stessa Maria Luigia, che aveva grande dimestichezza con i bagni termali europei, come Aix-les-Bains, Baden e Ischl, si rec\u00f2 a Tabiano accompagnata da un fastoso corteo per visitare lo stabilimento, che allora consisteva in quattro tinozze di legno in una capanna, fatto costruire da un certo Carlo Pasini di Borgo San Donnino (l'odierna Fidenza). La visita ebbe un buon esito: La duchessa, favorevolmente impressionata, il 18 marzo 1838 acquist\u00f2 il terreno dove sorgeva la fonte \"dei Violi\" (ora fonte Pergoli), e ne fece dono agli \"Ospizi Civili\" di Borgo san Donnino perch\u00e9 vi sorgesse uno stabilimento per le bagnature.\nIl primo stabilimento, inaugurato nel giugno del 1842, fu costruito da Nicola Bettoli, primo architetto di corte e autore del Teatro Regio di Parma. Era un edificio molto semplice, con un corpo centrale e due ali laterali simmetriche, e conteneva 12 vasche da bagno.\nIl primo direttore sanitario delle terme fu Lorenzo Berzieri, gi\u00e0 scopritore delle virt\u00f9 terapeutiche delle acque di Salsomaggiore.\nSempre nel 1842 furono inaugurate due strutture importantissime per lo sviluppo di Tabiano e delle sue cure: un albergo (in realt\u00e0 una vera e propria residenza ducale utilizzata da Maria Luigia per le cure e aperta successivamente al pubblico), e una strada carrozzabile da Tabiano a Borgo san Donnino.\nNel 1846 furono erogati 1502 bagni solforosi e 463 bagni salinoiodati (l'acqua salsoiodica veniva trasportata da Salsomaggiore a Tabiano a dorso di mulo). Sempre in quell'anno venne inaugurato un servizio di \"velociferi\" (diligenze veloci) per i clienti che preferivano alloggiare a Borgo san Donnino.\nCambia la propriet\u00e0.\nnel 1865 la propriet\u00e0 dello stabilimento pass\u00f2 ai fratelli Pandos, che avevano gi\u00e0 acquistato l'Albergo Grande (ex Albergo Ducale di Maria Luigia); lo stabilimento fu ampliato e si iniziarono le cure inalatorie con inalazioni a vapore, gas ed irrigazioni. Nel 1872 si inaugur\u00f2 la strada carrozzabile per Salsomaggiore.\nIntanto iniziarono ad arrivare a Tabiano alcune celebrit\u00e0, come Giuseppe Verdi (che preferiva Tabiano a Salso perch\u00e9 pi\u00f9 appartata), Urbano Rattazzi e Giovanni Verga. Il Verdi, spesso accompagnato, oltre che dalla Strepponi, anche dal tenore Tamagno, dai soprani Adelina Patti e Teresa Stolz, dai librettisti Boito e Illica, scopr\u00ec proprio a Tabiano le qualit\u00e0 musicali di una ragazza tabianese che cantava nell'oratorio dell'Albergo Grande: Dina Barberini, che divenne una nota cantante lirica.\nNel 1885 la propriet\u00e0 dello stabilimento pass\u00f2 alla famiglia Corazza: ricchi imprenditori che cinque anni prima avevano acquistato il castello, all'epoca quasi un rudere, e lo avevano ristrutturato in stile neomedioevale. Ristrutturarono anche la facciata dello stabilimento nel 1910 in stile Liberty, ed acquistarono alcuni alberghi.\nNel 1914 Giacomo Corazza vendette la propriet\u00e0 delle terme ad una societ\u00e0 milanese; nel 1918 fu rilevata dal comune di Milano, che la diede in gestione diretta al Pio Istituto Santa Corona e costru\u00ec fra l'altro l'acquedotto; finalmente nel 1934 la propriet\u00e0 delle terme pass\u00f2 al comune di Salsomaggiore.\nL'amministrazione comunale decise di trasformare Tabiano in una citt\u00e0 giardino, con grandi parchi e strutture, allora molto carenti, per gli svaghi dei curandi: furono studiati alcuni progetti urbanistici tra cui, nel 1941, la proposta di modificare in stile neomedioevale tutta la frazione, legando in questo modo Tabiano con il castello, come a Grazzano Visconti. Questi progetti tuttavia non vennero realizzati per la sopraggiunta guerra: soltanto lo stabilimento fu leggermente ampliato.\nDopo la guerra si decise di modificare decisamente la struttura dello stabilimento seguendo i princ\u00ecpi dell'architettura razionalista, e nel 1959 fu inaugurato l'odierno stabilimento che fu intitolato ad Emilio Respighi, direttore sanitario delle terme dal 1887 al 1912. Intanto venne perforato un altro pozzo di acqua termale (pozzo Arv\u00e8) perch\u00e9 la vecchia fonte Pergoli era divenuta insufficiente alla richiesta.\nL'apertura del nuovo stabilimento provoc\u00f2 un aumento del numero dei curandi, che nel 1981 raggiunsero il massimo storico: quasi 70.000. Nel 1998 lo stabilimento Respighi fu ampliato con un progetto dell'architetto Marco Dezzi Bardeschi: un nuovo ingresso dove venne sistemata l'accoglienza e il reparto pediatrico/invernale, che permise anche l'apertura delle terme per tutto l'anno. Un nuovo pozzo (Arv\u00e8 1 bis) venne scavato a pochi metri dal pozzo Arv\u00e8.\nNel 2000 le Terme di Tabiano sono diventate una s.p.a. di propriet\u00e0 del comune di Salsomaggiore Terme. Dal 1\u00ba novembre 2008 le Terme di Salsomaggiore e le Terme di Tabiano formano un'unica societ\u00e0 per azioni, le cui quote azionarie sono di propriet\u00e0 per il 66% del comune di Salsomaggiore, mentre il restante 34% circa viene ripartito tra la Provincia di Parma e la Regione Emilia-Romagna."}
{"id": "566556", "revid": "765341", "url": "https://it.wikipedia.org/wiki?curid=566556", "title": "Fermo tecnico", "text": "Si intende per fermo tecnico la voce giuridica specialistica relativa al campo della responsabilit\u00e0 aquiliana e della responsabilit\u00e0 civile auto e generale.\nSostanzialmente il fermo tecnico \u00e8 il danno derivante dal non utilizzo del veicolo per tutto il periodo di ricovero del mezzo incidentato. Tale fermo comporta chiari effetti nell'utente che, per causa ad esso non addebitabile, si trova a dover rinunciare all'uso dell'auto o del veicolo per un determinato periodo, incidendo tutto ci\u00f2 nella organizzazione degli impegni, della vita professionale e del tempo libero dello stesso.\nIl risarcimento del fermo tecnico \u00e8 calcolato tenendo presente le voci di danno cosiddetto \"emergente\", come il mancato godimento del bollo, dell'assicurazione obbligatoria e della benzina, oltre ad una somma forfettaria risarcitoria, discrezionale secondo la pi\u00f9 recente giurisprudenza, calcolata per giorno di lavorazione e di privazione del mezzo.\nLe assicurazioni e isolate sentenze della Suprema Corte Italiana insistono nel ritenere il fermo tecnico non un \"danno nel danno\" come la giurisprudenza italiana, assieme alla dottrina, ormai storicamente ritengono, ma oggetto di una prova specifica del danno e delle ripercussioni negative dal punto di vista economico e professionale che deve ripercuotersi in una provata diminuzione e nocumento del reddito del sinistrato.\nAl fine di calcolare il danno da fermo tecnico, posto che, come detto sopra, ad una giurisprudenza che lo ritiene un danno nel danno, si affianca una copiosa letteratura giuridica e consuetudinaria che ritiene il risarcimento da provare sulla base di una reale perdita economica, il calcolo pu\u00f2 essere cos\u00ec stabilito:\nAi fini della liquidazione si \u00e8 dibattuto se sia necessario provare un danno in concreto (es. allegando fatture) o se sia sufficiente dimostrarlo in via presuntiva. In proposito, occorre sottolineare, che la giurisprudenza prevalente abbia ritenuto \"possibile la liquidazione equitativa del danno stesso anche in assenza di prova specifica, rilevando a tal fine la sola circostanza che il danneggiato sia stato privato del veicolo per un certo tempo, anche a prescindere dall'uso effettivo a cui esso era destinato\".(cfr. Cassazione civile, sez. III, Sentenza n. 6907 del 2012)\nNote.\nCorte di Cassazione, Sezione 3 Sezione civile Sentenza 21/10/2008, n. 25558\nCorte di Cassazione, Sezione 3 Sezione civile Sentenza 27/01/2010, n. 1688"}
{"id": "566558", "revid": "1005847", "url": "https://it.wikipedia.org/wiki?curid=566558", "title": "W\u0142adys\u0142aw Raczkiewicz", "text": "Fu presidente della Repubblica polacca, in esilio, dal 1939 alla morte.\nBiografia.\nNato a Kutaisi, in Georgia (al secolo una provincia dell'Impero russo), da genitori polacchi, Raczkiewicz ader\u00ec in giovent\u00f9 alle organizzazioni socialiste polacche, poi si arruol\u00f2 nell'esercito zarista. Dopo la caduta dello zar, riorganizz\u00f2 le forze polacche in Russia. Ministro polacco dell'Interno, voivoda (governatore) provinciale presso Wilno, fu poi Maresciallo del Senato (1929-1934) e Maresciallo del Sejm (1934-1939).\nFuggito in Romania col governo dopo l'invasione tedesco-sovietica della Polonia (1939), fu designato presidente della Repubblica dal dimissionario Ignacy Mo\u015bcicki. Trasferitosi a Parigi col governo in esilio (1939), nel 1940 dovette fuggire in esilio a Londra sotto l'incalzare delle armate tedesche.\nAlla conferenza di Jalta le grandi potenze decisero che la Polonia sarebbe rientrata nella sfera d'influenza sovietica, cos\u00ec il Comitato (governo in esilio) di Londra, presieduto da Raczkiewicz, fu accantonato a favore del Comitato di Lublino, composto da socialisti e comunisti. Rackiewicz mor\u00ec nel giugno 1947 ed ebbe come successore August Zaleski. Raczkiewicz \u00e8 seppellito nel cimitero di Newark-on-Trent, in Inghilterra.\nIl Comitato di Londra non riconobbe mai il governo comunista polacco (che nel 1952 sostitu\u00ec la carica di presidente della Repubblica con quella di presidente del Consiglio di Stato), e continu\u00f2 a designare presidenti della Repubblica (in esilio) fino al ritorno alla democrazia (1990), quando l'ultimo presidente del Comitato, Ryszard Kaczorowski pass\u00f2 le sue insegne al neopresidente polacco Lech Wa\u0142\u0119sa."}
{"id": "566559", "revid": "1522738", "url": "https://it.wikipedia.org/wiki?curid=566559", "title": "Hern\u00e1n Siles Zuazo", "text": " \u00c8 stato Presidente della Bolivia, regolarmente eletto, dal 1956 al 1960 e dal 1982 al 1985, oltre che per un breve periodo, nel 1952, all'epoca della Rivoluzione nazionalista.\nBiografia.\nIl \"MNR\" e la rivoluzione del 1952.\nSuo padre Hernando Siles Reyes, fu presidente della Bolivia. Dopo essersi laureato in legge negli anni trenta, si dedic\u00f2 anch'egli alla poltitca. Nel 1941 fond\u00f2, assieme a V\u00edctor Paz Estenssoro, il Movimento Nazionalista Rivoluzionario (MNR). Questa formazione politica partecip\u00f2 alla giunta militare di Gualberto Villarroel (1943-1946), ma fu costretta ad uscirne a causa della pressione degli Stati Uniti e di Villarroel stesso.\nNel 1951 si candid\u00f2 come vice presidente di Paz Estenssoro e vinse. Il risultato venne ribaltato da un colpo di Stato da parte del generale Hugo Ballivi\u00e1n e l'MNR lavor\u00f2 in clandestinit\u00e0. Nell'aprile 1952 l'MNR, con l'aiuto di una parte dell'Esercito, fece scoppiare la rivoluzione nel Paese. Siles Zuazo gioc\u00f2 un ruolo fondamentale e ne ebbe il comando assieme a Juan Lechin, finch\u00e9 Paz Estenssoro torn\u00f2 dall'esilio in Argentina. Divenne inoltre presidente provvisorio dall'11 al 15 aprile 1952 (rientro di Paz Estenssoro).\nVicepresidenza (1952-56).\nNel 1951 si tennero le elezioni e Siles venne eletto vicepresidente. Dopo i primi 4 anni, il governo, di cui Siles Zuazo era vicepresidente, istitu\u00ec importanti riforme nel Paese che includevano il voto a suffragio universale, la nazionalizzazione delle miniere, una riforma agraria che previde una redistribuzione delle terre.\nIl primo mandato presidenziale (1956-60).\nNel 1956 Paz Estenssoro lasci\u00f2 l'incarico in quanto la costituzione non consentiva al Presidente in carica di candidarsi nuovamente. Siles Zuazo era il successore naturale e vinse le elezioni diventando Presidente per la prima volta, escludendo il mandato provvisorio durante la rivoluzione.\nLa sua prima amministrazione fu decisamente pi\u00f9 difficoltosa che quella del predecessore: l'MNR cominci\u00f2 a frammentarsi a seguito di personalismi oltre che a diverse linee politiche. L'inflazione decoll\u00f2 e gli Stati Uniti condizionarono gli aiuti e il supporto all'adozione del programma economico \"Eder Plan\". Inoltre il suo governo ebbe anche l'onere di disarmare i combattenti della rivoluzione del 1952. A questi era permesso detenere le armi per evitare il pericolo di un'eventuale contro-rivoluzione. D'altra parte c'era il rischio che questi potessero prendere le armi a fianco del \"caudillo\" Juan Lech\u00edn, capo del \"Central Obrera Boliviana\" (COB). Nel frattempo, il partito di opposizione (\"Falange Socialista Boliviana\"), puntava a fare vacillare l'MNR contrapponendosi ad esso in modo molto duro e serrato, in modo diminuire la popolarit\u00e0 di Siles Zuazo e del suo partito.\nLa rottura con l'MNR e l'esilio.\nQuando il mandato di Siles Zuazo ebbe a termine (1960), Paz Estenssoro si candid\u00f2 ancora come presidente e, dopo essere stato eletto, nomin\u00f2 Siles Zuazo ambasciatore dell'Uruguay. Nel 1964, Siles Zuazo ruppe con Paz Estenssoro sulla revisione della Costituzione per essere rieletto direttamente. A quel punto cre\u00f2 il Movimento Nazionalista Rivoluzionario di Sinistra (\"MNRI\") cercando di mandare un impulso verso sinistra.\nSiles diede inizialmente il suo appoggio contro-rivoluzionario al colpo di Stato del novembre 1964, condotto dai generali Ren\u00e9 Barrientos Ortu\u00f1o e Alfredo Ovando, ma fu esiliato quando fu chiaro che i militari intendessero perpetuare il loro potere senza dare alcun peso al risultato elettorale. Per la maggior parte, le forze armate rimasero sotto il controllo del Governo dal 1964 fino al 1982. Nel 1971, Siles si oppose al colpo di Stato del generale Hugo Banzer rompendo cos\u00ec il suo rapporto con Paz Estenssoro che l'aveva sostenuto.\nLa \"falsa partenza\" della democrazia.\nDopo l'apertura democratica del 1978, Siles Zuazo form\u00f2 una grande alleanza di sinistra con il Movimento della Sinistra Rivoluzionaria (MIR), il Partito Comunista e altri partiti minori. Assieme formarono \"Unidad Democr\u00e1tica y Popular\" (UDP), la coalizione che trionf\u00f2 alle elezioni generali del 1978, poi annullate, a quelle del 1979, note come le elezioni dell\"'empantanamiento\", e a quelle del 1980. Poco dopo che Siles Zuazo potesse insediarsi, il 17 luglio 1980, il generale Luis Garc\u00eda Meza install\u00f2 una dittatura militare con un colpo di Stato, conosciuto come il \"golpe della cocaina\". Siles torn\u00f2 in esilio, ma fece ritorno nel 1982 quando fu chiaro che i governi militari stavano portando il Paese ad un definitivo collasso economico oltre alle violazioni dei diritti umani.\nIl secondo mandato presidenziale (1982-85).\nLa reputazione dei regimi dittatoriali del periodo 1980-82 e lo stato disastroso dell'economia costrinsero i golpisti a ritirarsi. Nell'ottobre 1982 venne riconosciuto il risultato annullato precedentemente nel 1980, portando Siles Zuazo alla Presidenza della Repubblica e Jaime Paz Zamora del MIR alla vicepresidenza.\nLa grave situazione economica venne seguita da un'iperinflazione galoppante. Siles Zuazo ebbe notevoli difficolt\u00e0 a controllare la situazione considerando che alcune forze politiche poterono alzare la voce dopo anni di autoritarismo. I sindacati, capitanati da Juan Lech\u00edn (ex MNR), paralizzarono il governo con scioperi costanti e anche il vicepresidente Paz Zamora abbandon\u00f2 la nave mentre stava affondando. L'iperinflazione nel quadriennio 1982-86 arriv\u00f2 al 24000% (il prezzo medio dei beni cresceva, cio\u00e8, di ben 240 volte da un anno all'altro), diventando il quarto maggiore indice di inflazione mai registrato in assoluto. Nel frattempo, Siles decise di non adottare misure extra-costituzionali, scegliendo di consolidare la democrazia riguadagnata a fatica.\nEstradizione di Klaus Barbie.\nUn punto molto importante dell'amministrazione di Siles Zuazo fu la cattura e l'estradizione in Francia del criminale nazista Klaus Barbie (noto anche come \"il Boia di Lione\") avvenuta nel 1983. Barbie si era trasferito in Bolivia nel 1955 e nel 1957 acquis\u00ec la cittadinanza boliviana con le false generalit\u00e0 di Klaus Altmann Hansen. Nel Paese collabor\u00f2 con i governi dittatoriali di Luis Garc\u00eda Meza Tejada e Ren\u00e9 Barrientos Ortu\u00f1o. Nel 1971 Barbie fu individuato dai \"cacciatori di nazisti\" Serge e Beate Klarsfeld, ma venne rifiutata l'estradizione. La cattura e la consegna di Barbie furono visti all'estero come un cambio importante della politica del Paese verso la democrazia.\nGli ultimi anni.\nNel 1985, la situazione di stallo nel Governo e le condizioni dell'economia portarono alla richiesta di elezioni anticipate adducendo anche il fatto che dalle elezioni vinte da Siles Zuazo in realt\u00e0 passarono ben cinque anni (sospese da vari colpi di stato). Paz Estenssoro divenne cos\u00ec nuovamente presidente con l'MNR e Sies Zuazo torn\u00f2 in Uruguay, dove era vissuto in precedenza durante il suo esilio. Mor\u00ec il 6 agosto 1996, all'et\u00e0 di 82 anni."}
{"id": "566563", "revid": "125794591", "url": "https://it.wikipedia.org/wiki?curid=566563", "title": "Cima d'Asta", "text": "La Cima d'Asta (\"Zima d'Asta\" o \"El Zim\u00f3n\" in dialetto trentino) \u00e8 la vetta principale del massiccio omonimo situato nel Trentino orientale, tra l'Altopiano del Tesino, la Valsugana e la Valle del Vanoi.\nGeologia.\nIl gruppo montuoso \u00e8 costituito da rocce granitiche e questo aspetto lo distingue dai vicini rilievi del Lagorai, costituiti soprattutto da porfidi. Vista tuttavia la contiguit\u00e0 geografica, il massiccio di Cima d'Asta \u00e8 considerato da alcuni geografi un sottogruppo della catena del Lagorai.\nGeografia.\nIl gruppo si caratterizza per la presenza di numerosi laghetti alpini di origine nevosa, detti \"laghi a circo\" per la loro forma sostanzialmente circolare. Da uno di essi ha origine il torrente Grigno, affluente del fiume Brenta. Il massiccio di Cima d'Asta ha una forma rotondeggiante ed \u00e8 circondato a nord ed est dalla Valle del Vanoi, ad ovest si congiunge al Lagorai tramite il Passo Cinque Croci, a sud invece \u00e8 sbarrato dalla Val Malene. Tramite la Forcella Magna a sud-ovest si congiunge al Gruppo di Rava. Le cime principali del gruppo sono:\nA sud si estende il sottogruppo delle Cime di Rava comprese tra la Valsugana e la Val Malene e che rappresentano il limite sud del massiccio. Le cime pi\u00f9 importanti sono:\nAlpinismo.\nL'attivit\u00e0 alpinistica del gruppo, che \u00e8 il pi\u00f9 importante del settore Lagorai \u00e8 recente, eccettuata la parete di Cima d'Asta che aveva destato in passato qualche interesse. Le pareti pi\u00f9 importanti del gruppo si trovano in Val Malene. La prima ascensione di Cima d'Asta \u00e8 del 1906 di Pompeo Tomaselli. La Grande Guerra ha interessato solo marginalmente il gruppo, essendo una retrovia e sulla vetta di Cima d'Asta rimangono alcune postazioni ed il Bivacco Giuseppe Cavinato. La prima ascensione della parete sud di Cima d'Asta \u00e8 dei primi anni cinquanta da parte di Ruggero Lenzi e Marietto Michelini, che non hanno lasciato una relazione precisa del loro itinerario e quindi non \u00e8 pi\u00f9 stato ripreso. Nel 1959 Giorgio Melchiori e Ottorino Pianta aprono un'altra via nella fenditura pi\u00f9 marcata al centro della parete, la Melchiori-Pianta, oggi la pi\u00f9 ripetuta della muraglia. Negli anni settanta il Gruppo viene visitato da Aldo Leviti che apre diversi itinerari di tutte le difficolt\u00e0 nei dintorni, poi il resto dell'esplorazione \u00e8 stato compiuto dalla guida Franco Melchiori principalmente con diversi compagni. Il grande spigolo della Cresta del Bual\u00f2n che scende in val Malene, alto 1000 m, \u00e8 stato salito nel 1994 Roberto Assi, Alberto Ongari, Lorenzo Giacomini ed Elisabetta Maffei. Negli anni 90 diversi alpinisti quali Roberto Bassi, Cristoforo Groaz e Paolo Calz\u00e0 hanno visitato le pareti del massiccio aprendovi diversi itinerari.\nVie d'accesso.\nIl gruppo montuoso si presenta come una area montana estremamente isolata e selvaggia e non \u00e8 raggiungibile attraverso impianti di risalita. Poco distante dalla sommit\u00e0 \u00e8 presente un rifugio alpino della Societ\u00e0 Alpinisti Tridentini: il Rifugio Ottone Brentari, situato a 2480 m s.l.m. e il bivacco Cima d'Asta o Bivacco Giuseppe Cavinato, situato proprio sulla cresta della cima a 2840\u00a0m s.l.m. Il rifugio \u00e8 accessibile sia tramite il sentiero che sale direttamente da Malga Sorgazza, al fondo della Val Malene, oppure tramite la Ferrata Giulio Gabrielli che da Forcella Magna percorre tutta la cresta sud-ovest della Punta Soc\u00e8de fino al Col Verde ed al Passo Soc\u00e8de da cui poi si scende al Rifugio Brentari.\nIl migliore accesso per avvicinarsi alle vette del gruppo \u00e8 rappresentato dalla Val Malene di Pieve Tesino, ma il complesso montuoso \u00e8 raggiungibile anche da altre vie e da Caoria di Canal San Bovo. Dal rifugio si pu\u00f2 salire in breve tempo sulla sommit\u00e0 del massiccio tramite la \"via normale\", che supera un intaglio della cresta est e sale alla vetta per pendii di sfasciumi da cui si gode un buon panorama sulle vallate sottostanti, sulla catena del Lagorai e sui gruppi dolomitici vicini, come il Latemar e le Pale di San Martino. Altra via molto frequentata \u00e8 il Canalone dei Bassanesi che sale tra i due avancorpi di Punta di Lancia e Torre Cavinato e poi sale alla cima tramite la cresta ovest. La parete sud di Cima d'Asta \u00e8 percorsa da diverse vie d'arrampicata che vanno dal IV al VII+. Le pi\u00f9 ripetute sono: la classica \"Melchiori-Pianta\", che sale nel canalone al centro della parete fino alla Torre Mariano (300 m, IV+), la Lino-Egidio dedicata a due giovani caduti sulla Torre Cavinato, che percorre la linea di fessure a sinistra dell'ultimo promontorio della Testa del Drago (300 m, IV), la via Roger dedicata a Ruggero Lenzi, primo salitore della parete caduto nel 1953 sulla Torre Winkler, che sale i diedri e colatoi a sinistra della Melchiori-Pianta (400 m, V) ed il Diedro Alto, una via che sale alla Torre Cavinato tramite il diedro pi\u00f9 marcato (200 m, VI).\nCima d'Asta \u00e8 accessibile anche dal versante nord tramite un percorso molto lungo per escursionisti esperti che dal Rifugio Refavaie in Valle del Vanoi sale tutta la Cresta del Col del Vento fino al Passo dei Diavoli (oltre 1700 m di dislivello), in ambiente solitario e selvaggio."}
{"id": "566564", "revid": "1318658", "url": "https://it.wikipedia.org/wiki?curid=566564", "title": "Arrondissement di Haguenau", "text": "L\"arrondissement\" di Haguenau \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" di Haguenau raggruppa 56 comuni in 3 cantoni:"}
{"id": "566573", "revid": "1318658", "url": "https://it.wikipedia.org/wiki?curid=566573", "title": "Arrondissement di Wissembourg", "text": "L\"arrondissement\" di Wissembourg \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" di Wissembourg raggruppa 68 comuni in 5 cantoni:"}
{"id": "566574", "revid": "484362", "url": "https://it.wikipedia.org/wiki?curid=566574", "title": "Saurolophus", "text": "Il saurolofo (gen. \"Saurolophus\") era un dinosauro erbivoro vissuto nel Cretacico superiore in Asia e Nordamerica. \nUn corno proiettato all'indietro.\nQuesto dinosauro \u00e8 un classico appartenente alla famiglia degli adrosauridi, i grandi dinosauri a becco d'anatra caratteristici della parte terminale del Cretaceo. Le caratteristiche sono simili a quelle degli altri adrosauridi, e difatti era dotato di possenti zampe posteriori allungate e di un corpo piuttosto massiccio percorso lungo tutta la lunghezza del dorso da una bassa \"vela\" formata dall'allungamento delle vertebre. La caratteristica principale del saurolofo, per\u00f2, permetteva di distinguerlo da qualsiasi altro adrosauro: questo animale, infatti, era dotato di una sorta di corno proiettato all'indietro, nella parte posteriore del cranio.\nIl corno era costituito da osso pieno, al contrario della struttura dell'apparentemente simile \"Parasaurolophus\", ed era una diretta estensione delle ossa nasali. La struttura ha indotto alcuni paleontologi a ritenere che esistesse una massa di tessuto proprio al di sopra della regione delle narici, che poteva essere \"gonfiata\" per produrre suoni, forse simili a muggiti particolarmente potenti. La cresta poteva agire come supporto di questo \"sacco\", e ne ampliava la superficie e l'efficienza. In realt\u00e0 non vi \u00e8 alcuna prova di una tale struttura, ma dal momento che con ogni probabilit\u00e0 questi adrosauri vivevano in branchi, la capacit\u00e0 di emettere un particolare tipo di suoni molto potenti potrebbe essere stato un validissimo mezzo di comunicazione intraspecifica, anche su grandi distanze.\nDue specie in due continenti.\nIl saurolofo \u00e8 stato descritto per la prima volta nel 1912 da Barnum Brown in Alberta (Canada) con la specie \"S. osborni\". Molti anni dopo, nel 1952, Rozhdestvensky rinvenne una specie simile dall'altra parte del mondo, in Mongolia, \u00e8 la chiam\u00f2 \"S. angustirostris\" (per il fatto che il corno era pi\u00f9 allungato rispetto alla specie nordamericana). Questa \u00e8 un'ulteriore prova che nel Cretaceo superiore Asia e Nordamerica erano collegate e vi era un interscambio faunistico notevole. Alcuni paleontologi, attualmente, ritengono tuttavia che le due specie di saurolofo appartengano a due generi distinti, anche se strettamente imparentati. Altri ritengono che \"S. angustirostris\" sia addirittura conspecifico con \"S. osborni\".\nNella cultura di massa.\nDucky, uno dei protagonisti della longeva saga d'animazione Alla ricerca della Valle Incantata, \u00e8 un cucciolo di femmina di Saurolofo; qui lei e ogni altro suo simile viene chiamato \"Boccagrande\"."}
{"id": "566575", "revid": "409613", "url": "https://it.wikipedia.org/wiki?curid=566575", "title": "Firefox (disambigua)", "text": ""}
{"id": "566581", "revid": "217591", "url": "https://it.wikipedia.org/wiki?curid=566581", "title": "Carlo Lwanga", "text": "Biografia.\nCarlo Lwanga nacque nel 1865 nel Regno di Buganda, territorio che oggi occupa la parte centrale e meridionale dell'Uganda.\nAppartenente al clan Ngabi, Carlo Lwanga fu convertito al cattolicesimo dai Missionari d'Africa, fondati dal cardinale Charles Lavigerie. Dopo che i missionari cristiani iniziarono il loro lavoro in Uganda sotto il re (Kabaka) Mutesa I del Buganda, furono nuovamente soggetti alla repressione sotto il re Mwanga II. La persecuzione inizi\u00f2 nel 1885 dopo che il re Mwanga II di Buganda, un pedofilo seriale, ordin\u00f2 che venissero massacrati molti missionari anglicani, tra cui il vescovo James Hannington, che era il capo della comunit\u00e0 anglicana. Joseph Mukasa Balikuddembe, maggiordomo cattolico di corte e catechista laico, rimprover\u00f2 al re le uccisioni, contro le quali lo aveva consigliato. Mwanga fece decapitare Balikuddembe e arrest\u00f2 tutti i suoi seguaci il 15 novembre 1885. Il re quindi ordin\u00f2 che Lwanga, che era il capo dei paggi a quel tempo, assumesse le funzioni di Balikuddembe. Quello stesso giorno, Lwanga e altri paggi sotto la sua protezione (circa un centinaio) chiesero di essere battezzati come cattolici da Pere Giraud, un prete missionario dei Padri Bianchi. Il giovane Carlo Lwanga spesso proteggeva i ragazzi a lui affidati dalle avance sessuali del re. Si prodig\u00f2 per proteggere i paggi dalle attenzioni morbose del re. Dopo l'omicidio del paggio Denis Ssebuggwawo, un catechista, il re Mwanga II dichiar\u00f2 che tutti i membri della corte che non avessero smesso di professare la loro fede apertamente sarebbero stati uccisi.\nIl 25 maggio 1886, Mwanga ordin\u00f2 un'assemblea generale della corte durante la quale disse: \"Quelli di voi che non pregano stiano al mio fianco; gli altri dovrebbero stare di fronte al muro di canne\". Carlo Lwanga e altri 15 paggi si avvicinarono al muro. Poco dopo il re fece smembrare due di loro e li sacrific\u00f2 agli idoli, mentre gli altri furono portati a Namugongo, dove furono legati in fasci di paglia e bruciati sul rogo. La mattina seguente, Lwanga battezz\u00f2 segretamente quei catecumeni che ancora non avevano ricevuto il battesimo. Pi\u00f9 tardi quel giorno, il re convoc\u00f2 un'assemblea di corte nella quale interrog\u00f2 tutti i presenti per vedere se qualcuno avesse abiurato al proprio credo. Guidati da Lwanga, i paggi reali dichiararono la loro fedelt\u00e0 alla loro religione. Mwanga ordin\u00f2 che fossero condotti al luogo tradizionale dell'esecuzione per essere uccisi. Tre dei prigionieri, Pontian Ngondwe, Athanasius Bazzekuketta e Gonzaga Gonza, furono assassinati durante il tragitto.\nTerminati i preparativi e giunto il giorno dell'esecuzione, il 3 giugno 1886, Lwanga fu separato dagli altri dal Guardiano della Sacra Fiamma per l'esecuzione privata, secondo la consuetudine. Mentre veniva bruciato, Lwanga disse al Guardiano: \"\u00c8 come se mi stessi versando dell'acqua addosso. Per favore, pentiti e diventa cristiano come me.\"\nDodici ragazzi e uomini cattolici e nove anglicani furono poi bruciati vivi. Un altro cattolico, Mbaga Tuzinde, fu bastonato a morte per essersi rifiutato di rinunciare al cristianesimo, e il suo corpo fu gettato nella fornace per essere bruciato insieme a quello di Lwanga e degli altri. L'ira del re era particolarmente accesa contro i cristiani perch\u00e9 si rifiutavano di partecipare ad incontri sessuali con lui. Il giovane Carlo Lwanga, in particolare, aveva protetto i paggi. Le esecuzioni furono anche motivate per evitare minacce straniere al potere di Mwanga. Secondo Assa Okoth, la principale preoccupazione di Mwanga era mantenere \"l'integrit\u00e0 del suo regno\", e percepiva che uomini come Lwanga stavano lavorando con gli stranieri per \"avvelenare le stesse radici del suo regno\". Non aver intrapreso alcuna azione avrebbe potuto portare a suggerire che fosse un sovrano debole.\nIn totale, oltre 100 cristiani vennero uccisi durante la persecuzione sotto il regno di Kabaka Mwanga II.\nIl culto.\nCarlo Lwanga e gli altri cristiani che, come lui, vennero uccisi per mano del re Mwanga, furono beatificati da papa Benedetto XV il 6 giugno 1920, e successivamente vennero canonizzati il 18 ottobre 1964 da papa Paolo VI durante il Concilio Vaticano II. Per onorare questi santi africani, Paolo VI \u00e8 stato il primo papa a visitare l'Africa sub-sahariana durante il suo viaggio in Uganda nel luglio 1969, una visita che includeva un pellegrinaggio al luogo del martirio a Namugongo.\nLa Basilica dei Martiri dell'Uganda \u00e8 stata costruita nel luogo delle esecuzioni e funge da santuario. I Fratelli di San Carlo Lwanga furono fondati nel 1927 come congregazione religiosa indigena di uomini ugandesi impegnati a fornire istruzione ai giovani svantaggiati del loro paese.\nLa memoria liturgica di Carlo Lwanga \u00e8 stata fissata al 3 giugno."}
{"id": "566582", "revid": "466539", "url": "https://it.wikipedia.org/wiki?curid=566582", "title": "Sesso di gruppo", "text": "Il termine sesso di gruppo indica un'attivit\u00e0 sessuale a cui partecipano almeno 3 persone. Talvolta per riferirsi al sesso di gruppo si usa colloquialmente la parola orgia, che per\u00f2 in senso proprio indica una cerimonia collettiva non necessariamente attinente alla sfera sessuale.\nPratiche sessuali di gruppo.\nIl sesso di gruppo pu\u00f2 avere luogo anche senza alcuna penetrazione, ad esempio con la pratica della mutua masturbazione, del sesso orale o di altre forme di stimolazione. Le penetrazioni, se praticate, possono essere multiple, ovvero prevedere forme di amplesso multiplo, sia eterosessuale che omosessuale.\nTipologia.\nTra le pratiche sessuali di gruppo meno usuali ci sono:"}
{"id": "566583", "revid": "1318658", "url": "https://it.wikipedia.org/wiki?curid=566583", "title": "Arrondissement di S\u00e9lestat-Erstein", "text": "L\"arrondissement\" di S\u00e9lestat-Erstein \u00e8 una suddivisione amministrativa francese, situata nel dipartimento del Basso Reno e nella regione del Grand Est.\nComposizione.\nL\"arrondissement\" di S\u00e9lestat-Erstein raggruppa 101 comuni in 7 cantoni:"}
{"id": "566596", "revid": "1573940", "url": "https://it.wikipedia.org/wiki?curid=566596", "title": "Louis Perr\u00e9e", "text": "In quelle Olimpiadi si svolsero gare di scherma distinte in due categorie, i dilettanti e i maestri d'armi, ossia istruttori professionisti. Di professione giornalista, Louis Perr\u00e9e gareggi\u00f2 nel concorso individuale di spada per dilettanti, dove giunse al secondo posto, dietro Ram\u00f3n Fonst. I primi quattro classificati tra i dilettanti disputarono poi un torneo assieme ai primi quattro del concorso per i maestri; il titolo fu vinto da Albert Ayat, maestro d'armi, mentre Perr\u00e9e si classific\u00f2 quinto."}
{"id": "566599", "revid": "125811381", "url": "https://it.wikipedia.org/wiki?curid=566599", "title": "Lorenzo Tiepolo (doge)", "text": "Biografia.\nOrigini e primi incarichi.\nEra il terzogenito di Jacopo, futuro doge, e della sua prima moglie Maria Storlato. I Tiepolo erano una famiglia di mercanti di recente affermazione politica, infatti fu proprio il padre il primo ad entrare nella vita pubblica.\nSi spos\u00f2 con Agnese, forse figlia Giovanni di Brienne (re di Gerusalemme e poi imperatore latino d'Oriente), oppure di un principe dei Balcani. Rimasto vedovo, contrasse un secondo matrimonio con Marchesina di Geremia Ghisi, da cui ebbe i figli Giacomo e Pietro; coinvolti entrambi in politica, il primo tent\u00f2 anche l'ascesa al dogato nel 1289, ma gli venne preferito Pietro Gradenigo.\n\u00c8 menzionato per la prima volta nell'ottobre 1243, quando, durante il governo del padre, risulta membro del Minor Consiglio. Ricopriva la medesima carica nel 1247, divenendo, poco dopo, conte di Veglia; dovette dimettersi nel 1260, quando l'isola fu restituita ai Frangipane, suoi precedenti feudatari.\nLa carriera politica del Tiepolo non fu influenzata dalle dimissioni del padre dal dogato: nel maggio 1249 e nel 1253 ricopriva un ruolo direttivo nel torneo indetto per festeggiare l'elezione di Ranieri Zeno.\nGuerra con Genova.\nNel 1257 fu posto al comando di una flotta per rompere l'assedio al quartiere veneziano di San Giovanni d'Acri, circondato dai genovesi e dai loro alleati. Forte dell'appoggio della repubblica di Pisa e di esponenti del regno di Gerusalemme, nel settembre seguente riusc\u00ec a sopraffare i nemici, occupando la loro colonia e distruggendone le fortificazioni. Nel mese successivo respinse un secondo attacco genovese partito da Tiro.\nDopo una serie di altre battaglie con alterne fortune, il Tiepolo, rafforzato da un'altra flotta comandata da Andrea Zeno, consegu\u00ec la vittoria definitiva nel giugno 1258, provocando la resa di tutti i genovesi ancora presenti ad Acri e il loro ritiro dalla citt\u00e0.\nSecondo una leggenda di epoca moderna, al termine del conflitto rec\u00f2 a Venezia un ricco bottino tra cui figuravano i cosiddetti \"pilastri acritani\", due colonne riccamente decorate collocate in piazza San Marco presso il fronte meridionale della basilica; studi recenti hanno per\u00f2 dimostrato che i manufatti provengono da Costantinopoli. Sempre secondo la tradizione, con lo stesso carico giunse la \"pietra del bando\", un tronco di colonna in porfido collocato sempre accanto alla basilica e danneggiato dal crollo del campanile di San Marco del 1902.\nCapitano di Negroponte.\nNel 1261 lo si ritrova investito della carica di capitano di Negroponte, massima autorit\u00e0 veneziana nella singoria di Eubea. Nell'estate di quello stesso anno, dopo che Costantinopoli era stata riconquistata da Alessio Strategopulo in nome dell'imperatore di Nicea Michele VIII Paleologo, accolse l'imperatore latino Baldovino II, il patriarca latino Pantaleone Giustinian e il podest\u00e0 veneziano Marco Gradenigo.\nNel periodo successivo fu impegnato sul fronte anti-bizantino, inviando navi e cercando l'appoggio delle signorie della Grecia, in particolare dei Ghisi, una famiglia veneziana con cui era imparentato e che aveva costituito un feudo su alcune isole delle Cicladi. Il 15 maggio 1262, nonostante fosse gi\u00e0 terminato il suo mandato, sottoscrisse una pace tra Venezia, i feudatari di Negroponte e il principe d'Acaia Guglielmo II di Villehardouin per fronteggiare il nemico comune. Probabilmente fu in questa occasione che quest'ultimo lo nomin\u00f2 feudatario di Sciato e Scopelo, isole che rimasero per molto tempo ai suoi discendenti.\nImpegni successivi e ascesa al dogato.\nNel 1264, tornato a Venezia, divenne membro del Maggior Consiglio in rappresentanza del sestiere di San Polo, ma si dimise poco dopo quando assunse la carica di podest\u00e0 di Padova, che ricopr\u00ec fino alla met\u00e0 del 1265. Oper\u00f2 in un periodo delicato, quando la citt\u00e0 era da poco uscita dal regime di Ezzelino III da Romano, e si impegn\u00f2 a sanarne i danni attraverso un'importante attivit\u00e0 legislativa.\nConcluso il suo mandato a Padova, torn\u00f2 a Venezia dove fu al centro di un episodio di violenza, tramandata dal doge storiografo Andrea Dandolo. Nel 1266 fu gravemente ferito da Leonardo e Giovanni Dandolo, membri di una famiglia nemica che nutriva astio nei confronti dei Tiepolo sin dal 1229, quando il padre Jacopo era prevalso su Marino Dandolo durante l'elezione al dogato. Tiepolo riusc\u00ec a sopravvivere e, una volta rimessosi, si allontan\u00f2 prudentemente dalla citt\u00e0 accettando la carica di podest\u00e0 di Fermo, dove rimase sino alla met\u00e0 del 1267.\nTorn\u00f2 in laguna mentre il governo era impegnato nelle trattative con Genova, con la mediazione di papa Clemente IV, allo scopo di porre fine al conflitto che perdurava tra i due Comuni ormai da decenni. Bench\u00e9 gli fosse stato chiesto di recarsi presso il pontefice quale rappresentante della Serenissima, rifiut\u00f2 l'incarico; secondo Martino Canal, questa scelta fu dettata dall'imminente elezione del nuovo doge a cui il Tiepolo avrebbe voluto presenziare.\nIn effetti Ranieri Zeno, anziano e malato, mor\u00ec il 7 luglio 1268 e il 23 luglio il Tiepolo fu scelto quale successore, riscuotendo venticinque voti su quarantuno.\nDogato.\nL'elezione fu accolta da grandi festeggiamenti specie da parte dei mercanti e dalle corporazioni di artigiani, che sfilarono in corteo, nella speranza che il neoeletto seguisse le orme del padre promuovendo politiche in loro favore.\nAd una sola settimana dall'insediamento, dopo essersi pacificato con i Dandolo, ratific\u00f2 la tregua che il predecessore era riuscito a concludere con Michele VIII Paleologo poco prima di spirare. Due anni dopo, il 22 agosto 1270, riusc\u00ec a concludere la pace anche con Genova. Pur trattandosi di due accordi provvisori, della durata di soli cinque anni, essi permisero a Venezia di sospendere gli scontri diretti e di riprendere i traffici con l'Oriente. Gi\u00e0 il giorno seguente all'accordo con i bizantini il Tiepolo pot\u00e9 inviare una flotta di mercantili per l'acquisto di granaglie, in quanto Venezia, abituata a riceverli dai Comuni della terraferma, aveva ricevuto netti rifiuti per la grave carestia che aveva colpito il Nord Italia nel 1268; in risposta, il doge aveva imposto delle rappresaglie nei loro confronti.\nNel 1271 furono conclusi degli accordi con le potenze che andavano sempre pi\u00f9 affermandosi nel bacino del Mediterraneo, in particolare con il regno armeno di Cilicia e la dinastia hafside.\nLa difesa degli interessi commerciali spinse il doge a rifiutare gli insistenti inviti di Carlo I d'Angi\u00f2 e papa Gregorio X a partecipare a una nuova crociata per la riconquista di Costantinopoli, nonostante al Concilio di Lione II del 1274 i suoi ambasciatori avessero ribadito i diritti di Venezia sullo scomparso impero latino.\nConsegu\u00ec altri successi in Istria, con la dedizione di Umago e Cittanova rispettivamente nel 1269 e nel 1270.\nCon le citt\u00e0 italiane, invece, intrattenne rapporti molto tesi. Gli attriti furono fomentati non solo delle rappresaglie seguite alla mancata fornitura di granaglie, ma anche dall'espansione delle propriet\u00e0 in terraferma di cittadini e di istituti religiosi veneziani, nonch\u00e9 dall'imposizione di dazi lungo le vie fluviali dirette in laguna. Nel 1270 Bologna si sollev\u00f2 contro il controllo veneziano sul Po di Primaro che allora rappresentava il principale ramo del fiume. Dopo aver tentato inutilmente le vie diplomatiche, si verificarono alcuni scontri armati dagli esiti alterni, coinvolgendo anche altre citt\u00e0 romagnole. Gli attriti ebbero termine solo nell'agosto 1273, quando le parti sottoscrissero un'intesa che, di fatto, confermava a Venezia l'egemonia sull'asse fluviale. L'anno successivo la Serenissima estese i propri domini su Cervia, importante centro di produzione del sale.\nSpir\u00f2 il 16 agosto 1275 e fu tumulato nella basilica dei Santi Giovanni e Paolo, nel sepolcro che gi\u00e0 conteneva i resti del padre e del fratello Giovanni."}
{"id": "566601", "revid": "46291", "url": "https://it.wikipedia.org/wiki?curid=566601", "title": "Iris pseudopumila", "text": "Il giaggiolo siciliano (Iris pseudopumila ) \u00e8 una pianta della famiglia delle Iridaceae.\nDescrizione.\n\u00c8 una pianta erbacea perenne, rizomatosa, alta 12\u201320\u00a0cm.\nLe foglie sono numerose, lanceolate, piatte, lunghe 10\u201320\u00a0cm e larghe 2\u20134\u00a0cm, glauche, glabre.\nI fiori, inodori e singoli, sono di colore variabile: talvolta possono essere interamente gialli oppure interamente violetti, pi\u00f9 raramente gialli con lacinie bordate di violetto o viceversa violetti con lacinie bordate di giallo. Esemplari dei differenti fenotipi si trovano assieme in popolazioni naturali.\nFiorisce da marzo a maggio.\nDistribuzione e habitat.\nQuesta specie \u00e8 presente in Molise, Puglia, Campania, Sicilia e Malta.In Sicilia si trova nel messinese, sui Nebrodi, sui monti attorno a Palermo, in alcuni tratti della costa trapanese; pi\u00f9 rara sull'Etna e nella Sicilia sud-orientale. In Puglia si trova sulle Murge, sul Gargano e nel Salento.\n\u00c8 diffusa in pascoli e garighe da 100 a 1400 metri di altitudine.\nTassonomia.\nLa famiglia delle Iridaceae, attribuita dal Sistema Cronquist all'ordine Liliales, viene ascritta invece dalla pi\u00f9 moderna Classificazione APG all'ordine Asparagales.\nSecondo l'inquadramento sistematico proposto da Pignatti, che opera una forte semplificazione, tutte le \"Iris\" rizomatose, barbate e 1(2-3)flore sono inquadrabili in due sole specie: \"Iris chamaeiris\" e \"Iris pseudopumila\" (che differiscono tra loro per la lunghezza del tubo corollino: 1,5-2 volte e 3-5 l'ovario, rispettivamente)."}
{"id": "566602", "revid": "12067", "url": "https://it.wikipedia.org/wiki?curid=566602", "title": "Websitebaker", "text": ""}
{"id": "566606", "revid": "767487", "url": "https://it.wikipedia.org/wiki?curid=566606", "title": "Feeder", "text": "I Feeder sono un gruppo musicale gallese formatosi a Newport nel 1992.\nLa formazione del gruppo comprende il gallese Grant Nicholas, leader del gruppo (oltre ad esserne cantante, chitarrista e tastierista compone le musiche e i testi), e il giapponese Taka Hirose (basso). Grant Nicholas e Taka Hirose si sono incontrati per la prima volta alla stazione della metropolitana di Camden Town, dopo che quest'ultimo aveva risposto a un annuncio attraverso il quale la band cercava un bassista. In passato faceva parte dei Feeder anche l'inglese Mark Richardson (batteria). Richardson per\u00f2, a differenza degli altri due membri fondatori della band, entr\u00f2 nei Feeder solo nel 2002, in seguito al suicidio del precedente batterista, il gallese Jon Lee.\nStoria del gruppo.\nDagli inizi al successo di \"Echo Park\" (1992-2001).\nDopo una iniziale gavetta, la band a met\u00e0 degli anni novanta inizia ad affermarsi nel Regno Unito, col mini album \"Swim\" (1996) ed il primo vero e proprio lavoro completo della band, \"Polythene\" (1997), considerato dall'autorevole rivista Metal Hammer album dell'anno per il 1997. In piena esplosione britpop, per\u00f2, la scelta di optare per un genere che guarda pi\u00f9 all'hard rock che alle tipiche sonorit\u00e0 britanniche, si rivela commercialmente non felicissima, ed \u00e8 anche per questo motivo che la popolarit\u00e0 dei Feeder, nonostante le buone recensioni e la crescita di un movimento di fan che ne faranno col tempo una band di culto, non supera di molto i confini nazionali.\nIl discorso parzialmente cambia con i due successivi album, \"Yesterday Went Too Soon\" (1999) ed \"Echo Park\" (2001), orientati maggiormente verso un pop punk decisamente pi\u00f9 orecchiabile. Canzoni come \"Insomnia\", \"Buck Rogers\" e \"Seven Days in the Sun\" diventano autentici tormentoni nelle radio inglesi, ed \u00e8 proprio nel CD singolo di \"Seven Days in the Sun\" che si trova in qualit\u00e0 di b-side \"Just a Day\", canzone divenuta popolarissima dopo essere stata inclusa nella versione europea del videogioco \"\".\nProprio in questo periodo i Feeder mettono a punto un primo abbozzo di \"best of\", Best Days in the Sun, ma il progetto finir\u00e0 per essere messo da parte, e l'album diverr\u00e0 un semplice promo (pubblicato solo in Giappone), del quale saranno prodotte molto probabilmente meno di 50 copie. Oltre alla gi\u00e0 citata \"Just a Day\" la band \u00e8 dedita alla realizzazione di numerosissime b-side, successivamente valorizzate nella doppia raccolta \"Picture of Perfect Youth\" (2004).\nLa morte di Jon Lee e \"Comfort in Sound\" (2002-2004).\nIl 7 gennaio 2002, a soli 34 anni, il batterista Jon Lee decide di togliersi la vita nella sua abitazione di Miami, impiccandosi. Al funerale viene suonata \"High\", singolo degli esordi. Durante la cerimonia, Nicholas (amico di vecchia data di Lee) dichiar\u00f2: \"Jon aveva un gusto per la vita che rende questa faccenda un mistero per tutti noi\".\nLa scomparsa del batterista costituisce un duro colpo per i rimanenti membri dei Feeder che, incoraggiati anche dalla famiglia del defunto, decidono comunque di continuare l'attivit\u00e0 della band.\nNasce cos\u00ec nel 2002 \"Comfort in Sound\" (definito da gran parte della critica il miglior lavoro della band), album che fa capire a tutti i fan che dopo la scomparsa dell'amico le composizioni di Nicholas non saranno le stesse: le canzoni sono infatti maggiormente orientate verso un pop rock d'autore malinconico ed intimista (come nel caso della ballata \"Just the Way I'm Feeling\"), anche se non mancano gli episodi punk rock che ricordano gli esordi (\"Come Back Around\"). Con \"Comfort in Sound\", tra l'altro, la popolarit\u00e0 dei Feeder assume connotati decisamente internazionali, avendo la band l'onore di suonare in tour insieme a Coldplay (nel 2002) e R.E.M. (nell'estate 2003).\n\"Pushing the Senses\" e \"The Singles\" (2005-2007).\n\"Pushing the Senses\" (2005) \u00e8 il 5\u00ba album ufficiale della band, che vede i suoi membri spostarsi verso una direzione musicale ancora pi\u00f9 soft: alle storiche tracce punk-pop vengono sostituiti brani pi\u00f9 malinconici e riflessivi (come i singoli \"Tumble &amp; Fall\" e \"Feeling a Moment\") che fanno di \"Pushing the Senses\" l'album pi\u00f9 \"leggero\" e meno rock di tutta la discografia dei gallesi. Questo cambio di rotta musicale fa storcere il naso ai fan dei primi album dei Feeder, ma al contempo consolida la popolarit\u00e0 internazionale della band, scelta dagli U2 come gruppo-spalla per il Vertigo Tour.\nIl 15 maggio 2006 esce \"The Singles\", una raccolta di 17 singoli arricchita dalla presenza di 3 inediti (\"Lost&amp;Found, Burn The Bridges,Save Us\") e di un DVD (solo per l'edizione limitata) contenente i videoclip girati dalla band. L'uscita di questa compilation (che ha sfiorato il primato nelle charts inglesi, piazzandosi al secondo posto) \u00e8 anticipata dall'uscita il 1\u00ba maggio del singolo \"Lost &amp; Found\" e seguita poi il 24 luglio dello stesso anno dall'uscita del singolo \"Save Us\". A testimonianza della popolarit\u00e0 della band, nel corso dell'estate del 2006 i Feeder hanno aperto numerosi concerti dei Rolling Stones.\nA fine 2006 il cantante italiano Zucchero Fornaciari, in seguito all'incontro e alla collaborazione con lo stesso Grant Nicholas, include una nuova versione del brano \"Broken\" nel suo album \"Fly\": \"L'amore \u00e8 nell'aria\".\nPrecedentemente, il 19 marzo dello stesso anno era uscito nei negozi \"Picture Of Perfect Youth\", un doppio CD contenente 36 fra i b-side della band, dal 1996 al 2003: originariamente P.O.P.Y. era stato pubblicato via sito web ufficiale in edizione limitata di 5000 copie tutte esaurite. L'elevata richiesta del pubblico ha fatto s\u00ec che venisse nuovamente ripubblicato.\n\"Silent Cry\" e \"Renegades\" (2008-2010).\nNel 2008 esce il nuovo album \"Silent Cry\", definito da Grant Nicholas pi\u00f9 vicino al sound delle loro radici che non a quello dei lavori pi\u00f9 recenti. A conferma di ci\u00f2 l'inedito \"Miss You\" scaricabile gratis e legalmente dal sito ufficiale della band gallese. Quest'album, nonostante abbia avuto riscontri positivi tra la critica e i fan, si \u00e8 rivelato per\u00f2 un flop commerciale, a causa della mancata promozione, dovuta ai non facili rapporti tra i Feeder e la propria Label (la Echo).\nDurante il 2009 la band pubblica un nuovo mini-album intitolato \"Seven Sleepers\" e pubblicato in Giappone o acquistabile sul loro sito ufficiale. Il 6 maggio 2009 il gruppo perde ancora una volta il proprio batterista: Mark Richardson decide di tornare agli Skunk Anansie, band di cui faceva parte prima di unirsi ai Feeder (che a loro volta lo rimpiazzano con Karl Brazil).\nNel dicembre del 2009 gli iscritti alla newsletter dei Feeder, hanno ricevuto una mail con mittente \"Renegades\" e oggetto \"Soundcheck\"; successivamente il sito ufficiale dei Feeder mostra un video per gli auguri natalizi, caricato su vimeo a nome di \"Renegades\".\nSi vocifer\u00f2 addirittura che i Feeder potessero cambiare il loro storico nome, ed effettivamente intrapresero un mini-tour sotto il nome di Renegades. In realt\u00e0, \"Renegades\" sar\u00e0 solo il nome del settimo album in studio dei Feeder, uscito il 5 luglio 2010. Da questo album, contraddistinto da sonorit\u00e0 spigolose, verranno estratti i singoli \"Call Out\", \"Renegades\" e \"Down to the River/This Town\". A testimonianza di una ritrovata popolarit\u00e0, la band (oltre alle tradizionali mete Regno Unito, Eire e Giappone) torna ad esibirsi dopo anni in Europa continentale, oltre che in Sudafrica e in Australia.\nNello stesso anno Grant Nicholas, Taka Hirose e il turnista Karl Brazil fondano il progetto collaterale Renegades, con il quale organizzano, tra il 2009 e il 2010, diverse serie di concerto e incidono un EP, omonimo.\n\"Generation Freakshow\" e la pausa (2011-presente).\nTra la fine del 2010 e il 2011, sembra prospettarsi l'ennesimo cambio di formazione alla batteria, tra Karl Brazil e Damon Wilson.\nNel marzo 2011 i Feeder hanno pubblicato il singolo inedito \"Side by Side\". I proventi della vendita di tale singolo sono interamente stati destinati alla Croce Rossa per aiutare le vittime del Terremoto di Sendai del 2011.\nLa pubblicazione del brano \"Borders\" \u00e8 avvenuta il 29 gennaio 2012. Tale singolo fa parte dell'album \"Generation Freakshow\", pubblicato il 26 aprile 2012. Dall'album, che rappresenta un ritorno a sonorit\u00e0 meno dure rispetto a \"Renegades\", sono stati estratti altri due singoli: \"Children of the Sun\" e \"Idaho\". Dal 2013 la band si \u00e8 dichiarata in pausa a tempo indefinito."}
{"id": "566607", "revid": "237256", "url": "https://it.wikipedia.org/wiki?curid=566607", "title": "Sergei Rachmaninoff", "text": ""}
{"id": "566612", "revid": "149485", "url": "https://it.wikipedia.org/wiki?curid=566612", "title": "Albert Ayat", "text": "In quelle Olimpiadi si svolsero gare di scherma distinte in due categorie, i dilettanti e i maestri d'armi, ossia istruttori professionisti. Albert Ayat si aggiudic\u00f2 prima il titolo nella spada nella competizione riservata ai soli maestri, poi la vittoria nel campionato disputato tra i primi quattro classificati tra i dilettanti e i primi quattro tra i maestri. Tale vittoria gli frutt\u00f2 un premio di 3.000 franchi.\nFu per molti anni il maestro del campione cubano Ram\u00f3n Fonst."}
{"id": "566613", "revid": "287204", "url": "https://it.wikipedia.org/wiki?curid=566613", "title": "Luiz Bonfa", "text": ""}
{"id": "566614", "revid": "287204", "url": "https://it.wikipedia.org/wiki?curid=566614", "title": "Camino frances", "text": ""}
{"id": "566615", "revid": "12067", "url": "https://it.wikipedia.org/wiki?curid=566615", "title": "Rabbit (virus)", "text": ""}
{"id": "566617", "revid": "15756", "url": "https://it.wikipedia.org/wiki?curid=566617", "title": "Nidia (wrestler)", "text": "Carriera nel wrestling.\nWorld Wrestling Federation/Entertainment (2001\u20132004).\nVittoria a Though Enough e OVW (2001\u20132002).\nNel 2001, Nidia firm\u00f2 un contratto di un anno con la World Wrestling Federation dopo aver vinto la prima stagione di Tough Enough, uno spettacolo che voleva essere sia una ricerca di talenti per la WWF, sia un semi-documentario relativo alle difficolt\u00e0 di essere un apprendista lottatore professionista.\nFece alcune apparizioni negli episodi della WWF nel 2001, prima di essere inviata alla Ohio Valley Wrestling (OVW), federazione satellite della WWF, per poter migliorare le sue capacit\u00e0 sul ring. Mentre era in OVW, ebbe un feud con Victoria.\n\"SmackDown!\" e relazione con Jamie Noble (2002\u20132004).\nNidia debutt\u00f2 ufficialmente negli show della federazione (nota adesso come WWE) il 6 giugno 2002, a SmackDown!, in un segmento nel backstage con il suo ex fidanzato The Hurricane (kayfabe) e Jamie Noble. Il primo ruolo di Nidia all'interno delle storyline WWE fu proprio quello di valletta e fidanzata di Noble. Vestendo i panni di heel, Nidia port\u00f2 il fidanzato a diverse vittorie, interferendo spesso durante i match. A King of the Ring 2002 riusc\u00ec a far conquistare la cintura di WWE Cruiserweight Champion a Jamie Noble a discapito di The Hurricane. Ad ottobre dello stesso anno, a SmackDown!, Nidia e Jamie furono anche protagonisti del primo Boyfriend vs. Girlfriend Match nella storia della WWE, con Tajiri nel ruolo di arbitro speciale: Noble schien\u00f2 Nidia, ma al termine del match i due attaccarono Tajiri e si riappacificarono.\nNidia inizi\u00f2 poi un feud con Torrie Wilson, affrontandola sia in match singoli che di coppia, assieme ad altri lottatori cruiserweight, tra cui Funaki, Billy Kidman, Rey Mysterio e Brian Kendrick. Ebbe anche un feud con Shaniqua, e fece coppia con Torrie Wilson (accompagnate da Dawn Marie) in un handicap match contro la stessa. La settimana precedente, durante un match tra Shaniqua e Dawn Marie, Torrie e Nidia erano intervenute contro la lottatrice nera, salvando Dawn.\nNell'episodio di SmackDown! del 16 ottobre 2003, Nidia fu accecata da Tajiri durante un match tra quest'ultimo e Jamie Noble. Secondo la storyline, l'incontro caus\u00f2 una \"ferita\" fisica alla Guenard, tanto da portare la lottatrice ad indossare degli occhiali da sole e a farsi aiutare da un bastone per poter raggiungere il ring. Durante questo periodo, Jamie approfittava della parziale cecit\u00e0 della fidanzata, lanciandola su vari avversari al termine dei propri match, sia per salvare se stesso (e vincere l'incontro) che per accusare successivamente i lottatori di \"aver colpito una donna\". Pi\u00f9 tardi nella storyline, Rey Mysterio rivel\u00f2 a Nidia che Noble la stava sfruttando. La Guenard, cos\u00ec, volt\u00f2 le spalle al fidanzato e conquist\u00f2 il favoreggiamento tra i fan. I due iniziarono dunque una faida, che culmin\u00f2 in un match a No Way Out 2004, in cui Noble doveva indossare una benda. Fedele al suo personaggio, Jamie Noble imbrogli\u00f2 per vincere, togliendosi la benda durante l'incontro.\nPassaggio a \"Raw\" e rilascio (2004).\nDopo aver rotto con Noble, Nidia venne trasferita a Raw il 22 marzo 2004 per effetto della Draft Lottery; nel \"roster rosso\" assunse un ruolo pi\u00f9 attivo nei match femminili, questa volta in veste di face. Debutt\u00f2 nell'episodio di Raw del 29 marzo, sconfiggendo Molly Holly. Inizi\u00f2 poi a far coppia regolarmente con Stacy Keibler e Victoria contro il team heel composto da Trish Stratus, Jazz, Gail Kim e Molly Holly. Il 5 luglio vinse contro Molly Holly e Victoria in un Triple threat match valido per diventare la prima contendente al Women's Championship di Trish Stratus. Il match contro la campionessa avvenne la stessa sera: dopo l'incontro tra le tre, infatti, Trish accorse sul ring per congratularsi con Nidia, ma la attacc\u00f2 poco dopo sferrandole un pugno con il gesso del suo braccio infortunato e schien\u00f2 la rivale conservando il titolo. \nCon il passaggio a Raw venne calcata molto la sua natura portoricana, portando la Guenard a parlare velocemente e rabbiosamente in spagnolo durante i promo. Questo fu motivo di alcune burle da parte della Stratus. \nAd ottobre, al pay-per-view Taboo Tuesday, partecip\u00f2 ad una Fulfill Your Fantasy Battle Royal per conquistare il titolo femminile. In quell'occasione venne eliminata per prima da Jazz.\nVenne licenziata il 3 novembre 2004, due anni dopo la scadenza del suo contratto-premio ottenuto con la vittoria a Tough Enough; nella stessa giornata vennero allontanati dalla federazione anche Gail Kim e Chuck Palumbo. Tuttavia, disput\u00f2 il suo ultimo match a Heat il 7 novembre, perdendo in coppia con Victoria contro Jazz e Molly Holly.\nCircuito indipendente (2005).\nNidia continu\u00f2 a lottare in varie federazioni indipendenti, come la Nu-Wrestling Evolution in Italia (in questa occasione si batt\u00e9 contro Miss Jackie) e la Toryumon in Messico, dove lott\u00f2 contro Gail Kim e Shaniqua. Ha anche lavorato diverse volte per la Total Nonstop Action Wrestling.\nVita privata.\nNidia e suo marito David Krichmar hanno una figlia di nome Lilith (nata nel 2007) e un figlio, Roman (nato nel 2013).\nLa Guenard \u00e8 vegetariana. Nel febbraio 2010 ha iniziato la sua formazione presso l'Istituto culinario LeN\u00f4tre di Houston, in Texas. Attualmente lavora come chef.\nTitoli e riconoscimenti.\nWorld Wrestling Entertainment"}
{"id": "566619", "revid": "1851848", "url": "https://it.wikipedia.org/wiki?curid=566619", "title": "Emanuele Belardi", "text": "Carriera.\nGiocatore.\nInizia la sua carriera agonistica con la nella stagione 1995-1996, disputando una sola partita nel campionato di Serie B (Reggina- 4-0). Resta nella squadra amaranto fino al 2004, con una breve parentesi in Serie C1 alla nella stagione 1997-1998. Sempre con i calabresi conquista la promozione in serie A nel 1998/99 con 5 presenze ed esordisce in Serie A il 19 dicembre 1999, a San Siro, nella gara di campionato contro il terminata 2-2, parando nell'occasione anche un calcio di rigore ad Andrij \u0160ev\u010denko.\nFino alla stagione 2000-2001 viene impiegato come portiere di riserva, per poi diventare titolare nelle tre annate successive, una in Serie B in cui conquista la promozione in A parando tra l'altro 4 rigori su 8 subiti e due in A vincendo lo spareggio salvezza contro l'Atalanta effettuando parate decisive.. Nel settembre del 2004 lascia Reggio Calabria e passa al , appena fallito e retrocesso in C1, dove rimane per cinque mesi prima di accasarsi al dove per\u00f2 \u00e8 relegato al ruolo di secondo portiere alle spalle di Giorgio Frezzolini. Nel 2005 viene poi acquistato dal con cui disputa da titolare il successivo campionato di Serie B.\nAl termine della stagione ritorna alla Reggina che lo cede di nuovo in prestito, questa volta alla titolata neodeclassata in Serie B dopo lo scandalo \"Calciopoli\". Nelle gerarchie bianconere \u00e8 il terzo nel ruolo, dietro a Gianluigi Buffon e al giovane Antonio Mirante, sicch\u00e9 non scende mai in campo in quel vittorioso torneo cadetto. Nell'annata successiva viene acquistato definitivamente dal club bianconero e, con la cessione di Mirante, \u00e8 promosso a secondo portiere dei torinesi.\nNella sua seconda stagione in Piemonte gioca titolare in Coppa Italia e disputa 5 gare in Serie A, sostituendo degnamente il titolare Buffon frenato da un problema alla schiena; come ricorder\u00e0 in seguito: \u00ab[a chi mi dice] 'si hai giocato nella Juve ma poche partite...' ho sempre risposto \"sono stato il [numero] 12 del pi\u00f9 forte in assoluto\"\u00bb. Durante il mercato estivo la societ\u00e0 juventina lo cede in prestito per la stagione 2008-2009 all', dove \u00e8 ancora secondo portiere dietro al titolare Samir Handanovi\u010d; nel gennaio del 2009 il trasferimento diventa definitivo. Il 26 novembre 2011 risolve consensualmente il contratto con il club friulano.\nIl 30 gennaio 2012 torna nuovamente alla Reggina. Scaduto il contratto con la societ\u00e0 amaranto, il 7 luglio seguente passa al . Fa il suo debutto con la squadra romagnola nella trasferta sul campo della , finita a reti bianche grazie soprattutto alle sue parate. Il 28 dicembre 2012, dopo soli cinque mesi, rescinde consensualmente il contratto con il club cesenate. Il 31 gennaio 2013 si accorda con il , tuttavia il 13 marzo seguente risolve consensualmente il contratto che lo legava ai toscani.\nIl 7 settembre 2013 si accasa al , in Serie B. Per via dell'espulsione del giovane Mirko Pigliacelli, secondo portiere degli abruzzesi, esordisce con la casacca biancazzurra il 30 dello stesso mese, entrando nel secondo tempo della partita contro il Cesena, sua ex squadra, e parando il conseguente rigore calciato da Davide Succi.\nIl 15 luglio 2014 firma con gli indiani del , insieme ai connazionali Bruno Cirillo, Daniele Magliocchetti e Franco Colomba alla guida. Infine, nel mercato di gennaio del 2015 torna ancora una volta alla Reggina, insieme al compagno di squadra Cirillo, dove al termine della stagione chiude l'attivit\u00e0 agonistica.\nAllenatore.\nNel 2007, quando era ancora in attivit\u00e0, rileva la scuola calcio in cui era cresciuto calcisticamente, ribattezzandola col suo nome.\nDirigente.\nDopo il ritiro dal calcio giocato diventa consigliere del CONI per la Regione Campania. Il 25 maggio 2018 torna alla Reggina come responsabile del settore giovanile, salvo poi dimettersi il 30 novembre dello stesso anno per dissidi con la nuova dirigenza. Nel 2019 fa parte dell'area scouting della Juventus."}
{"id": "566620", "revid": "1903739", "url": "https://it.wikipedia.org/wiki?curid=566620", "title": "Associazione dei santuari shintoisti", "text": "L'Associazione dei santuari shinto, in giapponese Jinja Honcho (\u795e\u793e\u672c\u5e81), \u00e8 un'istituzione religiosa fondata nel febbraio 1946 con la separazione tra Stato giapponese e Shintoismo, con la pubblicazione della cosiddetta \"Direttiva sullo Shintoismo\".\nL'organizzazione ha lo scopo primario di amministrare in modo uniforme i \"jinja\" (\"luoghi degli spiriti\" o \"degli d\u00e8i\") del Giappone e conservare la tradizionale cultura religiosa giapponese. L'organizzazione amministra all'incirca 100.000 santuari e oltre 140 scuole in tutto il Giappone e negli ultimi decenni ha riconosciuto anche santuari eretti in Paesi esteri e ordinando i primi sacerdoti shinto di etnia non giapponese (e.g. il Santuario di San Marino). Nonostante l'amministrazione comune, tutti i santuari shintoisti godono di una certa autonomia, in quanto ognuno ha una propria storia di fondazione.\nCentri amministrativi e affiliazioni.\nLa sede centrale della \"Jinja Honcho\" si trova a Tokyo. Da questo nucleo dipendono organi sussidiari in ogni prefettura del Giappone detti \"jinjacho\". Essi amministrano i santuari delle rispettive prefetture e forniscono informazioni su santuari, loro festivit\u00e0 e attivit\u00e0 di vario genere. La \"Jinja Honcho\" gestisce anche una biblioteca consistente in 28.000 testi sullo Shintoismo.\nOgni santuario ha relativa autonomia, potendo definire ulteriormente la propria forma di amministrazione e approccio ai fedeli. I santuari pi\u00f9 importanti fungono ad esempio da santuari madre per decine di santuari affiliati rendenti culto alla stessa divinit\u00e0 e dislocati in vari territori del Giappone.\nObiettivi e attivit\u00e0.\nGli obiettivi principali della \"Jinja Honcho\" sono i seguenti:"}
{"id": "566621", "revid": "78273", "url": "https://it.wikipedia.org/wiki?curid=566621", "title": "Chiesa shintoista", "text": ""}
{"id": "566623", "revid": "78273", "url": "https://it.wikipedia.org/wiki?curid=566623", "title": "Chiesa shinto", "text": ""}
{"id": "566624", "revid": "78273", "url": "https://it.wikipedia.org/wiki?curid=566624", "title": "Chiesa scintoista", "text": ""}
{"id": "566626", "revid": "124706037", "url": "https://it.wikipedia.org/wiki?curid=566626", "title": "Jacopo Contarini", "text": "Origini e famiglia.\nFiglio di Domenico, da identificare forse con un omonimo consigliere ducale documentato nel 1198, apparteneva a una delle pi\u00f9 illustri casate veneziane, i Contarini \"di Santa Maria Mater Domini\" (pi\u00f9 tardi detti \"di San Silvestro\"). Secondo il cronista Martino Canal discendeva in linea diretta da Domenico Contarini che era stato doge due secoli prima.\nDi lui non si sa molto altro e le poche notizie sul suo conto potrebbero riguardare in realt\u00e0 degli omonimi.\nCirca i familiari, spos\u00f2 una certa Jacobina di cui non si conosce il cognome ed ebbe almeno tre figli, Giovanni, Pietro e Marino; ebbe inoltre un fratello, anch'egli di nome Marino. La tradizione lo vorrebbe, inoltre, padre di un Enrico Contarini divenuto poi vescovo di Treviso; ma la notizia non sarebbe veritiera, in quanto deriva dalla confusione con un vescovo omonimo, figlio del doge Domenico e titolare della diocesi di Castello; inoltre, nelle cronotassi pi\u00f9 recenti dei vescovi di Treviso non compare alcun Enrico Contarini (pur esistendo una lacuna nel periodo 1273-1279).\nDel suo patrimonio non si conosce nulla, in quanto non viene citato in alcun documento mercantile o agrario, e nemmeno nei testamenti.\nCarriera politica.\nPi\u00f9 consistenti le informazioni sulla sua attivit\u00e0 politica. Nel 1247 avrebbe sottoscritto un atto con Jacopo Ziani in qualit\u00e0 di \"iudex et consiliator\"; nel 1252, probabilmente in veste di consigliere ducale, era testimone all'ingiunzione fatta dal doge Marino Morosini ad Andrea Ghisi perch\u00e9 cedesse alla Repubblica l'isola e il castello di Andros; nel 1260 era \"advocator comunis\", mentre nel 1261 fu uno dei quattro legati inviati presso il neoeletto papa Urbano IV.\nGi\u00e0 da questo elenco, si pu\u00f2 capire come il Contarini fosse un personaggio politico di rilievo. Non \u00e8 dunque un caso se nel 1265, assieme a Jacopo Dolfin, fosse stato inviato a Costantinopoli presso l'imperatore Michele VIII Paleologo per concludere una tregua (erano gli anni del trattato di Ninfeo che aveva dato ai Genovesi il monopolio commerciale sui traffici bizantini). La missione diede risultati scarsi e solo tre anni dopo, grazie alla mediazione di altri ambasciatori, venne concluso un armistizio.\nIn ogni caso, l'evento non compromise la sua carriera politica, visto che nel 1267 venne eletto procuratore sopra le Commissarie, carica che ricopriva ancora nell'agosto 1275, quando mor\u00ec il doge Lorenzo Tiepolo.\nDogado.\nIl Tiepolo non era piaciuto ai politici veneziani, in quanto aveva avuto un atteggiamento da signore, poco incline a rispettare i limiti rappresentati dal Maggior e dal Minor Consiglio e fortemente nepotistico. Dopo la sua morte, vennero subito stabilite delle nuove restrizioni al potere del doge, come la rinuncia di feudi per s\u00e9 e per i suoi figli, l'obbligo di prendere in moglie una veneziana e l'impegno all'imparzialit\u00e0 nelle liti politiche. Fu rivista anche la formula della promissione rimuovendo il prologo con il quale il neoeletto si presentava al popolo in atteggiamento quasi regale, vantando una sorta di investitura divina. In sostanza, le varie correnti politiche erano unanimi nel nominare una figura pi\u00f9 rappresentativa, con poteri limitati e facilmente controllabile.\nLa scelta cadde quindi, il 6 settembre 1275, sul Contarini, un uomo politico importante ma dalla personalit\u00e0 debole, scolorita anche dall'et\u00e0 avanzata. \u00c8 esemplare il silenzio del cronista Martino Canal, suo contemporaneo, che dedica al nuovo doge sol un rapido accenno.\nTrascorse i suoi quattro anni di governo assistendo inerte alle decisioni dei \"Consilia\". Fu uno dei periodi pi\u00f9 difficoltosi per la Serenissima, che dovette sopportare una carestia, una pestilenza e, infine, un disastroso terremoto. Alle calamit\u00e0 naturali si aggiungevano le guerre con Ancona e Capodistria (che vennero completamente gestiti da una giunta di savi con pieni poteri), mentre Genova continuava di attaccare le navi mercantili veneziane. Sul fronte bizantino la situazione non era migliore tanto che nel 1278 venne conclusa, a fatica, un'ulteriore tregua di due anni.\nQuesta situazione scaricava i propri effetti soprattutto sulle classi pi\u00f9 deboli e il malcontento generale spesso sfociava in violenza. In risposta, venne potenziata l'attivit\u00e0 dei signori di Notte e dei Cinque alla Pace; fu addirittura sventata una congiura ordita da Giovanni Saraceno.\nNegli ultimi anni la figura del Contarini, gi\u00e0 abbastanza \"trasparente\", fu sempre meno presente per le infermit\u00e0 della vecchiaia. Costretto a letto, spesso sostituito dal consigliere Niccol\u00f2 Navaglioso, tra la fine di febbraio e i primi di marzo del 1280 rassegn\u00f2 le dimissioni. Secondo Andrea Da Mosto, trascorse l'ultimo mese di vita nel palazzo Bocassi, a San Luca, dove mor\u00ec il 6 aprile.\nFu sepolto, secondo le sue disposizioni, nel chiostro dei Frari, in un'arca marmorea affiancata da un mosaico raffigurante il doge e la dogaressa genuflessi."}
{"id": "566629", "revid": "1684799", "url": "https://it.wikipedia.org/wiki?curid=566629", "title": "Interrobang", "text": "Il punto esclarrogativo (\u203d), in inglese \"interrobang\", \u00e8 un raro carattere tipografico; graficamente, rappresenta l'unione di due simboli, il punto interrogativo e il punto esclamativo, sovrapposti e con il punto in comune. Nella lettura, tale punto equivale a una pausa della lunghezza di un punto fermo, cui si aggiungono le intonazioni tipiche della domanda e della sorpresa.\nIl nome inglese \"interrobang\" \u00e8 una parola macedonia, il cui etimo \u00e8 da ricercare nelle espressioni \"interrogative point\" (\"punto interrogativo\") e \"bang\" (\"punto esclamativo\" nel gergo dei tipografi e programmatori anglosassoni).\nLa codifica Unicode per questo simbolo \u00e8 U+203D, mentre la sua versione capovolta (), da usare in lingue come lo spagnolo, ha codice U+2E18. Diversamente dal punto esclarrogativo normale, quello capovolto \u00e8 disponibile digitalmente solo dal 2008, ossia da quando \u00e8 stata pubblicata la versione Unicode 5.1.0. Esistono anche le forme sempre a singolo carattere ma non sovrapposte: U+2048 (\"punto di domanda esclamativo\") e U+2049 (\"punto esclamativo di domanda\").\nStoria e uso.\nQuesto carattere fu inventato nel 1962 da Martin K. Speckter, presidente della Martin K. Speckter Associates Inc., un'azienda pubblicitaria newyorkese che sperava di attirare meglio l'attenzione della gente con un nuovo segno di punteggiatura. Dopo averne proposto l'utilizzo su una rivista, egli ricevette diversi consigli per il nome del nuovo simbolo: il preferito fu \"interrobang\", un'unione della parola latina \"interrogatio\" (cio\u00e8 \"domanda\") e dell'inglese \"bang\" (cio\u00e8 \"punto esclamativo\").\nQuesto segno di interpunzione () si \u00e8 presentato come alternativa alle scritture \"!?\" e \"?!\", che erano state usate fino alla sua invenzione per ottenere lo stesso effetto: dare la stessa idea di sorpresa, stupore o incredulit\u00e0; talvolta se ne usavano anche pi\u00f9 coppie in sequenza, per accentuare le idee che ciascuna di esse comunicava. In realt\u00e0, malgrado il fatto che sia stato inventato anche il relativo carattere Unicode (il cui codice \u00e8 U+203D), il punto esclarrogativo \u00e8 usato molto di rado: gli si preferiscono le scritture precedenti, che possono essere realizzate con caratteri presenti su una comune tastiera, senza richiedere l'inserimento di codici o simboli non-ASCII.\nNonostante questo, le due scritture precedenti possono talvolta dare alla frase significati ambigui che il carattere di Speckter non darebbe. Ad esempio, la frase \"Perch\u00e9 proprio il 5!?\" si potrebbe interpretare sia come una domanda sorpresa sul 5, sia come una semplice questione sul 5! (\"cinque fattoriale\"); con l'uso del punto esclarrogativo, invece, non ci sarebbero malintesi.\nIn spagnolo.\nIn spagnolo \u00e8 d'uso far precedere le esclamazioni e le domande da punti esclamativi e interrogativi capovolti: due esempi sono \u00a1Qu\u00e9 d\u00eda bonito! (\"Che bella giornata!\") e \u00bfQu\u00e9 hora es? (\"Che ore sono?\"). Prima dell'invenzione del punto esclarrogativo si adoperava lo stratagemma di mettere il punto esclamativo capovolto all'inizio e l'interrogativo dritto alla fine della frase o viceversa (a seconda dell'enfasi da dare alla frase), come mostrato dagli esempi sottostanti:\n\"\u00a1Qui\u00e9n te has cre\u00eddo que eres?\" = \"\u00bfQui\u00e9n te has cre\u00eddo que eres!\" = \"Chi credi di essere\"\nLa prima forma accentua l'idea di domanda, mentre la seconda quella di esclamazione.\nCon il punto esclarrogativo \u00e8 possibile scrivere la frase nella forma: \"Qui\u00e9n te has cre\u00eddo que eres\u203d\" = \"Chi credi di essere\u203d\"\nIn inglese, il punto esclarrogativo capovolto pu\u00f2 essere trovato anche sotto il nome di \"gnaborretni\", ovvero \"interrobang\" scritto al contrario."}
{"id": "566631", "revid": "291643", "url": "https://it.wikipedia.org/wiki?curid=566631", "title": "Penetrazioni multiple", "text": ""}
{"id": "566632", "revid": "1861950", "url": "https://it.wikipedia.org/wiki?curid=566632", "title": "Qantas", "text": "Qantas Airways Limited (/\u02c8kw\u0252nt\u0259s/) \u00e8 la compagnia di bandiera dell'Australia e la sua pi\u00f9 grande compagnia aerea per dimensioni della flotta, voli e destinazioni internazionali. \u00c8 la terza compagnia aerea pi\u00f9 antica del mondo, dopo KLM e Avianca, essendo stata fondata nel novembre 1920; inizi\u00f2 i voli passeggeri internazionali nel maggio 1935. Il nome Qantas deriva da \"QANTAS\", acronimo del suo nome originale, Queensland and Northern Territory Aerial Services, poich\u00e9 originariamente serviva il Queensland e il Territorio del Nord, ed \u00e8 soprannominata \"The Flying Kangaroo\". Qantas \u00e8 un membro fondatore dell'alleanza Oneworld.\nLa compagnia ha sede nel sobborgo Mascot di Sydney, adiacente al suo hub principale all'aeroporto di Sydney. A marzo 2014, Qantas deteneva una quota del 65% del mercato interno australiano e trasportava il 14,9% di tutti i passeggeri che viaggiavano in entrata e in uscita dal paese. Diverse compagnie sussidiarie operano verso i centri regionali e su alcune rotte interne in Australia sotto il nome QantasLink. Qantas possiede anche Jetstar, una compagnia aerea a basso costo che opera sia servizi internazionali dall'Australia che servizi nazionali in Australia e Nuova Zelanda; e detiene partecipazioni in numerose altre compagnie aeree a marchio Jetstar.\nStoria.\nGli inizi (1920-1934).\nQantas venne fondata a Winton, nel Queensland, il 16 novembre 1920 come \"Queensland e Northern Territory Aerial Services Limited\" da Paul McGinness e Hudson Fysh. Fergus McMaster si un\u00ec a loro come presidente, cos\u00ec come Arthur Baird per occuparsi della manutenzione degli aerei. McGinness lasci\u00f2 QANTAS per altri interessi nel 1922 e Hudson Fysh rimase con la societ\u00e0 come direttore generale e amministratore delegato. Si ritir\u00f2, come Sir Hudson Fysh KBE DFC, presidente di QANTAS nel 1966.\nIl primo aereo della compagnia aerea era un Avro 504K acquistato per 1425 sterline. L'aereo aveva una velocit\u00e0 di crociera di 105 chilometri orari e trasportava un pilota e due passeggeri. Il 2 novembre 1922, il pioniere dell'outback di ottantaquattro anni Alexander Kennedy divenne il primo passeggero del primo servizio di linea (pilotato da Hudson Fysh) ricevendo il biglietto numero uno per un volo da Longreach a Cloncurry. La compagnia aerea operava servizi di posta aerea sovvenzionati dal governo australiano, collegando le stazioni ferroviarie nel Queensland occidentale.\nTra il 1926 e il 1928, Qantas costru\u00ec sette de Havilland DH.50 e un singolo DH.9 su licenza nel suo hangar di Longreach. Nel 1928 un aereo della Qantas noleggiato effettu\u00f2 il volo inaugurale del Royal Flying Doctor Service of Australia, con partenza da Cloncurry.\nIdrovolanti e guerra (1934-1945).\nNel 1934, QANTAS Limited e la britannica Imperial Airways (un precursore di British Airways) formarono una nuova compagnia, Qantas Empire Airways Limited (QEA). Ciascun partner ne deteneva il 49%, con il 2% nelle mani di un arbitro indipendente. La nuova compagnia inizi\u00f2 le operazioni nel dicembre 1934 volando tra Brisbane e Darwin utilizzando i biplani DH.50 e i de Havilland DH.61.\nQEA inizi\u00f2 a volare a livello internazionale dal maggio 1935, quando il servizio da Darwin venne esteso a Singapore utilizzando i pi\u00f9 recenti de Havilland DH.86. Imperial Airways operava il resto del servizio fino a Londra. Dal luglio 1938 questa tratta inizi\u00f2 a essere operata da idrovolanti Short S.23 Empire in un servizio trisettimanale. Il servizio da Sydney a Southampton durava nove giorni, con i passeggeri che pernottavano in hotel. Per il solo anno di pace nel quale il servizio venne operato, fu redditizio e il 94% dei servizi avvenne in modo puntuale. Dopo che l'Italia entr\u00f2 in guerra nel giugno 1940, la compagnia evitava il suo spazio aereo per andare in Regno Unito passando in Africa: questa divenne la \"Horseshoe route\" con uno scalo a Durban in Sudafrica. Questo servizio era una linea di comunicazione vitale tra l'Australia e il Regno Unito e dur\u00f2 fino alla caduta di Singapore nel febbraio 1942. Le azioni nemiche e gli incidenti distrussero met\u00e0 della flotta e la stessa venne rilevata dal governo australiano per i servizi di guerra.\nI servizi con gli idrovolanti ripresero con i Consolidated PBY Catalina di costruzione statunitense il 10 luglio 1943, con voli tra il fiume Swan, Perth e il lago Koggala a Ceylon (ora Sri Lanka). Questo si collegava con il servizio della British Overseas Airways Corporation (BOAC, la compagnia aerea successore di Imperial Airways) per Londra, mantenendo il collegamento vitale delle comunicazioni con l'Inghilterra. Il settore non-stop di 5.652 km era il pi\u00f9 lungo percorso fino a quel momento da qualsiasi compagnia aerea, con un tempo di volo medio di 28 ore. I passeggeri ricevevano un certificato di appartenenza a \"The Rare and Secret Order of the Double Sunrise\" quando il sole sorgeva due volte durante il volo.\nNel 1944, i Catalina furono potenziati dai tradizionali Consolidated B-24 Liberator, volando da Ratmalana via Minneriya per il rifornimento e poi attraverso l'oceano fino a Learmonth. Pi\u00f9 tardi, gli Avro Lancaster vennero introdotti sulla stessa rotta. Volavano da Sydney a Gawler, fermandosi ad Adelaide per il rifornimento di carburante, e poi a Learmonth per la tappa notturna. Nella tappa successiva del viaggio proseguivano per Ratmalana, dove l'aereo faceva nuovamente rifornimento, quindi a Caraci, dove gli equipaggi della BOAC prendevano il posto nell'ultimo segmento del viaggio verso il Regno Unito. L'allungamento della pista di Ratmalana permise di eliminare la deviazione verso Minneria, e presto Ratmalana venne sostituita da Bandaranaike. Il servizio venne ribattezzato \"Kangaroo Service\" e il premio per i passeggeri divent\u00f2 \"The Order of the Longest Hop\". Fu su questa rotta che venne utilizzato per la prima volta il logo \"Kangaroo\". Questi voli continuarono fino al 5 aprile 1946.\nAnni del dopoguerra (1945-1959).\nNel 1947, la QEA fu nazionalizzata, con il governo laburista australiano guidato dal primo ministro Ben Chifley che acquist\u00f2 le azioni di propriet\u00e0 della BOAC, seguite da quelle della QANTAS Limited. Le compagnie aeree nazionalizzate erano normali all'epoca e il consiglio di amministrazione della Qantas incoraggiava questa mossa.\nPoco dopo la nazionalizzazione, QEA inizi\u00f2 i primi servizi al di fuori dell'Impero britannico, a Tokyo via Darwin e Manila, con Avro Lancastrian. Questi velivoli furono schierati anche tra Sydney e Londra in collaborazione con BOAC, ma furono presto sostituiti dai Douglas DC-4. Anche i servizi a Hong Kong iniziarono nel 1949.\nNel 1947 la compagnia aerea prese in consegna il suo primo Lockheed L-749 Constellation e vennero schierati sulla rotta principale verso Londra. Gli idrovolanti entrarono di nuovo nella flotta dal 1950, quando il primo dei cinque Short Sandringham entr\u00f2 in servizio per i voli tra la base di idrovolanti di Rose Bay nel porto di Sydney e destinazioni in Nuova Caledonia, Nuove Ebridi, Fiji, Nuova Guinea (soprannominato \"Bird of Paradise \") e l'isola di Lord Howe.\nNel 1952, Qantas ampli\u00f2 i servizi attraverso l'Oceano Indiano a Johannesburg via Perth, le Isole Cocos e Mauritius, chiamandola la \"Wallaby Route\". In questo periodo, il governo britannico fece pressioni su Qantas per acquistare i de Havilland Comet, ma Hudson Fysh era dubbioso sull'economia dell'aereo e resistette con successo. La rete si espanse attraverso il Pacifico fino a Vancouver via Auckland, Nadi, Honolulu e San Francisco all'inizio del 1954, quando rilev\u00f2 la \"Southern Cross Route\" della British Commonwealth Pacific Airlines (BCPA). Il primo Lockheed 1049 Super Constellation della compagnia aerea fu consegnato all'inizio del 1954.\nNel settembre 1956, Qantas ordin\u00f2 il Boeing 707-138 e il primo fu consegnato nel giugno 1959. Questo ordine rese la compagnia aerea il primo cliente dei 707 al di fuori degli Stati Uniti. La versione accorciata creata per Qantas era la versione originale che Boeing offriva alle compagnie aeree. La Boeing allung\u00f2 poi l'aereo di dieci piedi per tutti gli altri clienti, il che distrusse l'economia per le rotte pacifiche di Qantas. La compagnia negozi\u00f2 poi con successo con Boeing per avere l'aereo per il quale aveva originariamente contrattato. Questo ordine venne successivamente seguito da un altro acquisto da parte di Qantas della stessa variante.\nL'era dei jet (1959-1992).\nIl primo velivolo a reazione nel registro australiano (e il 29\u00b0 707 costruito) fu registrato VH-EBA e chiamato \"City of Canberra\". Questo velivolo \u00e8 tornato in Australia nel dicembre 2006 per essere esposto al \"Qantas Founders Outback Museum\" a Longreach, Queensland. Il Boeing 707-138 era una versione pi\u00f9 corta del Boeing 707 ordinato da Qantas. Il primo servizio venne operato il 29 luglio 1959 da Sydney a San Francisco via Nadi e Honolulu. Il 5 settembre 1959, Qantas divenne la terza compagnia aerea a pilotare jet attraverso il Nord Atlantico, dopo BOAC e Pan Am, operando tra Londra e New York come parte del servizio da Sydney. Tutti gli aerei a turbogetto furono convertiti a turboventola nel 1961.\nI viaggi aerei crebbero notevolmente all'inizio degli anni '60, quindi Qantas ordin\u00f2 la serie di aeromobili Boeing 707-338C pi\u00f9 grande. In attesa che questi venissero consegnati, gestiva sei de Havilland Comet 4 in wet lease dalla BOAC tra il 7 novembre 1959 e il 30 maggio 1963. Nel 1966, la compagnia aerea diversific\u00f2 la sua attivit\u00e0 aprendo il Wentworth Hotel di 450 camere a Sydney. Lo stesso anno, Qantas firm\u00f2 un accordo per alcuni Concorde, alla fine annullati. Sempre nel 1966, la rotta \"Fiesta\" venne aperta da Sydney a Londra passando per Fiji, Tahiti, Citt\u00e0 del Messico, Acapulco, Nassau e Bermuda.\nNel 1967, la compagnia aerea fece ordini per il Boeing 747. Questo aereo poteva ospitare fino a 350 passeggeri, un notevole miglioramento rispetto al Boeing 707. Furono effettuati ordini per quattro aerei con consegne a partire dal 1971. La data di consegna successiva permise a Qantas di approfittare della versione -200B, che meglio si adattava alle sue esigenze. Sempre nel 1967, Qantas Empire Airways cambi\u00f2 il suo nome in Qantas Airways, il nome della compagnia aerea oggi.\nQuando il ciclone Tracy devast\u00f2 la citt\u00e0 di Darwin nel Natale del 1974, Qantas stabil\u00ec un record mondiale per il maggior numero di persone mai imbarcate su un singolo aereo evacuando 673 persone su un singolo Boeing 747. Stabil\u00ec anche un record di imbarco di 327 persone su un Boeing 707. Vennero pio ordinati due Boeing 747SP. Nel marzo 1979, Qantas oper\u00f2 il suo ultimo Boeing 707 da Auckland a Sydney, diventando l'unica grande compagnia aerea al mondo ad avere una flotta di soli 747. Nello stesso anno, Qantas introdusse la Business Class, la prima compagnia aerea al mondo a farlo.\nNel 1975, Qantas aveva sede nella \"Qantas House\" nella citt\u00e0 di Sydney.\nIl Boeing 767-200 venne introdotto nel 1985 per le rotte verso la Nuova Zelanda, l'Asia e il Pacifico. Lo stesso anno fu introdotto il Boeing 747-300, caratterizzato da un ponte superiore allungato. La flotta di Boeing 747 venne potenziata dal 1989 con l'arrivo della nuova serie Boeing 747-400. Il volo di consegna del primo 747-400 \u00e8 stato un record mondiale per gli aerei commerciali, volando i da Londra a Sydney senza scalo.\nNel 1990, Qantas fond\u00f2 l'Australia Asia Airlines per operare servizi a Taiwan. Diversi Boeing 747SP e Boeing 767 vennero trasferiti alla nuova compagnia, che per\u00f2 cess\u00f2 le attivit\u00e0 nel 1996.\nPrivatizzazione (1992-2006).\nIl governo australiano vendette il vettore nazionale Australian Airlines a Qantas nell'agosto 1992, dandole accesso al mercato nazionale nazionale per la prima volta nella sua storia. L'acquisto vide l'introduzione nella flotta dei Boeing 737 e degli Airbus A300, anche se gli A300 furono presto ritirati. Qantas venne privatizzata nel marzo 1993, con British Airways che prese una partecipazione del 25% aerea per 665 milioni di dollari. L'offerta pubblica ebbe luogo nei mesi di giugno e luglio dello stesso anno, con il governo che ricevette 1,45 miliardi di dollari australiani in proventi. Le restanti azioni furono cedute nel 1995-96 e nel 1996-97. Gli investitori al di fuori dell'Australia mostrarono un forte interesse, assicurandosi il 20% delle azioni che, insieme alla partecipazione del 25% di British Airways, significava che, una volta fluttuata in borsa, Qantas sarebbe stata di propriet\u00e0 australiana per il 55% e per il 45% estera. Per legge, Qantas deve essere di propriet\u00e0 australiana per almeno il 51% e il livello di propriet\u00e0 straniera \u00e8 stato costantemente monitorato.\nNel 1998, Qantas fond\u00f2 l'alleanza Oneworld insieme ad American Airlines, British Airways, Canadian Airlines e Cathay Pacific. L'alleanza entr\u00f2 in funzione nel febbraio 1999 con Iberia e Finnair che si unirono nello stesso anno. Oneworld si proponeva sul mercato dei viaggi premium, offrendo ai passeggeri una rete pi\u00f9 ampia di quella che ogni compagnia aerea potrebbe fare da sola.\nQantas ordin\u00f2 dodici Airbus A380-800 nel 2000, con opzioni per altri dodici. Otto di queste opzioni vennero esercitate nel 2006, portando il totale a venti. Qantas \u00e8 stata la terza compagnia aerea a ricevere un A380, dopo Singapore Airlines ed Emirates.\nIl principale concorrente nazionale di Qantas, Ansett Australia, fall\u00ec il 14 settembre 2001. La quota di mercato di Qantas si avvicin\u00f2 immediatamente al 90%, con la relativamente nuova compagnia a basso costo Virgin Blue che deteneva il resto. Per trarre vantaggio da questo evento, Qantas ordin\u00f2 alcuni Boeing 737-800, ottenendoli solo tre mesi dopo. Questo tempo insolitamente breve tra l'ordine e la consegna fu possibile a causa degli attacchi dell'11 settembre 2001 negli Stati Uniti; la successiva flessione del mercato dell'aviazione statunitense fece s\u00ec che American Airlines non avesse pi\u00f9 bisogno degli 737-800 che aveva ordinato. Le posizioni di consegna furono riassegnate a Qantas a condizione che l'aereo rimanesse nella configurazione di American Airlines per successivi possibili scopi di leasing.\nAllo stesso tempo, Virgin Blue annunci\u00f2 un'importante espansione nell'ottobre 2001, che riport\u00f2 la quota di mercato interno di Qantas al 60%. Per evitare ulteriori perdite di quote di mercato, Qantas rispose creando una nuova compagnia aerea sussidiaria a basso costo, Jetstar Airways. Ci\u00f2 riusc\u00ec a mantenere lo status quo intorno al 65% per le compagnie aeree del gruppo Qantas e al 30% per Virgin Blue, con altre compagnie aeree regionali che rappresentavano il resto del mercato.\nQantas aveva anche sviluppato un vettore internazionale all-economy focalizzato sul mercato delle vacanze e del tempo libero, Australian Airlines, che cess\u00f2 di operare nel 2007.\nQantas si espanse anche nel mercato interno della Nuova Zelanda, prima con una partecipazione in Air New Zealand e poi con l'acquisizione in franchising di Ansett New Zealand. Nel 2003, Qantas tent\u00f2 senza riuscirci di ottenere l'approvazione normativa per l'acquisto di una quota maggiore (ma ancora minoritaria) in Air New Zealand. Successivamente, intensific\u00f2 la concorrenza sulle rotte in Tasmania, introducendo Jetstar in Nuova Zelanda. British Airways vendette la sua partecipazione del 18,5% in Qantas nel settembre 2004 per 425 milioni di sterline, pur mantenendo intatti i suoi stretti legami con la compagnia australiana.\nIl 13 dicembre 2004, il primo volo di Jetstar Asia Airways decoll\u00f2 dal suo hub di Singapore diretto a Hong Kong, segnando l'ingresso di Qantas nel mercato asiatico dei bassi costi. Possedeva il 44,5% del vettore.\nNel dicembre 2005, Qantas annunci\u00f2 un ordine per 115 Boeing 787-8 e 787-9 (45 ordini, 20 opzioni e 50 diritti di acquisto). Gli aerei avrebbero consentito a Qantas di sostituire la sua flotta di Boeing 767-300, aumentare la capacit\u00e0 e stabilire nuove rotte. Questo annuncio arriv\u00f2 dopo una lunga battaglia tra Boeing e Airbus per soddisfare le esigenze della compagnia per il rinnovo della flotta e le rotte future. Il primo dei 787 era originariamente previsto per essere consegnato nell'agosto 2008, con il 787-9 in arrivo nel 2011. Tuttavia, il 10 aprile 2008 Qantas annunci\u00f2 che la consegna prevista per agosto dei 787 era stata ritardata di ulteriori 15 mesi. Nel frattempo, l'amministratore delegato di Qantas Geoff Dixon rifer\u00ec che la compagnia avrebbe richiesto una sostanziale liquidazione dei danni a Boeing ai sensi dell'accordo di acquisto e avrebbe utilizzato tali fondi per compensare i costi del noleggio di aeromobili alternativi.\nEspansione (2007-presente).\nI principali hub internazionali di Qantas sono Sydney, Melbourne e Brisbane. Tuttavia, la compagnia opera un numero significativo di voli internazionali in entrata e in uscita dagli aeroporti di Singapore Changi, Auckland, Los Angeles e Londra Heathrow. I suoi hub nazionali sono gli aeroporti di Sydney, Melbourne, Brisbane, Perth e Adelaide, ma la compagnia ha anche una forte presenza negli aeroporti di Cairns e Canberra. Serve una vasta gamma di destinazioni internazionali e nazionali.\nQantas possiede interamente Jetstar, Jetconnect (che opera servizi internazionali tra Australia e Nuova Zelanda), QantasLink (comprese Sunstate Airlines e Eastern Australia Airlines) e Qantas Freight (che a sua volta possiede interamente Australian airExpress ed Express Freighters Australia). Qantas aveva una quota minore del 4,2% in Air New Zealand, ma \u00e8 stata venduta il 26 giugno 2007. Ha anche una partecipazione del 46% in Fiji Airways.\nQantas ha intensificato l'espansione di Jetstar, con il lancio di servizi internazionali (oltre ai voli esistenti in Tasmania e quelli operati dalla Jetstar Asia) verso destinazioni come Bali, Ho Chi Minh City, Osaka e Honolulu. La base di costo inferiore di Jetstar consente di gestire rotte marginali o precedentemente non redditizie con una maggiore redditivit\u00e0.\nIl Boeing 747, che costituiva l'intera flotta di Qantas all'inizio degli anni '80, \u00e8 stato ritirato. Gli ultimi tre 747-300 sono stati ritirati alla fine del 2008 e la serie 747-400 \u00e8 stata attualmente gradualmente eliminata dal 2012, sostituita dall'Airbus A380 e dal Boeing 787-9 Dreamliner.\nIl 1\u00ba luglio 2008, Qantas \u00e8 diventata azionista del 58% nel Jetset Travelworld Group (noto come Helloworld Travel dal 2013 e Helloworld Travel dal 2017), corporatizzando le sue divisioni leisure e corporate travel; Qantas Holidays e Qantas Business Travel e venderli a Jetset Travelworld Group. Questo accordo ha creato una societ\u00e0 di viaggi integrata verticalmente con bracci di vendita al dettaglio, all'ingrosso e aziendali.\nSempre nel 2008 il primo Airbus A380 di Qantas \u00e8 stato consegnato da Airbus nel corso di una cerimonia il 19 settembre. Durante questa cerimonia, Qantas ha annunciato che stava valutando la possibilit\u00e0 di ordinarne altri quattro. L'aereo \u00e8 arrivato sul suolo australiano la mattina del 21 settembre, quando \u00e8 atterrato all'aeroporto di Sydney. La prima rotta di Qantas per l'A380 \u00e8 stata da Melbourne a Los Angeles a partire dal 20 ottobre 2008, quindi da Sydney a Los Angeles. Il secondo A380, consegnato a dicembre 2008, ha aumentato la frequenza del servizio sulle stesse rotte. I successivi aeromobili da consegnare hanno ampliato ulteriormente i servizi, inizialmente sulla \"Kangaroo Route\".\nIl 2 dicembre 2008, British Airways ha confermato che erano in corso colloqui in merito a una possibile fusione tra le due societ\u00e0. Si sarebbero fuse come una societ\u00e0 a doppia quotazione con azioni quotate sia alla Borsa di Londra che all'Australian Securities Exchange. Tuttavia, il 18 dicembre 2008, le due societ\u00e0 hanno interrotto le discussioni sulla fusione per questioni di propriet\u00e0 all'indomani di una fusione. Se la fusione tra Qantas e British Airways e quella precedentemente annunciata tra British Airways e Iberia Airlines fossero avvenute entrambe, si sarebbe creata la pi\u00f9 grande compagnia aerea del mondo.\nIl 29 dicembre 2008, Qantas ha operato il suo ultimo servizio di linea con un Boeing 747-300, da Melbourne a Los Angeles via Auckland. L'ultimo volo del 747-300 \u00e8 avvenuto il 20 gennaio 2009 quando l'ultimo dei tre 747-300 \u00e8 stato traghettato negli Stati Uniti per lo stoccaggio, portando a termine oltre 24 anni e 524.000 ore di volo di operazioni. L'ultimo volo del 747-300 \u00e8 stata anche l'ultima volta che un aereo della Qantas ha voltao con un ingegnere di volo.\nSulla scia della crisi finanziaria globale, Qantas affermava che avrebbe potuto \"dismettere\" alcuni posti di prima classe su alcune brevi rotte internazionali per massimizzare i profitti. Il prezzo delle sue azioni era aumentato costantemente dopo il suo minimo nel marzo 2009 e l'utile era sceso dell'88% a $117 milioni per l'anno fino a giugno ma, nonostante ci\u00f2, \u00e8 stata una delle poche compagnie aeree internazionali a riportare un profitto in quell'anno fiscale.\nNel novembre 2012, Qantas ha acquisito la piena propriet\u00e0 di Australian airExpress dopo aver acquistato la partecipazione del 50% di Australia Post. Allo stesso tempo, ha venduto la sua partecipazione del 50% in StarTrack ad Australia Post.\nIl designer australiano Martin Grant era il responsabile delle nuove divise del personale che sono state svelate pubblicamente il 16 aprile 2013. L'ambasciatrice di Qantas e modella Miranda Kerr ha assistito al lancio del nuovo outfit per i quali i colori blu navy, rosso e rosa fucsia si combinavano. L'amministratore delegato Alan Joyce ha dichiarato che il nuovo design \"parla dello stile australiano sulla scena globale\" all'evento di lancio che ha coinvolto i dipendenti. Grant si \u00e8 consultato con i membri dello staff di Qantas nel corso dell'anno per finalizzare i 35 stili infine creati.\nPer tenere conto del basso dollaro australiano e dell'aumento dei costi del carburante, Qantas ha annunciato alla fine di luglio 2013 che i supplementi per il carburante sui voli internazionali sarebbero aumentati di 75 dollari. Inoltre, le tariffe di base interne sono aumentate del 2-3%.\nIl 24 marzo 2018, un Boeing 787 ha operato il primo volo commerciale non-stop di linea tra l'Australia e l'Europa. Il volo QF9 \u00e8 stato un viaggio di 17 ore e 14.498 km (9.009 miglia) da Perth a Londra Heathrow. Nel 2019, Qantas ha lanciato voli di 19 ore tra New York e Londra a Sydney con i Boeing 787-9. Nell'aprile 2018, ha venduto il suo ramo di catering a dnata. Nel febbraio 2019, ha acquistato una partecipazione del 20% in Alliance Airlines.\nIdentit\u00e0 aziendale.\nQuartier generale.\nLa sede di Qantas si trova presso il Qantas Centre, nel sobborgo di Mascot, Sydney, New South Wales. La sede ha subito una riqualificazione che \u00e8 stata completata nel dicembre 2013.\nSussidiarie.\nQantas ha gestito e gestisce una serie di sussidiarie passeggeri, tra cui:\nCabina.\nVoli domestici.\nI voli nazionali di Qantas sono operati principalmente da Boeing 737-800 e Airbus A330-200; anche gli Airbus A330-300 a volte operano a livello nazionale. Viene offerta una configurazione a due classi (business ed economy).\nBusiness.\nLa business class domestica \u00e8 offerta su tutti i Boeing 737 e gli Airbus A330. Sui Boeing 737, \u00e8 disponibile esclusivamente nelle prime tre file della cabina, con un layout 2-2, sedili reclinabili e un passo pi\u00f9 ampio. Poich\u00e9 gli A330 operano anche voli internazionali, le Business Suite sono talvolta disponibili sulle rotte nazionali. Questi sedili sono dotati di accesso da tutto il corridoio in una configurazione 1-2-1 e di un letto completamente piatto da 198 cm.\nEconomy.\nL'economy \u00e8 offerta su tutti i Boeing 737 e gli Airbus A330. Il passo del sedile \u00e8 solitamente di 79 cm (31 pollici) e la larghezza del sedile varia da 43 a 44 cm (da 17 a 17 1\u20442 pollici). Il layout \u00e8 da 3-3 sul 737 e da 2-4-2 sull'A330.\nVoli internazionali.\nI voli internazionali di Qantas sono operati principalmente con gli Airbus A380, A330-300, Boeing 747, 787 e talvolta da Airbus A330-200 e Boeing 737-800. La configurazione della classe passeggeri varia a seconda dell'aeromobile, con l'Airbus A330-300 che offre una configurazione a due classi, Business ed Economy, sui voli a corto e medio raggio. Questo \u00e8 paragonabile all'Airbus A380, che offre una configurazione a quattro classi con First, Business, Premium Economy ed Economy su voli a lungo raggio selezionati.\nPrima classe.\nDal ritiro dei 747, la prima classe \u00e8 offerta esclusivamente sull'Airbus A380.\nOffre 14 suite individuali in un layout 1-1-1. I sedili ruotano rivolti in avanti per il decollo e lateralmente per pranzare e dormire, con un passo di 83,5 pollici (che si estende fino a un letto completamente piatto di 212 cm) e una larghezza di 74 cm (29 pollici). Ogni suite dispone di un monitor HD widescreen da 43 cm (17 pollici) con 1.000 programmi AVOD. Oltre alle prese di corrente da 110 V CA, sono disponibili porte USB per la connettivit\u00e0. I passeggeri possono inoltre usufruire della business lounge di bordo sul ponte superiore. Viene offerto l'accesso gratuito sia alla lounge di prima classe che a quella business class (o lounge affiliate).\nVersioni aggiornate di questi sedile soni state montate sugli Airbus A380 ricondizionati della compagnia dalla fine del 2019. Questi sedili presentano un'ammortizzazione rinnovata e schermi di intrattenimento pi\u00f9 grandi rispetto alla versione precedente.\nBusiness.\nLa classe business internazionale \u00e8 offerta su tutti gli aerei passeggeri della linea principale.\nSu tutti i voli internazionali e nazionali selezionati, Qantas offre due diversi tipi di posti in Business Class, come elencati di seguito.\nBusiness Suites.\nLe Business Suite sono offerte su tutti i Boeing 787, Airbus A330-300 e su alcuni Airbus A330-200 e A380.\nQuesti posti, introdotti nel 2014, sono in una configurazione 1-2-1. I sedili includono un sistema Panasonic eX3 con touchscreen. Alla fine del 2016, i sedili in business class dell'intera flotta di Airbus A330 di Qantas sono stati ristrutturati. Le Business Suite degli Airbus A330 sono disponibili sulle rotte asiatiche, sulle rotte transcontinentali attraverso l'Australia e sulle rotte minori come il triangolo della costa orientale.\nVersioni aggiornate sono state montate sulla nuova flotta di Boeing 787 della compagnia partire dalla fine del 2017.\nBusiness Skybeds.\nLa Business Skybeds \u00e8 offerta esclusivamente su alcuni A380.\nSono disponibili 64 sedili completamente piatti con un passo di 200 cm (80 pollici) (convertibili in un letto lungo 200 cm). Questi posti si trovano sul ponte superiore in una configurazione 2-2-2 in due cabine separate. Le caratteristiche includono un monitor touchscreen da 30 cm con 1.000 programmi AVOD e una lounge a bordo. Sono disponibili sulle rotte ammiraglia di Qantas come l'Australia da/per Londra via Singapore, Los Angeles, Dallas e Hong Kong (stagionale).\nLa versione Skybed 1 (Mark I) dei sedili reclinabili, presentata tra il 2003 e il 2019 aveva un passo di 150 cm (60 pollici) e 55 cm (21 1\u20442 pollici) di larghezza; tuttavia, i passeggeri dormivano su una pendenza distinta rispetto al pavimento della cabina. La versione Skybed 2 (Mark II), introdotta nel 2008, ha un passo di 200 cm (80 pollici) e consente ai passeggeri di sdraiarsi completamente in orizzontale.\nSul Boeing 747 i posti a sedere erano in una configurazione 2-3-2 sul ponte principale e una configurazione 2-2 sul ponte superiore. I sedili Skybed sui Boeing 747 erano dotati di un monitor touchscreen da 26 cm (10 pollici) con 400 programmi AVOD.\nNel 2019, Qantas ha avviato il processo di retrofitting dei suoi Airbus A380 con nuove Business Suite offerte anche sugli Airbus A330 e Boeing 787. Gli aerei hanno guadagnato sei posti in business class rispetto alla configurazione precedente.\nViene inoltre offerto l'accesso gratuito alla lounge della business class Qantas (o alle lounge affiliate).\nPremium economy.\nLa Premium Economy Class \u00e8 offerta su tutti gli Airbus A380 e Boeing 787-9.\nSull'Airbus A380, il passo del sedile varia da 97 a 107 cm (da 38 a 42 pollici), con una larghezza di 50 cm (19 1\u20442 pollici). Sul Boeing 787, \u00e8 configurata in un layout 2-3-2 intorno al centro dell'aeromobile, mentre \u00e8 in una disposizione dei posti 2-3-2 nella parte posteriore del ponte superiore dell'A380. Il numero totale di posti dipende dal tipo di aeromobile, poich\u00e9 gli A380 hanno 35-60 posti, (a seconda della configurazione) e i 787 28 posti.\nLa Qantas premium economy \u00e8 stata presentata come un prodotto di classe business pi\u00f9 leggero rispetto alle altre compagnie aeree, che la presentano come una classe economica migliorata. Tuttavia, Qantas non offre l'accesso alle lounge premium e i pasti sono solo una versione leggermente migliorata dei pasti in classe economica.\nNel 2019, Qantas ha avviato il processo di retrofitting dei suoi Airbus A380 con nuovi posti in Premium Economy, come sui Boeing 787. Gli aerei hanno guadagnato 25 posti premium economy rispetto alla configurazione precedente.\nEconomy.\nLa classe economica internazionale \u00e8 disponibile su tutti gli aerei.\nIl passo del sedile \u00e8 solitamente di 79 cm (31 pollici) e la larghezza del sedile varia da 43 a 44 cm (da 17 a 17 1\u20442 pollici). I layout sono 3-3 sul 737, 2-4-2 sull'A330 e 3-3-3 sul B787-9. Sull'A380, il layout \u00e8 3- 4-3 e ci sono quattro snack bar self-service situati tra le cabine.\nNel 2019, Qantas ha avviato il processo di retrofit dei suoi A380 che include nuovi sedili e un migliore intrattenimento in volo, come offerto sui Boeing 787. L'aereo ha meno posti rispetto alla configurazione precedente a causa dell'aumento del numero di posti premium.\nServizi.\nIntrattenimento in volo.\nOgni aeromobile di Qantas dispone di una qualche forma di intrattenimento audio-video. La compagnia ha diversi tipi di sistemi di intrattenimento in volo (IFE) installati sui suoi aeromobili e si riferisce all'esperienza in volo come \"\"On:Q\".\nIntrattenimento audio-video.\nIl \"Total Entertainment System\" di Rockwell Collins \u00e8 stato presentato su aerei nazionali e internazionali selezionati tra il 2000 e il 2019. Questo sistema AVOD include schermi LCD personali in tutte le classi, situati nello schienale del sedile per la classe economica e business e nel bracciolo per la premium economy e la prima classe.\nIl \"Mainscreen System\"\" \u00e8 presente sui Boeing 737-800 selezionati. Questo sistema di intrattenimento, introdotto tra il 2002 e il 2011, ha schermi video sopraelevati come principale forma di intrattenimento. I film vengono visualizzati sugli schermi per i voli pi\u00f9 lunghi o i programmi TV sui voli pi\u00f9 brevi. Una trasmissione televisiva di notizie sar\u00e0 solitamente presente all'inizio del volo. Le opzioni audio sono meno varie rispetto a Q, iQ o al Total Entertainment System.\nIl sistema di intrattenimento \"iQ\" della Panasonic Avionics Corporation \u00e8 presente su tutti gli ex Boeing 747 e su alcuni Airbus A380 e Boeing 737-800. Questa esperienza audio video on demand (AVOD), introdotta nel 2008, si basa sul sistema Avionics di Panasonic e offre opzioni di intrattenimento estese; touch screen; e nuove funzionalit\u00e0 relative alle comunicazioni come Wi-Fi e funzionalit\u00e0 del telefono cellulare; oltre a un maggiore supporto per l'elettronica (come la connettivit\u00e0 USB e iPod).\nIl sistema di intrattenimento \"Q\" di Panasonic Avionics Corporation in collaborazione con Massive Interactive \u00e8 presente su tutti gli Airbus A330-300, A330-200, Boeing 787 e su alcuni Airbus A380 selezionati. Questa esperienza audio video on demand (AVOD), introdotta nel 2014 e aggiornata nel 2018 su aeromobili selezionati, si basa sul sistema Panasonic eX3 e offre ampie opzioni di intrattenimento, come touch screen potenziati, funzionalit\u00e0 relative alle comunicazioni come Wi-Fi e funzionalit\u00e0 riguardanti gli smartphone; oltre a un maggiore supporto per l'elettronica (come la connettivit\u00e0 USB e iPod). Una funzione \"il mio volo\" offre l'accesso a mappe, playlist e una cronologia del servizio che mostra quando verranno serviti i pasti e le bevande e il momento migliore per riposarsi sui voli a lungo raggio.\nWi-Fi in volo e intrattenimento wireless.\n\"Q Streaming\" \u00e8 un sistema in cui l'intrattenimento viene trasmesso in streaming su iPad o dispositivi personali disponibili in tutte le classi su aeromobili selezionati. \u00c8 disponibile una selezione di film, programmi TV, musica e una scelta per bambini.\nNel 2007, Qantas ha condotto una prova per l'uso di telefoni cellulari con AeroMobile, durante i servizi domestici per tre mesi su un Boeing 767. Durante la prova, i passeggeri potevano inviare e ricevere messaggi di testo ed e-mail ma non erano in grado di effettuare o ricevere chiamate.\nDal 2014, Sky News Australia fornisce bollettini di notizie sia in volo che nelle lounge con marchio Qantas. In precedenza, era l'Australian Nine Network a fornire il servizio.\nNel luglio 2015, Qantas ha firmato un accordo con la rete via cavo americana HBO per fornire oltre 120 ore di programmazione televisiva in volo aggiornata mensilmente, oltre a programmi di intrattenimento e reality show originali sia da Foxtel che dal National Geographic Channel.\nNel 2017, Qantas ha iniziato a distribuire il Wi-Fi ad alta velocit\u00e0 gratuito sugli aerei domestici. I servizi utilizzano i satelliti NBN Co Sky Muster per fornire velocit\u00e0 pi\u00f9 elevate rispetto a quelle generalmente offerte dal Wi-Fi di bordo.\nRivista di bordo.\n\"Qantas: The Australian Way\" \u00e8 la rivista di bordo della compagnia aerea. A met\u00e0 del 2015, la compagnia ha concluso un contratto editoriale di 14 anni con Bauer Media, passando all'editore a Medium Rare.\nIl Qantas Club.\nStrutture.\nIl \"Qantas Club\" \u00e8 la lounge di Qantas con strutture in tutta l'Australia e nel mondo. Inoltre, la compagnia gestisce lounge internazionali di prima classe dedicate a Sydney, Melbourne, Auckland, Los Angeles e Singapore. A livello nazionale offre anche Business Lounge dedicate a Sydney, Melbourne, Brisbane, Canberra e Perth per i frequent flyer domestici di Business Class, Qantas Platinum e Platinum One e OneWorld Emerald.\nNell'aprile 2013, Qantas ha aperto la sua nuova lounge a Singapore, la \"Qantas Singapore Lounge\". Questo ha sostituito le ex lounge separate di prima e business class come risultato della nuova alleanza con Emirates. Lounge combinate simili sono state aperte anche a Hong Kong nell'aprile 2014 e a Brisbane nell'ottobre 2016. Queste lounge forniscono lo stesso servizio attualmente offerto da Sofitel nelle sue First lounge a Sydney e Melbourne e un'esperienza culinaria con piatti ispirati al Tempio delle spezie di Neil Perry e cocktail d'autore.\nAccesso alle lounge.\nI soci del Qantas Club, i soci Gold del programma Frequent Flyer e i titolari di \"Oneworld Sapphire\" possono entrare nei Qantas Club nazionali quando volano su voli Qantas o Jetstar insieme a un ospite che non deve necessariamente viaggiare. I soci Platinum e Oneworld Emerald possono portare due ospiti. A livello internazionale, i membri utilizzano le lounge Qantas International Business Class (o l'equivalente Oneworld). Gli ospiti devono viaggiare per accedere alle lounge internazionali. Quando volano con American Airlines, i membri hanno accesso alle lounge \"Admirals Club\" della compagnia statunitense e quando volano con British Airways alle lounge \"Terraces\" e \"Galleries\" della compagnia britannica.\nI frequent flyer Platinum erano stati precedentemente in grado di accedere ai Qantas Club nei terminal nazionali australiani in qualsiasi momento, indipendentemente dal fatto che stessero volando quel giorno. I viaggiatori in possesso dello stato Oneworld Sapphire o Emerald sono ammessi nei Qantas Club in tutto il mondo.\nL'accesso alle lounge Qantas First \u00e8 aperto ai passeggeri che viaggiano su voli Qantas o Oneworld di prima classe operati a livello internazionale, nonch\u00e9 ai frequent flyer Qantas platinum e Oneworld emerald. I passeggeri di prima classe di Emirates possono accedere alle prime lounge Qantas a Sydney e Melbourne.\nIl Qantas Club offre anche l'iscrizione tramite abbonamento a pagamento (uno, due o quattro anni) o tramite il conseguimento dello status di frequent flyer Gold o Platinum. I vantaggi dell'iscrizione includono l'accesso alla lounge, il check-in prioritario e la gestione prioritaria dei bagagli.\nIl programma frequent Flyer.\nIl programma frequent flyer di Qantas mira a premiare la fedelt\u00e0 dei clienti. Il programma \u00e8 di lunga data, anche se la data di inizio effettivo \u00e8 stata una questione che ha generato alcune controversie. Qantas afferma che il programma \u00e8 stato lanciato nel 1987 sebbene altre fonti affermino che sia stato lanciato all'inizio degli anni '90, con un programma gi\u00e0 precedentemente esistente nominato \"Captain's Club\".\nI punti vengono accumulati in base alla distanza percorsa, con bonus che variano in base alla classe di viaggio. I punti possono essere accumulati anche con altre compagnie aeree membri di Oneworld e altri partner. I punti possono essere riscattati per voli o upgrade su voli operati da Qantas, compagnie aeree di Oneworld e altri partner. Altri partner includono carte di credito, compagnie di autonoleggio, hotel e molti altri. I voli con Qantas e le compagnie aeree partner selezionate guadagnano crediti status e l'accumulo di questi consente di passare allo stato Silver (Oneworld Ruby), Gold (Oneworld Sapphire), Platinum e Platinum One (Oneworld Emerald).\nL'adesione al programma \u00e8 cresciuta in modo significativo dal 2000, quando il programma contava 2,4 milioni di membri. Nel 2005 i membri erano cresciuti a 4,3 milioni, poi a 7,2 milioni nel 2010 e 10,8 milioni nel 2015. Nel 2018, il programma aveva 12,3 milioni di membri, quasi l'equivalente della met\u00e0 della popolazione australiana.\nQantas ha dovuto affrontare critiche riguardo alla disponibilit\u00e0 di posti per i membri che riscattavano punti. Nel 2004, la \"Australian Competition and Consumer Commission\" ordin\u00f2 a Qantas di fornire maggiori informazioni ai membri riguardo alla disponibilit\u00e0 di posti per i frequent flyer.\nNel marzo 2008, un analista di JPMorgan Chase ha riferito che il programma frequent flyer Qantas potesse valere 2 miliardi di dollari australiani (1,9 miliardi di dollari), rappresentando pi\u00f9 di un quarto del valore di mercato totale di Qantas.\nFlotta.\nFlotta attuale.\nA gennaio 2022 la flotta di Qantas \u00e8 cos\u00ec composta:\nFlotta storica.\nTra gli altri, Qantas operava in precedenza con i seguenti aeromobili:"}
{"id": "566637", "revid": "508036", "url": "https://it.wikipedia.org/wiki?curid=566637", "title": "Vendere", "text": "Vendere \u00e8 un termine che nell'ippica si usa per indicare una categoria di gare di corse al galoppo.\nTale categoria, insieme a quella a Reclamare, \u00e8 la pi\u00f9 bassa tra quelle esistenti, e vi partecipano quindi cavalli di modesta qualit\u00e0.\nVi si possono anche trovare cavalli qualitativamente migliori, provenienti da livelli superiori, magari perch\u00e9 si trovano a rientrare dopo un lungo periodo di fermo dalle corse (per infortunio, per pause tecniche, rientri stagionali, ecc.), o che comunque non si trovano in uno stato di forma buono per avere acquisito titoli e prestazioni per correre in categorie migliori.\nNelle corse denominate a \"Vendere\", il cavallo vincitore o i cavalli vincitori (non \u00e8 infatti poi cos\u00ec raro che la vittoria venga assegnata in pariti\u00e0 a due soggetti arrivati contemporaneamente al palo) dopo la pubblicazione dell'ordine d'arrivo ufficiale vengono messi all'asta ad un prezzo base stabilito all'atto dell'iscrizione.\nReclamazione.\nGli altri cavalli partecipanti alla corsa che non hanno vinto, possono anch'essi essere acquistati, non all'asta, ma tramite \"Reclamazione\".\nDopo la pubblicazione dell'ordine d'arrivo ufficiale, viene esposta al pubblico, per \"5 minuti\", una cassetta con timer, in cui chi fosse interessato, pu\u00f2 reclamare un cavallo inserendo nella stessa una dichiarazione con: il proprio nominativo, l'importo dell'offerta, il nome del cavallo richiesto.\nL'offerta deve essere superiore a quella inserita nel programma di corsa, pi\u00f9 eventuale maggiorazione di tutto, o di parte del valore del premio, in base al fatto che il cavallo si sia piazzato o meno.\nNel caso uno stesso cavallo fosse reclamato per lo stesso importo da due o pi\u00f9 soggetti, si procede all'aggiudicazione della vendita per estrazione a sorte.\nPagamento.\nI cavalli acquistati all'asta o per reclamazione, vengono pagati subito in contanti o con assegno circolare. \nAd alcuni soggetti tuttavia \u00e8 data la possibilit\u00e0 di pagare tramite assegno bancario o giro conti bancari, ad esempio a chi possiede patente di allenatore.\nIl venditore che, dopo regolare pagamento, si rifiuti di consegnare il cavallo con relativo documento di avallo per il passaggio di propriet\u00e0, verr\u00e0 squalificato."}
{"id": "566641", "revid": "599013", "url": "https://it.wikipedia.org/wiki?curid=566641", "title": "Passo della Futa", "text": "Il passo della Futa \u00e8 un valico dell'Appennino tosco-emiliano, altitudine 903 m s.l.m., sito in provincia di Firenze, nel comune di Firenzuola. \u00c8 attraversato dalla ex strada statale 65 della Futa (ora strada regionale 65) nei pressi dell'incrocio, pochi metri a nord del valico, con la strada provinciale 116 di Cornacchiaia per Firenzuola. Separa la vallata del Mugello dalla vallata del fiume Santerno e l'Appennino tosco-emiliano dall'Appennino tosco-romagnolo. Il passo della Raticosa si trova a pochi chilometri di distanza ed \u00e8 anch'esso nel comune di Firenzuola. \nStoria.\nNell'antichit\u00e0 e nell'Alto Medioevo fu l'unico punto di accesso alle valli del Santerno e del Senio per le provenienze dalla Toscana.\nDal 1361 fu affiancato, nei collegamenti tra Toscana e Romagna, dal Passo del Giogo.\nNel 1759 fu ultimata la Strada della Futa (Firenze-Bologna): da allora il passo \u00e8 ridiventato uno tra i pi\u00f9 frequentati per l'attraversamento dell'Appennino.\nDurante la seconda guerra mondiale fu difeso da alcune delle principali opere fortificate predisposte nel sistema difensivo tedesco denominato Linea Gotica. Tali postazioni furono abbandonate dopo lo sfondamento alleato avvenuto sull'adiacente passo del Giogo di Scarperia nel settembre 1944. Dagli anni cinquanta \u00e8 sede di un importante cimitero di guerra tedesco.\nDopo l'apertura del tratto appenninico dell'autostrada del Sole, avvenuta il 3 dicembre 1960, viene prevalentemente utilizzato dagli abitanti dei paesi vicini per i loro spostamenti nella zona, e dai motociclisti."}
{"id": "566642", "revid": "729019", "url": "https://it.wikipedia.org/wiki?curid=566642", "title": "Francisca (arma)", "text": "La Francisca o Francesca (\"Franziska\" o \"Franciska\" in lingua tedesca; \"Francisca\" o \"Francisque\" in lingua francese) era un'arma bianca da lancio del tipo scure in uso ai Germani. Seppur utilizzata da diversi popoli, leg\u00f2 strettamente il suo nome ai Franchi, dei quali era ritenuta arma distintiva.\nIn Et\u00e0 Contemporanea, la Repubblica di Vichy (1940-1944) utilizz\u00f2 una immagine di francisca bipenne stilizzata nella propria iconografia ad imitazione dei fasci littori fascisti, creando inoltre il cosiddetto Ordine della francisca. In realt\u00e0, la scure bipenne di Vichy ricorda molto pi\u00f9 chiaramente un'ascia d'armi, altra tipologia di scure da guerra tipica della Francia medievale, che non una francisca.\nStoria.\nI Germani svilupparono la loro scure da lancio in un momento non ben precisato dell'Et\u00e0 del ferro nordica, quando cio\u00e8 vennero codificati i modelli di diverse altre scuri da guerra poi largamente diffusesi in Europa tramite le armate dei barbari teutonici: es. ascia barbuta, ascia danese, ecc. L'arma divenne nota al mondo mediterraneo a partire dal IV secolo, quando le popolazioni germaniche si riversarono sempre pi\u00f9 sistematicamente all'interno dei confini dell'Impero romano.\nSeppur tradizionalmente legata al popolo dei Franchi, che, secondo lo storico Isidoro di Siviglia (ca. 560-636) dovrebbero proprio alla scure da lancio il loro nome, quest'arma era ampiamente utilizzata da altre genti germaniche come gli Anglo-Sassoni ed i Visigoti.\nNella sua \"Storia delle guerre\", lo storico Procopio di Cesarea (490-565) descrive accuratamente la procedura d'utilizzo della francisca:\nLa scure veniva lanciata poco prima dell'impatto tra i due fronti, ad una distanza efficace di 10-12 metri, cosa questa pi\u00f9 che comprensibile dato che la forma stessa della francisca, ben diversa da quella del molto pi\u00f9 aerodinamico giavellotto, ne avrebbe reso la traiettoria eccessivamente imprecisa gi\u00e0 ad una distanza di 20 metri. Seppur latrice di questa scarsa aerodinamica, la forma della scure da lancio germanica conferiva per\u00f2 all'arma un interessante vantaggio: all'impatto con il terreno, essa poteva rimbalzare, mietendo cos\u00ec ulteriori vittime e generando altro scompiglio tra le file nemiche.\nIl lancio delle francische aveva quindi il compito di infrangere il fronte nemico per facilitare la successiva penetrazione della fanteria germanica, quasi certamente onde facilitare il risolutivo impatto dello schieramento a cuneo prediletto dai Germani.\n\u00c8 invece ancora oggi dibattuta quale potesse essere l'effettiva funzionalit\u00e0 della francisca nel corpo-a-corpo, qualora cio\u00e8 il guerriero germanico avesse dovuto servirsene nella mischia come estrema risorsa. I dati storico-archeologici hanno infatti confermato che i Vichinghi, esponenti di quelle popolazioni germaniche che ancora nel IX-X secolo razziavano i territori europei, si affidavano a scuri da guerra altamente specializzate (ascia barbuta o grande ascia danese) tanto quanto a scuri pi\u00f9 versatili, utilizzabili sia nella mischia che come arma da lancio. Il peso tutt'altro che trascurabile di alcuni esemplari di francisca lascerebbe supporre che l'arma, o quanto meno le sue varianti pi\u00f9 massicce, potesse essere utilizzata anche quale ascia da battaglia vera e propria. Importante poi considerare, in merito, la testimonianza del funzionario gallo-romano Gaio Sollio Sidonio Apollinare (430-486) in merito alla maestria con cui i Franchi solevano servirsi della scure, sia per colpire nella mischia che a distanza, lanciandola. \u00c8 per\u00f2 difficile comprendere se le parole di Sidonio Apollinare alludano ad una variegata panoplia di scuri pi\u00f9 o meno specializzate di cui i Franchi potevano servirsi a seconda delle occorrenze o se la loro arma d'elezione, la francisca, garantisse loro una variegata tipologia di utilizzo. Parimenti, molto interessanti sono anche le parole di Gregorio di Tours (ca. 538-594), grande storico del popolo franco, che nella sua \"Historia Francorum\" usa il vocabolo latino \"securis\", cio\u00e8 \u00abscure\u00bb, per indicare la francisca.\nI dati archeologici supportano facilmente questa predilezione per l'uso della scure, quale che ne sia la tipologia, da parte dei Franchi.\nNella Gallia (Francia) conquistata dai Franchi Merovingi, la francisca rest\u00f2 in uso ancora al tempo del Sacro Romano Impero dei Carolingi (IX secolo).\nLa francisca ed il tomahawk.\nGli storici militari anglosassoni del XIX secolo non hanno mancato di osservare, commentare e registrare le similitudini, sia formali che funzionali, tra la francisca dell'Alto Medioevo europeo e la famosa scure da guerra degli amerindi, il \"tomahawk\". In realt\u00e0, detta similitudine vale solamente per i modelli di \"tomahawk\" con testa in metallo prodotti nella Nuova Francia proprio dai coloni gallicani ed in uso ai nativi che commerciavano con loro.\nCostruzione.\nLa francisca \u00e8 caratterizzata da:"}
{"id": "566643", "revid": "149485", "url": "https://it.wikipedia.org/wiki?curid=566643", "title": "Albertson Van Zo Post", "text": "Nel 1904 prese parte alle Olimpiadi di St. Louis. Fu l'unico campione olimpico della specialit\u00e0 di scherma col bastone, mai pi\u00f9 in lizza nella rassegna a cinque cerchi. Vinse altre tre medaglie individuali: secondo nella gara del fioretto sconfitto nella finale dal campione cubano Ram\u00f3n Fonst, terzo nella spada e nella sciabola. Nella stessa olimpiade ottenne un'altra vittoria, nella gara di fioretto a squadre.\nNel database del Comitato Olimpico Internazionale tutte le medaglie olimpiche di Van Zo Post sono assegnate a Cuba. Anche lo \"Spalding's Official Athletic Almanac for 1905 Olympic Games Number\" lo menziona come membro della squadra cubana, assieme a Ram\u00f3n Fonst e Manuel D\u00edaz, che sconfisse la selezione internazionale composta da Charles Tatham, Arthur Fox e Fitzhugh Townsend. Albertson, di origine tedesca, era s\u00ec cittadino statunitense ma da anni risiedeva a L'Avana.\nCome componente della nazionale statunitense, prese parte anche alla olimpiade del 1912 a Stoccolma dove per\u00f2 non conquist\u00f2 nessuna medaglia.\nNella sua carriera spiccano, inoltre, i numerosi titoli nazionali conquistati nel Fioretto (1895), nella Spada (1896 e 1912), e nella Sciabola (1901, 1902 e 1903)."}
{"id": "566647", "revid": "1318658", "url": "https://it.wikipedia.org/wiki?curid=566647", "title": "Arrondissement di Ch\u00e2teau-Salins", "text": "L\"arrondissement\" di Ch\u00e2teau-Salins \u00e8 una suddivisione amministrativa francese, situata nel dipartimento della Mosella e nella regione del Grand Est\n\u00c8 stato soppresso il 29 dicembre 2014 per confluire nell'arrondissement di Sarrebourg-Ch\u00e2teau-Salins.\nComposizione.\nL\"arrondissement\" di Ch\u00e2teau-Salins raggruppa 128 comuni in 5 cantoni:"}
{"id": "566650", "revid": "465169", "url": "https://it.wikipedia.org/wiki?curid=566650", "title": "Ordine della francisca", "text": "L'ordine della francisca gallica (\"Ordre de la Francisque\") \u00e8 un ordine relativo alla decorazione attribuita dalla Francia dal 1941 al 1945, e che sotto il regime di Vichy segnalava coloro che pi\u00f9 si erano distinti e perci\u00f2 erano degni della stima del Maresciallo Philippe P\u00e9tain.\nLa decorazione rappresentava \u00abil simbolo del sacrificio e del coraggio e ricordava una Francia sventurata che rinasceva dalle sue ceneri\u00bb.\nFu creata, approvata e regolata tramite le disposizione dell'ordinanza del 26 maggio 1941, la legge del 16 ottobre 1941 e i decreti del 14 marzo 1942 e del 31 luglio 1942. La francisca fu dichiarata \"insegna del Maresciallo di Francia, Capo dello Stato Francese\".\nCondizioni e giuramento.\nIl candidato doveva soddisfare due requisiti:\nIl candidato doveva prestare il seguente giuramento: \u00abFaccio dono della mia persona al Maresciallo P\u00e9tain come egli ha fatto dono della propria alla Francia. Mi impegno a obbedire ai suoi ordini e a restare fedele alla sua persona e alla sua opera.\u00bb\nAttribuzione e revoca.\nLa distinzione era attribuita direttamente dal Capo dello Stato o da un Consiglio della Francisca, composto da dodici membri nominati dal Maresciallo e presieduto dal Gran Cancelliere della Legion d'Onore. Poteva essere revocata nelle stesse condizioni.\nInsegna.\nL'insegna dell'ordine, alta 26,5 mm e larga 19,4 mm, voleva richiamare la scure guerriera dei Franchi, la francisca, un'antica arma da getto che, per\u00f2, aveva un unico ferro, mentre l'insegna della francisca esibisce invece un'ascia bipenne. Il bastone di maresciallo smaltato di blu con 10 stelle ed estremit\u00e0 dorate reggeva due ferri smaltati col tricolore francese.\nTitolari celebri.\nUna lista di 2626 titolari, dei quali tre donne, venne ricostituita dopo la distruzione degli archivi del Consiglio della francisca nel 1945 dalla Alta Corte. L'opera di 64 pagine dell'archivista J\u00e9r\u00f4me (pseudonimo di Henry Coston), \"L'Ordine della francisca\" (Parigi, Publications H.C., 1995) raccoglie circa duemila nomi, fra i quali:"}
{"id": "566651", "revid": "1869172", "url": "https://it.wikipedia.org/wiki?curid=566651", "title": "Danica Patrick", "text": "\u00c8 la donna di maggior successo nella storia dei campionati automobilistici statunitensi; \u00e8 stata l'unica donna a vincere una gara della IndyCar Series, la Indy Japan 300 del 2008, grazie alla quale \u00e8 fra le sole tre donne che siano state capaci di aggiudicarsi gare automobilistiche nelle pi\u00f9 importanti competizioni a livello mondiale, assieme a Jutta Kleinschmidt (vincitrice del Rally Dakar 2001) e Mich\u00e8le Mouton (vincitrice di quattro gare nel campionato del mondo rally).\nDetiene i migliori risultati ottenuti da una donna nella 500 Miglia di Indianapolis e nella Daytona 500, rispettivamente 3\u00ba ed 8\u00ba posto, ed \u00e8 l'unica ad aver compiuto giri al comando in entrambe le gare, statistica che la colloca nel ristretto club di soli 14 piloti che nella storia sono riusciti a farlo. \u00c8 inoltre l'unica donna ad aver conquistato una pole position in una gara NASCAR, ottenuta proprio nella Daytona 500 del 2013.\nSi \u00e8 ritirata dalle corse al termine della Indy 500 del 2018.\nLa carriera: gli inizi.\nCresciuta a Roscoe, Illinois, inizia nei Kart all'et\u00e0 di 10 anni vincendo numerosi campionati nazionali, per poi lasciare la scuola e trasferirsi a 16 anni in Inghilterra dove rimarr\u00e0 per tre anni guidando in Formula Vauxhall e Formula Ford, conquistando nel 2000 il secondo posto nel prestigioso Formula Ford Festival ed eguagliando il miglior risultato ottenuto da uno statunitense nell'evento (in precedenza Danny Sullivan).\nI suoi risultati, sebbene non eccelsi, catturarono l'attenzione di Bobby Rahal, statunitense ex campione CART e all'epoca direttore del team Jaguar F1, il quale inser\u00ec la Patrick nel programma di sviluppo dei giovani per un potenziale futuro in Formula 1. Ma la decisione di licenziare Rahal da parte del nuovo boss Jaguar Niki Lauda ferm\u00f2 bruscamente i piani per un futuro in Europa; a causa di questo cambiamento nello scenario, al termine del 2001 Danica decise di tornare negli Stati Uniti.\nTra il 2002 e il 2004 disput\u00f2 diverse gare nel campionato Barber Dodge, debutt\u00f2 nell'American Le Mans Series a bordo di una Ferrari 550 Prodrive, vinse la classica annuale Toyota Pro/Celebrity Race sul circuito cittadino di Long Beach, ma soprattutto partecip\u00f2 a due campionati in Formula Atlantic nel 2003 e 2004, la categoria propedeutica alla Champ Car, guidando per il team di Bobby Rahal che nel frattempo decise di dare seguito all'investimento avviato negli anni precedenti in Europa. I risultati furono promettenti, e nonostante non riusc\u00ec ad ottenere una vittoria nelle 24 gare disputate si piazz\u00f2 per cinque volte a podio, con numerose top 10 ed una pole position, arrivando al 6\u00ba e al 3\u00ba posto in classifica generale. Nel frattempo Rahal trasfer\u00ec nella Indy Racing League il suo team che all'epoca militava in Champ Car (mossa effettuata anche da team prestigiosi come Penske e Ganassi), permettendo cos\u00ec a Danica di debuttare nel 2005 come pilota full-time in IndyCar, assieme al connazionale Buddy Rice (vincitore della Indy 500 del 2004) e il brasiliano Vitor Meira, nel team Rahal Letterman Racing.\nIndyCar.\nNel suo primo anno in IndyCar sal\u00ec alla ribalta internazionale grazie alla straordinaria performance al debutto nella Indy 500, nella quale si qualific\u00f2 quarta e termin\u00f2 la gara al 4\u00ba posto dopo aver accarezzato il sogno della vittoria sino a pochi giri dal termine; il risultato le valse il titolo di miglior debuttante nella gara, oltre a rappresentare un record per il sesso femminile nello storico appuntamento dell'Indiana. Nel prosieguo della stagione mise a segno tre pole position, eguagliando il record di partenze al palo ottenute da un debuttante che apparteneva al sudafricano figlio d'arte Tomas Scheckter, e termin\u00f2 al 12\u00ba posto in classifica generale guadagnando cos\u00ec il titolo di miglior rookie dell'anno. La Patrick si trov\u00f2 subito a suo agio sugli ovali, nonostante fosse una disciplina che non aveva mai praticato nelle categorie minori fatta eccezione per una sola gara a Milwaukee nel campionato Atlantic del 2004, ma il suo stile di guida preciso e pulito rese la transizione quasi immediata.\nIn attesa della stagione 2006 in IndyCar, partecip\u00f2 in Gennaio alla prima delle due 24 ore di Daytona disputate in carriera (la seconda nel 2009) insieme al campione NASCAR Rusty Wallace, e i vincitori della 24 ore di Le Mans Allan McNish e Jan Lammers; l'equipaggio fu costretto ad abbandonare la gara dopo poche ore. Il campionato IndyCar inizi\u00f2 con la morte del compagno di squadra Paul Dana sull'ovale di Homestead, e fu caratterizzata da un cambio di chassis operato durante la stagione dal team di Rahal il quale sostitu\u00ec il telaio Panoz G-Force con quello Dallara IR05 che era ormai usato dalla grande maggioranza delle squadre. La competitivit\u00e0 dell'intero team diminu\u00ec a causa del fisiologico processo di adattamento, ma la pilota statunitense riusc\u00ec comunque a migliorare il suo piazzamento in campionato con un 9\u00ba posto battendo i compagni di squadra, e al termine dell'anno la sua esperienza nel team del suo mentore Bobby Rahal giunse alla conclusione.\nNel 2007 pass\u00f2 al team Andretti Green Racing, vincitore dei campionati IRL nel 2004 e 2005 con il brasiliano Tony Kanaan e il britannico Dan Wheldon (nel frattempo approdato a Ganassi), formando un dream team completato dallo stesso Kanaan, lo scozzese Dario Franchitti e lo statunitense Marco Andretti, nipote di Mario Andretti e figlio dell'ex pilota e co-proprietario del team Michael. La stagione termin\u00f2 ancora senza vittorie, ma arrivarono comunque tre podi e il miglior piazzamento finale in carriera fino a quel punto: 7\u00ba posto con 424 punti, che rappresentano ad oggi il maggior numero di punti da lei totalizzati in una singola stagione.\nIl 2008, anno della riunificazione tra Champ Car e IndyCar, fu la stagione della prima storica vittoria ottenuta a Motegi, e si concluse al 6\u00ba posto. L'anno successivo, iniziato con l'8\u00ba posto nella 24 ore di Daytona, miglior\u00f2 ulteriormente di una posizione il suo piazzamento finale, concludendo come prima classificata in casa Andretti, mentre i primi quattro posti furono occupate dai piloti dei team Penske e Ganassi che dominarono il campionato vincendo 16 gare su 17. La sua stagione fu impreziosita dal 3\u00ba posto a Indianapolis che super\u00f2 il precedente record per una donna da lei stessa detenuto con il 4\u00ba posto del 2005. Nel Dicembre del 2009 annunci\u00f2 l'estensione per due anni del contratto che la legava al team Andretti, e poco dopo ufficializz\u00f2 l'ingresso in NASCAR attraverso un calendario part-time della durata di due anni nella serie cadetta, la Nationwide Series, con in programma 13 gare nel 2010 e 12 nel 2011 da disputare con il team JR Motorsports (fondato dal celebre pilota Dale Earnhardt Jr) nelle settimane libere dagli impegni in IndyCar. L'operazione fu la conferma definitiva delle voci che da tempo ipotizzavano lo sbarco di Danica nel popolare campionato a ruote coperte, e in particolare fu agevolato dalla connessione del suo sponsor storico in IndyCar, GoDaddy, che era gi\u00e0 presente in NASCAR sponsorizzando proprio una delle vetture JR Motorsports.\nLa sua carriera in IndyCar prosegu\u00ec per i due anni previsti dal contratto con Andretti, con prestazioni e risultati altalenanti fra cui due secondi posti nel 2010 e due decimi posti nella classifica finale, peggiori risultati sin dalla stagione del debutto nel 2005. In Agosto annunci\u00f2 il passaggio definitivo in NASCAR nel 2012 e per i successivi anni, con un calendario full-time in Nationwide per JR Motorsports e un programma part-time di 10 gare nella serie maggiore, la Sprint Cup, guidando una vettura del team Stewart-Haas Racing del pilota e co-fondatore Tony Stewart. Al termine della carriera in IndyCar la Patrick raggiunse l'invidiabile record di 50 gare consecutive senza ritiri che testimoniava la sua costanza e pulizia di guida. La sua ultima gara sull'ovale di Las Vegas nel 2011 coincise anche con la tragica morte di Dan Wheldon.\nTuttavia nel Novembre del 2017, in concomitanza con l'annuncio del suo ritiro dalle corse, dichiar\u00f2 l'intenzione di correre un'ultima volta in IndyCar, nella Indy 500 disputata il 27 maggio 2018 per il team Ed Carpenter Racing e conclusasi con un ritiro per incidente dopo aver ottenuto il 7\u00ba posto in qualifica.\nNASCAR.\nI primi due anni part-time trascorsi in Nationwide si rivelarono difficili per via della grande differenza in termini di guida fra le vetture IndyCar e le Stock-Car, che gi\u00e0 mise in difficolt\u00e0 diversi campioni delle ruote scoperte che in precedenza provarono l'avventura in NASCAR, tra cui Sam Hornish Jr, Juan Pablo Montoya e Dario Franchitti. La Patrick utilizz\u00f2 le prime 25 gare per acquisire familiarit\u00e0 con il mezzo e con lo stile di corsa molto pi\u00f9 ruvido e incline al contatto a differenza delle gare IndyCar, migliorando gradualmente e ottenendo 3 top 10 tra cui un 10\u00ba posto a Daytona dove comand\u00f2 la gara per larghi tratti sino a tre giri dal termine, ed un 4\u00ba posto a Las Vegas che rester\u00e0 il suo miglior risultato in una gara NASCAR. Nel 2012 il salto definitivo correndo full-time, partendo dalla pole nella prima gara a Daytona; il resto della stagione fu comunque difficile e termin\u00f2 al 10\u00ba posto con 4 top 10. Tra gli highlights in Nationwide il contatto con Jacques Villeneuve a Road America mentre i due erano in lotta per il podio, ed i giri al comando a Montr\u00e9al prima di essere fermata da un problema meccanico. Disput\u00f2 inoltre dieci gare nella Sprint Cup in preparazione dell'anno successivo, senza risultati degni di nota.\nNel 2013 il passaggio in Cup, che si apr\u00ec subito con la storica pole position per la Daytona 500, a cui fece seguito l'ottavo posto in gara e miglior risultato di sempre per una donna nel famoso evento. Ci\u00f2 nonostante nei cinque anni seguenti non arriv\u00f2 il successo sperato, stagioni avare di soddisfazioni e caratterizzate da poche luci, molte ombre e diversi ritiri dovuti ad incidenti, sebbene raggiunse il record di top 10 (sette) per una donna nella storia della massima serie NASCAR, con un sesto posto ad Atlanta nel 2014 come punto pi\u00f9 alto. Nelle prime due stagioni dimostr\u00f2 sensibili miglioramenti e sprazzi di ottima competitivit\u00e0 specialmente in qualifica, ma fin\u00ec per stabilizzarsi a centro gruppo sia in termini di prestazioni che di risultati, restando comunque nel team con il quale inizi\u00f2 la sua esperienza in Cup con diversi avvicendamenti nello staff di ingegneri e meccanici sulla sua vettura. In seguito alla decisione dello sponsor Nature's Bakery di interrompere il rapporto con Stewart-Haas alle porte della stagione 2017, e il mancato raggiungimento di una nuova partnership in sostituzione, il team comunic\u00f2 nel Settembre dello stesso anno il non rinnovo del contratto con la pilota del Wisconsin, la quale dichiar\u00f2 a Novembre la volont\u00e0 di chiudere la sua carriera disputando due gare nel 2018, la Daytona 500 e la 500 Miglia di Indianapolis, concluse entrambe con un ritiro.\nStatistiche.\nIndyCar.\n\"\""}
{"id": "566654", "revid": "1318658", "url": "https://it.wikipedia.org/wiki?curid=566654", "title": "Arrondissement di Forbach", "text": "L\"arrondissement\" di Forbach era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nell'arrondissement di Forbach-Boulay-Moselle.\nComposizione.\nL\"arrondissement\" di Forbach raggruppava 87 comuni in 7 cantoni:"}
{"id": "566660", "revid": "287204", "url": "https://it.wikipedia.org/wiki?curid=566660", "title": "Andreas Kopke", "text": ""}
{"id": "566661", "revid": "1904508", "url": "https://it.wikipedia.org/wiki?curid=566661", "title": "Altopiani di Colfiorito", "text": "Gli Altopiani di Colfiorito (o Altopiani Plestini) sono un complesso di sette altopiani carsici, situati nell'Appennino umbro-marchigiano, posti ad un'altitudine compresa tra i 750 e gli 800 , lungo lo spartiacque appenninico, a cavallo del confine tra il territorio del comune di Foligno e quello di Serravalle di Chienti.\nTerritorio.\nMorfologia.\nDelimitati a ovest e a est da due dorsali calcaree che culminano in numerose vette oltre i 1.000 , le pi\u00f9 rilevanti delle quali si trovano a nord, monte Pennino (1.571\u00a0m), monte Acuto (1.300\u00a0m) e monte Prefoglio (1.322\u00a0m) e a est, monte Tolagna (1.405\u00a0m), sono separati da alture pi\u00f9 dolci e comunicano tra loro per mezzo di numerose valli. Derivano dal prosciugamento, naturale per effetto del carsismo o per bonifica dell'uomo, di sette conche lacustri, di cui rimane solo l'attuale palude. I sette altopiani prendono il nome di:\nIdrografia.\nL'area degli altipiani \u00e8 di spartiacque tra il sistema idrografico tirrenico (Menotre e Vigi) e quello adriatico (Chienti) seppure, per la particolare conformazione, non ben definito. Il bacino imbrifero, di oltre 9.150 ettari, di cui circa 5.000 coltivabili, \u00e8 caratterizzato da conche chiuse ed estesi fenomeni carsici, un reticolo idrografico poco organizzato che non presenta emissari di superficie. Il drenaggio delle acque avviene tramite inghiottitoi naturali di origine carsica nei Piani di Annifo, Arvello, Ricciano e nella Palude di Colfiorito. I Piani del Casone e di Popola sono bacini naturalmente chiusi che vennero bonificati da Giulio Cesare Varano alla met\u00e0 del Quattrocento (1458-1464), tramite la costruzione di una rete di canali artificiali che si immettevano in un collettore sotterraneo di circa 200\u00a0m di lunghezza, detto Botte dei Varano. Nel corso della ricostruzione seguita al sisma del 1997, fu trovato anche un collettore di epoca romana, la Botte dei Varano \u00e8 stata dismessa e sostituita da un nuovo collettore sotterraneo ad essa parallelo. L'uscita a valle del collettore sotterraneo, nei pressi di Serravalle di Chienti, \nPer quello che riguarda l'apporto idrico, gli Altopiani di Colfiorito sono caratterizzati dall'assenza di immissari, poich\u00e9 dai rilievi circostanti scendono solo piccoli fossi stagionali e le numerose sorgenti situate ai bordi dei piani hanno portata modesta (la sola Fonte Formaccia, sul Piano del Casone, origina un piccolo torrentello). Il grosso degli apporti idrici \u00e8 costituito da quelli meteorici (pioggia e neve), che determinano una forte andamento stagionale del sistema idrico, tanto che le regioni pi\u00f9 basse dei Piani, soprattutto sul Piano di Ricciano, risultano spesso allagate d'inverno per poi tornare a prosciugarsi completamente d'estate. L'acqua \u00e8 costantemente presente unicamente nella conca della palude di Colfiorito su un'area tondeggiante estesa per circa 100 ha. Gi\u00e0 protetta internazionalmente dal 1976 dalla convenzione di Ramsar, per la presenza di una torbiera, la ricchezza di specie vegetali e per l'avifauna, intorno ad essa \u00e8 stato istituito nel 1995 il Parco regionale di Colfiorito. La palude, i Piani di Annifo e Arvello, il Piano di Ricciano e la Selva di Cupigliolo sono classificati Siti di Importanza Comunitaria (SIC).\nGeologia.\nL'origine del bacino \u00e8 dovuta alle depressioni tettoniche avvenute durante l'ultima fase del sollevamento dell'Appennino (fine Terziario - inizi Quaternario) e successivamente modificate dall'azione del carsismo e dell'erosione. Il fenomeno del carsismo \u00e8 fortemente presente e ben visibile: ci\u00f2 \u00e8 dimostrato dall\u2019elevata presenza di inghiottitoi e doline, conformazioni rocciose caratteristiche dei territori soggetti al fenomeno del carsismo, un fenomeno chimico in cui l\u2019acqua, penetrando le rocce sedimentarie di tipo calcareo (costituite da Carbonato di Calcio - CaCO3 -) produce due tipi di reazioni chimiche: la reazione di dissoluzione e la reazione di precipitazione. Il territorio \u00e8 inoltre caratterizzato da un\u2019elevata attivit\u00e0 sismica dovuta proprio ai movimenti delle faglie attive della Catena Appenninica.\nStoria.\nIl sistema di altopiani rappresent\u00f2 fin dalla preistoria un punto nodale della comunicazione tra il mar Tirreno e il mare Adriatico. Le testimonianze umane pi\u00f9 antiche sono rappresentate da ritrovamenti di manufatti in pietra e da asce a margini rialzati, rinvenute ai piedi del Monte Trella, e datati alla fine del III millennio a.C. (et\u00e0 del bronzo antico).\nL'area fu poi occupata da insediamenti stabili a partire dall'inizio dell'et\u00e0 del ferro. Agli inizi del VI secolo a.C. si riscontra un significativo aumento demografico, accompagnato dall'affermazione nella zona dei Plestini, una popolazione umbra che arriva ad occupare un territorio di 120\u2013130\u00a0km\u00b2. Nel IV secolo a.C., in seguito alle spinte espansionistiche di Roma verso nord, l'intera area viene lentamente romanizzata e inizia un processo di urbanizzazione che porta alla nascita della citt\u00e0 di Plestia, che arriver\u00e0 a diventare municipio romano.\nLo storico romano Appiano indica i pressi del \"Lacus Plestinus\" (la palude presente sul Piano del Casone prima della bonifica) come luogo di una battaglia della II guerra punica avvenuta nel 217 a.C., solo tre giorni dopo la dura sconfitta dei Romani ad opera di Annibale nella battaglia del Lago Trasimeno. Il generale cartaginese Maarbale, al comando degli astati e di parte della cavalleria dell'esercito cartaginese, annient\u00f2 4.000 cavalieri guidati dal proconsole Centenio, inviato a presidiare il valico montano.\nDurante la costruzione del collettore sotterraneo moderno \u00e8 tornato alla luce un ulteriore collettore di epoca romana, di cui era andata persa la memoria. Al contrario dei lavori di bonifica successivi, l'opera romana non era intesa a prosciugare il \"Lacus Plestinus\", ma serviva probabilmente a stabilizzarne il livello rispetto alle forti variazioni stagionali e a salvaguardare la citt\u00e0 di Plestia dalle inondazioni invernali."}
{"id": "566662", "revid": "226458", "url": "https://it.wikipedia.org/wiki?curid=566662", "title": "Reclamare", "text": "Reclamare \u00e8 un termine che nell'ippica si usa per indicare una categoria di gare di corse al galoppo. \nLe corse a Reclamare insieme a quelle a Vendere, rappresentano le categorie pi\u00f9 basse delle corse al galoppo.&lt;br&gt;\nVi partecipano quindi cavalli di modesta o modestissima qualit\u00e0, che nell'ultimo periodo non hanno colto vittorie e/o piazzamenti rilevanti, o cavalli all'inizio di carriera, che per forza di cose non hanno ancora potuto esprimere il loro eventuale maggior livello.\nNelle corse a reclamare, tutti i cavalli dopo la corsa possono venire acquistati, tramite appunto procedura di Reclamazione; nelle corse a vendere invece il vincitore - o i vincitori - vengono messi all'asta, e solo gli altri possono essere acquistati tramite reclamazione."}
{"id": "566663", "revid": "1318658", "url": "https://it.wikipedia.org/wiki?curid=566663", "title": "Arrondissement di Boulay-Moselle", "text": "L\"arrondissement\" di Boulay-Moselle era una suddivisione amministrativa francese, situata nel dipartimento della Mosella e nella regione del Grand Est.\n\u00c8 stato soppresso il 29 dicembre 2014 per confluire nell'arrondissement di Forbach-Boulay-Moselle.\nComposizione.\nL\"arrondissement\" raggruppava 96 comuni in 3 cantoni:"}
{"id": "566665", "revid": "773636", "url": "https://it.wikipedia.org/wiki?curid=566665", "title": "Rectenna", "text": "Una rectenna \u00e8 una speciale antenna utilizzata per convertire direttamente le microonde in corrente continua. Il nome \u00e8 la contrazione di \"rect\"ifying ant\"enna\" e questa tipologia di antenne usualmente sono utilizzate in configurazione a griglia e quindi sono esteticamente molto diverse dalle classiche antenne.\nUna semplice rectenna \u00e8 costituita da un diodo Schottky collegato tra i dipoli di un'antenna. Il diodo rettifica la corrente indotta sull'antenna dalle microonde, ad esempio tramite effetto pelle. Sono utilizzati diodi Schottky dato che hanno la minor tensione di soglia tra i diodi in commercio e quindi sono quelli che disperdono meno potenza.\nLe rectenne sono molto efficienti nel convertire le microonde in corrente. In laboratorio si riesce a raggiungere il 90% di efficienza. Sono state svolte delle sperimentazioni con una rectenna inversa per convertire corrente continua in microonde ma l'efficienza del sistema \u00e8 stata molto bassa, dell'ordine dell'1%.\nDato il basso costo e l'elevata efficienza la rectenna \u00e8 utilizzata in quasi tutti i progetti di trasmissione di potenza tramite microonde e viene utilizzata anche nei progetti delle centrali solari orbitali.\nRectenna ottica.\nSi \u00e8 teorizzato che un dispositivo simile, ma con elementi molto pi\u00f9 piccoli come quelli costruibili con le nanotecnologie potesse essere utilizzato per convertire la luce in energia elettrica con un elevato grado di efficienza, un'efficienza superiore a quella ottenibile dalle celle fotovoltaiche. Questo dispositivo chiamato Rectenna ottica basa la sua efficienza sull'utilizzo di componenti molto piccoli. Negli Stati Uniti i \"National Renewable Energy Laboratory\" hanno effettuato degli esperimenti su queste rectenne ottenendo un'efficienza di circa 1% con luce infrarossa.\nPi\u00f9 recentemente nei laboratori dell'Universit\u00e0 del Connecticut \u00e8 stato sviluppato un prototipo di rectenna ottica capace di convertire la radiazione solare con un'efficienza del 70%. Questo dispositivo converte la radiazione elettromagnetica non con l'uso dei diodi, ma sfruttando l'effetto tunnel."}
{"id": "566667", "revid": "1318658", "url": "https://it.wikipedia.org/wiki?curid=566667", "title": "Nanotubo", "text": "Un nanotubo \u00e8 una struttura simil-tubo in scala nanometrica. Il termine pu\u00f2 riferirsi a:"}
{"id": "566675", "revid": "1309620", "url": "https://it.wikipedia.org/wiki?curid=566675", "title": "Crans-Montana", "text": "Crans-Montana (toponimo francese, pronuncia ) \u00e8 un comune svizzero di 10\u00a0711 abitanti del Canton Vallese, nel distretto di Sierre.\nStoria.\nIl comune di Crans-Montana \u00e8 stato istituito 2017 con la fusione dei comuni soppressi di Chermignon, Mollens, Montana e Randogne; capoluogo comunale \u00e8 Chermignon.\nMonumenti e luoghi d'interesse.\nL'aria particolarmente secca di Crans-Montana ha fatto sorgere dal XIX secolo numerosi sanatori che sono stati nel passato meta di pazienti da tutto il mondo con malattie respiratorie. .\nCultura.\nEventi.\nLa localit\u00e0 \u00e8 nota internazionalmente quale meta del jet-set internazionale per la sua mondana vita notturna, specialmente durante la stagione invernale. Ogni anno, verso il periodo pasquale, \u00e8 sede del Caprices Festival, festival di musica internazionale.\nSport.\nSport invernali.\nRilevante stazione sciistica sviluppatasi a partire dai primi anni del XX secolo (localit\u00e0 Crans-sur-Sierre) e specializzata nello sci alpino, Crans-Montana ha ospitato tra l'altro i Campionati mondiali 1987, i Campionati mondiali juniores 2011 e numerose tappe della Coppa del Mondo e della Coppa Europa della disciplina. Offre circa 140\u00a0km di piste e oltre allo sci alpino \u00e8 possibile praticare snowboard, sci di fondo (per una superficie complessiva sciabile di ) e varie altre attivit\u00e0 sportive invernali. \u00c8 stata sede dei Giochi olimpici invernali silenziosi del 1959.\nAltri sport.\nCrans-Montana ha ospitato i Campionati del mondo di corsa in montagna 2008 ed \u00e8 sede del golf club svizzero, il Golf Club Crans-sur-Sierre, fondato nel 1907.Il percorso di 18 buche prende il nome dal campione iberico che ne ha ridisegnato il tracciato Severiano Ballesteros. A settembre di ogni anno si tiene l\u2019Omega European Masters-PGA"}
{"id": "566676", "revid": "339392", "url": "https://it.wikipedia.org/wiki?curid=566676", "title": "Arrondissement di Ch\u00e2teau-Chinon", "text": ""}
{"id": "566677", "revid": "78819", "url": "https://it.wikipedia.org/wiki?curid=566677", "title": "Noleggio", "text": ""}
{"id": "566678", "revid": "78819", "url": "https://it.wikipedia.org/wiki?curid=566678", "title": "Affitto", "text": ""}
{"id": "566679", "revid": "339392", "url": "https://it.wikipedia.org/wiki?curid=566679", "title": "R-7 Semyorka", "text": ""}
{"id": "566682", "revid": "7077", "url": "https://it.wikipedia.org/wiki?curid=566682", "title": "Storie del Vagabondo galleggiante", "text": ""}
{"id": "566683", "revid": "174925", "url": "https://it.wikipedia.org/wiki?curid=566683", "title": "Reclamazione", "text": ""}
{"id": "566687", "revid": "125140068", "url": "https://it.wikipedia.org/wiki?curid=566687", "title": "Ctype.h", "text": "ctype.h \u00e8 l'header file che, all'interno della libreria standard del C, dichiara funzioni utilizzate per la classificazione dei caratteri.\nStoria.\nI primi programmatori in linguaggio C su Unix cominciarono rapidamente a sviluppare dei controlli per classificare i caratteri tra diversi tipi: \"numero\", \"lettera\",\"carattere di controllo\", oppure sottoinsiemi quali \"lettera maiuscola\" o \"lettera minuscola\", per concludere con insiemi pi\u00f9 vasti quali \"carattere stampabile\". Per eseguire queste classificazioni, inizialmente furono ideati dei test molto semplici; il seguente esempio mostra come identificare se il carattere contenuto nella variabile codice_1 \u00e8 una lettera:\n if ('A' &lt;= c &amp;&amp; c &lt;= 'Z' || 'a' &lt;= c &amp;&amp; c &lt;= 'z')\nIl risultato di questa espressione \u00e8 valido se codice_1 rappresenta un carattere secondo la codifica ASCII: al contrario, non funziona se il set di caratteri usato sulla macchina \u00e8, ad esempio, EBCDIC. Oltre a non essere portabile, un programma basato pesantemente su test come questo sarebbe molto difficile da mantenere, data la non immediata comprensibilit\u00e0 del codice: questo esporrebbe il programmatore ad errori logici pi\u00f9 o meno gravi.\nImplementazione.\nA differenza di quanto riportato sopra, le funzioni di classificazione di caratteri non sono scritte in forma di test comparativi. Nella maggior parte delle librerie C, infatti, esse sono implementate con delle ricerche in tabelle allocate staticamente.\nAd esempio, la tabella pu\u00f2 essere implementata con un array di 256 interi da 8 bit ciascuno, organizzati come bitfield, dove a ciascun bit corrisponde una particolare propriet\u00e0 del carattere: \"numero\", \"lettera\" e cos\u00ec via. Se il bit meno significativo del numero intero corrispondesse alla propriet\u00e0 \"numero\", il codice per la funzione (o, meglio, la macro) codice_3 potrebbe essere scritto semplicemente come:\n #define isdigit(x) (TABLE[x] &amp; 1)\nLe prime versioni di Linux, per\u00f2, utilizzavano un metodo simile al seguente, che potenzialmente esponeva il codice ad errori logici:\n #define isdigit(x) ((x) &gt;= '0' &amp;&amp; (x) &lt;= '9')\nQuesta definizione potrebbe causare problemi se la determinazione del valore di codice_4 avesse degli effetti collaterali, come in codice_5 oppure codice_6. In questo caso l'espressione sarebbe valutata due volte, cosa non immediatamente evidente al programmatore distratto. Per questo, il metodo della tabella \u00e8 utilizzato pi\u00f9 diffusamente (vedere anche il messaggio di Linus Torvalds nella mailing list del kernel Linux, in basso alla pagina).\nFunzioni.\nIl file codice_7 contiene una dozzina di funzioni di classificazione dei caratteri: esse sono tutte dipendenti dalle impostazioni locali del sistema, tranne codice_3. Inoltre, le funzioni possono essere divise in due sottogruppi: quelle utilizzate per la verifica delle propriet\u00e0 dei caratteri e quelle per la conversione degli stessi.\nLa versione 3 della Single Unix Specification aggiunge ulteriori funzionalit\u00e0 aggiuntive:\nErrori comuni.\nLo standard C99 afferma chiaramente (\u00a77.4-1):\nIn italiano:\nSfortunatamente molti programmatori dimenticano che una variabile di tipo char pu\u00f2 essere sia con segno che senza segno, a seconda dell'implementazione. Se il tipo char \u00e8 con segno, allora la conversione implicita da char a int potrebbe generare dei valori negativi, che generano un comportamento indefinito. Generalmente accade che l'argomento negativo viene usato come indice in una tabella di ricerca, accedendo ad un'area fuori dalla tabella stessa e potenzialmente fuori dalla memoria allocata dal programma, arrivando anche a poter generare un errore di segmentazione.\nIl modo corretto per utilizzare i parametri char \u00e8, quindi, quello di eseguire un casting ad unsigned char."}
{"id": "566690", "revid": "767487", "url": "https://it.wikipedia.org/wiki?curid=566690", "title": "Kunsertu", "text": "Kunsertu \u00e8 gruppo artistico-musicale folk rock italiano nato a Messina sul finire degli anni '70. La band \u00e8 stata poi considerata tra \"i pionieri dell'etno-rock nostrano\".\nBiografia.\nI Kunsertu nascono a Messina alla fine degli anni '70. La loro musica \u00e8, fin dai suoi intenti iniziali, una miscela di tradizioni provenienti da diversi angoli del mediterraneo, Sicilia e Maghreb, a cui si aggiungono influssi provenienti dall'Africa nera dal risultato originale ed esplosivo, soprattutto durante i concerti. A questo primo periodo \u00e8 ascrivibile il loro primo album del 1984, \"Kunsertu\" (K Production), ritenuto spesso dalla critica come un lavoro piuttosto \"acerbo\".\nNel 1986 vincono il Festival internazionale Cinema giovani 1986 di Torino con il videoclip \"Sabra e Catila\", la band venne selezionata per la compilazione \"Studio City\" (PDR, 1987), prima di produrre il 12\" \"Jazirah\" (K Production, 1988), per poi raggiunge un notevole successo a livello nazionale gi\u00e0 con il secondo album, \"SHAMS\", pubblicato nel 1989 per la New Tone Records e pi\u00f9 articolato su sonorit\u00e0 elettriche.\nMaurizio \"Nello\" Mastroeni \u00e8 autore della musica e dei testi, che affrontano spesso tematiche legate all'attualit\u00e0, dalle stragi nei campi profughi palestinesi al dramma dell'immigrazione; che non disdegnano intermezzi leggeri e romantici (vedi \"Mokarta\", cavallo di battaglia nel repertorio della band).\nDopo la pubblicazione del loro terzo lavoro (\"Fannan\", 1994), il sodalizio si \u00e8 sciolto. Dalle ceneri, nel 1996, sono nati i \"Dounia\", nel 1999 gli Zongaje e nel 2005 Nemas (acronimo di Nello Mastroeni). Giacomo Farina entra invece nel complesso degli Asteriskos, gi\u00e0 presenti dal 2002.\nNel 2016 la band si riunisce e pubblica l'album \"1984/2016\", che include il nuovo singolo \"Esta noche\" e i brani storici del repertorio.\nNel dicembre 2019 la band pubblica il nuovo album dal titolo \"Rosa\" con nove brani inediti."}
{"id": "566696", "revid": "124706755", "url": "https://it.wikipedia.org/wiki?curid=566696", "title": "Giovanni Dandolo", "text": "Famiglia e carriera politica.\nEra figlio di Giberto e di Maria, entrambi membri dell'illustre famiglia Dandolo ma appartenenti a rami differenti (rispettivamente San Mois\u00e8 e San Polo). Pare che suo nonno si chiamasse Giacomo, pertanto non sembrano veritiere le tradizioni che lo vorrebbero nipote del vicedoge Raniero e bisnipote del doge Enrico.\nIl padre si era distinto come vincitore dei Genovesi nella battaglia di Settepozzi.\nA detta del genealogista Marco Barbaro avrebbe avuto tre figli: Andrea detto il Calvo (generale della flotta sconfitto nella battaglia di Curzola), Giovanni e Marco. L'esistenza di questi ultimi \u00e8 confermata dalla documentazione storica; non si pu\u00f2 dire lo stesso di un Enrico e di una Maria che compaiono su alberi genealogici pi\u00f9 tardi.\nNon \u00e8 facile ricostruire la sua carriera visto che in quel periodo erano attivi nella politica veneziana almeno sei personalit\u00e0 omonime, tra cui lo stesso figlio del Dandolo. Ci sono per\u00f2 alcune certezze: nel 1266 era ambasciatore presso i Genovesi; nel 1274 e fino al 1276 fu bailo in Siria; entr\u00f2 quindi per un anno nel Maggior Consiglio. Meno sicura, per quanto antica, \u00e8 la tradizione che lo vorrebbe conte di Cherso e Ossero; fonti pi\u00f9 tarde, d'altro canto, lo ritengono conte di Zara.\nDogato.\nIl 25 marzo 1280 successe a Jacopo Contarini nella carica di doge.\nDurante il precedente governo la Serenissima era stata impegnata in numerosi eventi bellici a cui il Dandolo cerc\u00f2 sin dall'inizio di porre rimedio. Proprio nel 1281 stipul\u00f2 un trattato di pace con Ancona, mettendo fine, almeno provvisoriamente, agli annosi contrasti con la citt\u00e0 marchigiana.\nDovette invece continuare la guerra contro le citt\u00e0 istriane che si erano ribellate a Venezia contando sul sostegno del conte di Gorizia e del patriarca di Aquileia. Sotto di lui Isola (1281) e Pirano (1283) tornarono nell'orbita delle Repubblica e nel 1285 venne conclusa una pace; ciononostante, il conflitto riesplose qualche tempo dopo e si concluse definitivamente solo durante il dogato successivo.\nIl Dandolo ebbe difficili relazioni con papa Martino IV. Nel 1281 il doge si era impegnato con la Curia romana a progettare con Carlo d'Angi\u00f2 e Filippo III di Francia una crociata contro l'Impero Bizantino, tuttavia la Repubblica perse ogni interesse quando i rapporti con Costantinopoli tornarono nella normalit\u00e0 (e anche perch\u00e9 la rivolta dei Vespri siciliani aveva messo fuori gioco gli Angioini). Il Dandolo arriv\u00f2 anzi a proibire al patriarca di Grado e al suo clero di predicare in favore dell'iniziativa e, di conseguenza, il pontefice lanci\u00f2 l'interdetto su Venezia.\nNessuna delle due parti si impegn\u00f2 a cercare un compromesso e l'interdetto rimase in vigore per tutto il pontificato di Martino. Solo nel 1286 papa Onorio IV lo tolse; anzi, i rapporti tra Venezia e la Chiesa migliorarono cos\u00ec tanto che nel 1289 le due parti si accordarono per l'introduzione nella Repubblica del tribunale dell'Inquisizione.\nIn ambito economico, si assist\u00e9 al tentativo veneziano di intrattenere commerci con l'Europa centrale: il governo si impegn\u00f2 in particolare a migliorare la via del Brennero che garantiva i collegamenti tra la Repubblica e la Germania. Fondamentale fu, nel 1284, l'introduzione del ducato, la prima moneta d'oro veneziana, che facilit\u00f2 gli scambi pi\u00f9 consistenti.\nPer quanto riguarda l'amministrazione interna, nel 1280 il Dandolo si occup\u00f2 della revisione degli statuti veneziani, emessi nel 1242 dal doge Jacopo Tiepolo e ancora privi delle successive disposizioni del Maggior Consiglio. Lavor\u00f2, inoltre, a una serie di riforme istituzionali convocando un'apposita commissione di giuristi (1282-1283).\nNel complesso, la storiografia veneziana considera il dogato del Dandolo un periodo di crisi. Venezia risent\u00ec delle tensioni scatenate dall'interdetto e delle guerre, specialmente a livello di finanze statali. In aggiunta, la citt\u00e0 fu sconvolta da una serie di calamit\u00e0 naturali: nel 1285 un disastroso terremoto provoc\u00f2 crolli e vittime e qualche tempo dopo un'acqua alta eccezionale penetr\u00f2 nei magazzini distruggendo grandi quantit\u00e0 di merci; la conseguente carestia spinse il doge a deliberare di vendere sottocosto i beni alimentari conservati nelle riserve pubbliche.\nMor\u00ec il 2 novembre 1289 e fu sepolto, come altri dogi, nella basilica dei Santi Giovanni e Paolo. Della sua tomba, che ancora esisteva nel Cinquecento, resta solo l'epigrafe, murata nella navata sinistra della chiesa."}
{"id": "566700", "revid": "1373059", "url": "https://it.wikipedia.org/wiki?curid=566700", "title": "Nicola Legrottaglie", "text": "Biografia.\nIl 24 marzo 2009 esce il libro che racconta la sua vita e il suo percorso religioso, dal titolo \"Ho fatto una promessa\". Nel marzo 2010 esce il secondo libro del calciatore dal titolo \"Cento volte tanto. Con la fede vivo meglio\", nel quale affronta alcuni temi legati alla fede \u2013 come la castit\u00e0 e temi etici quali l'aborto e l'introduzione della pillola Ru486 \u2013 e il suo rapporto con il mondo del calcio e dello \"star system\" rispetto ai quali non lesina giudizi negativi.\nLegrottaglie fa parte dell'associazione \"Atleti di Cristo\", ente d'ispirazione cristiana evangelica ed \u00e8 l'ideatore del progetto sociale e di fede \"Missione Paradiso\".\nIl 6 luglio 2013 si \u00e8 sposato con la sua compagna Erika Cerboni, da cui ha avuto il figlio Pietro.\nAttualmente dirige una scuola calcio a Mottola.\nCarriera.\nClub.\nInizi.\nInizia la sua vita calcistica nei \"pulcini\" della squadra della sua citt\u00e0, Mottola, l\"'Inter Club Mottola\", poi diventato \"Altritalia Mottola\". Passa poi, nel 1994, nelle giovanili del Bari allenate da Lello Sciannimanico, con cui vince il Torneo di Viareggio segnando un pregevole gol, e nel 1996 si trasferisce in prestito alla , con cui partecipa al campionato di Serie C1. Durante la stagione 1997-1998, in cui gioca in prestito a , viene acquistato in compropriet\u00e0 dal Chievo e riscattato alle buste al termine del campionato. Anche a Verona, come a Bari, non trova molto spazio e viene quindi dirottato in prestito alla prima e in compropriet\u00e0 al Modena nel 2000-2001. Con la squadra emiliana vince il campionato di Serie C1 sotto la guida di Gianni De Biasi e viene soprannominato \"il Duca\" per le movenze eleganti in campo.\nDi nuovo Chievo.\nNell'estate del 2001, anno della storica promozione in Serie A, la compropriet\u00e0 viene riscattata dal Chievo e dunque torna agli scaligeri ed esordisce nella massima serie il 14 ottobre nella trasferta contro il Brescia (2-2 il risultato finale). Segna anche il primo gol in Serie A il 17 febbraio 2002 in Lazio-Chievo 1-1.\nNelle due stagioni di militanza al Chievo \u00e8 uno dei protagonisti della \"favola\" che accompagna la squadra presieduta da Luca Campedelli, tanto da guadagnare la convocazione in Nazionale. Nella prima annata collezione 13 partite condite da due reti e nella seconda \u00e8 titolare inamovibile, mettendo assieme 30 presenze e ben 4 goal.\nJuventus e prestiti.\nGrazie alle ottime prestazioni con la maglia clivense e azzurra diviene l'oggetto del desiderio dei grandi club italiani, finch\u00e9, nella stagione 2003-2004, viene acquistato dalla , che lo strappa alla Roma.\nGiunto a Torino per\u00f2, complice anche una fastidiosa pubalgia, non riesce ad esprimersi al meglio, vivendo una stagione avara di soddisfazioni durante la quale le sue prestazioni, come quelle di tutta la squadra nell'ultimo anno di Lippi, non sono buone. Nello stesso anno gli viene assegnato il premio \"Bidone d'oro\" dalla trasmissione radiofonica Catersport in onda su Radio2 come giocatore dalle peggiori prestazioni durante l'anno solare. Nella stagione 2004-2005 la societ\u00e0 bianconera, che nel frattempo ha acquistato Fabio Cannavaro e ha da poco ingaggiato il nuovo tecnico Fabio Capello, decide di mandarlo in prestito, dapprima al , nel gennaio 2005, e poi al , nella stagione 2005-2006, riportandolo in \"bianconero\" solo nel luglio del 2006.\nIl periodo di crisi coinciso con l'arrivo alla Juventus, termina nel 2006 quando, durante la stagione al , Tom\u00e1s Guzm\u00e1n lo avvicina al movimento \"Atleti di Cristo\". Ora frequenta la chiesa evangelica e una comunit\u00e0 di Beinasco e sostiene che la fede in Ges\u00f9 gli ha permesso di cambiare vita e tornare a giocare ad ottimi livelli.\nAl suo ritorno a Torino, nella stagione 2006-2007 con Didier Deschamps come allenatore, non \u00e8 titolare, ma con 10 presenze contribuisce alla vittoria del campionato di Serie B. La Juventus riconquista quindi immediatamente la massima serie, dalla quale era stata esclusa per decisione del giudice sportivo, in seguito alla vicenda Calciopoli.\nNella stagione 2007-2008 disputa da titolare il campionato di Serie A ancora in maglia bianconera. Iniziata la stagione come riserva, a causa dell'infortunio di Jorge Andrade e delle cessioni invernali di Jean-Alain Boumsong e Domenico Criscito, si \u00e8 ritagliato un posto fra i titolari, inanellando un'ottima serie di prestazioni e realizzando 3 gol.\nIl 30 ottobre 2007 ha rinnovato fino al 30 giugno 2010 il contratto che lo lega alla Juventus.\nNella prima gara ufficiale della stagione 2008-2009, l'andata del terzo turno preliminare della Champions League contro l'Artmedia Bratislava del 13 agosto, realizza il suo primo gol in Europa. Va a segno anche contro l'Atalanta nel dicembre 2008 con un colpo di testa.\nDopo un'ottima stagione giocata da titolare, nella stagione 2009-2010 si riconferma fra i protagonisti nonostante il ritorno di Fabio Cannavaro, collezionando 19 presenze e una rete contro il .\nLa stagione 2010-2011 non inizia nel migliore dei modi, collezionando numerose panchine a causa dell'arrivo alla Juventus del difensore centrale Leonardo Bonucci, il quale viene impiegato con continuit\u00e0 al fianco di Giorgio Chiellini.\nIl 4 novembre 2010 nella partita casalinga di Europa League contro il Salisburgo si procura una lesione di primo/secondo grado del bicipite femorale destro, la prognosi \u00e8 di circa 40 giorni. Ritorna in campo il 16 dicembre 2010 nella partita casalinga di Europa League contro il (1-1). Torna titolare nella gara di campionato del 6 gennaio 2011 contro il , segnando una rete di testa su calcio d'angolo battuto da Alberto Aquilani; la partita terminer\u00e0 1-4 per il Parma.\nMilan.\nIl 31 gennaio 2011 viene acquistato a titolo definitivo dal , con cui firma un contratto fino al 30 giugno 2011. Il giorno seguente esordisce in maglia rossonera contro la , partita nella quale entra nell'intervallo per sostituire l'infortunato Daniele Bonera ed \u00e8 costretto a sua volta ad uscire anzitempo dal campo per uno scontro con il laziale Libor Koz\u00e1k. Non sceso pi\u00f9 in campo, il 7 maggio 2011 ha comunque festeggiato lo scudetto, a due giornate dal termine del campionato grazie allo 0-0 contro la Roma. A fine stagione Legrottaglie e il Milan non rinnovano il contratto, si chiude cos\u00ec la sua esperienza in rossonero con una sola presenza.\nCatania.\nIl 24 agosto 2011 passa al Catania a titolo definitivo, sottoscrivendo un contratto biennale, quindi fino al 30 giugno 2013. Il 2 ottobre successivo, al debutto stagionale, realizza il gol del momentaneo 0-1 sul campo del Novara in Novara-Catania (3-3).\nIn tre stagioni disputa 80 partite e segna 8 gol. In quegli anni il Catania ottiene l'11\u00ba posto del 2012, l'8\u00ba posto del 2013 e la retrocessione del 2014, anno in cui Legrottaglie decide di ritirarsi.\nNazionale.\nVeste la prima maglia azzurra nel 1994 nella rappresentativa Under-18.\nGrazie alle ottime prestazioni nel ChievoVerona viene convocato in Nazionale dal c.t. Trapattoni, esordendo con gli \"Azzurri\" a 26 anni, il 20 novembre 2002 nella gara amichevole Italia-Turchia (1-1), giocata a Pescara. Alla sua terza presenza, il 30 aprile 2003, riesce a realizzare una rete nella partita amichevole giocata contro la Svizzera.\nIl 17 agosto 2008 viene richiamato in Nazionale, dopo quattro anni di assenza, dal c.t. Marcello Lippi, che lo convoca in sostituzione del suo compagno di squadra Chiellini vittima di un infortunio. Scende quindi in campo il 20 agosto, entrando nel secondo tempo dell'amichevole Italia-Austria (2-2) giocata a Nizza.\nDopo essere rientrato nel gruppo, viene inserito nella lista dei 23 convocati per la Confederations Cup 2009 in Sudafrica dove gioca una partita della fase a gironi contro gli Stati Uniti (vinta per 3-1) e nella quale l'Italia viene eliminata nel primo turno.\nAllenatore.\nDopo l'avventura a Catania appende gli scarpini al chiodo e intraprende la carriera di allenatore.\nAllievi del Bari.\nPer l'anno 2014-2015 diventa tecnico delle giovanili del Bari, guidando gli Allievi Nazionali al 7\u00ba posto in campionato.\nAkragas.\nIl 25 luglio 2015 viene chiamato dall'Akragas, squadra promossa in Lega Pro, per svolgere il ruolo di allenatore nella stagione calcistica 2015-2016. Dopo aver ottenuto una serie di risultati deludenti, il 17 gennaio 2016 decide di dimettersi, pur lasciando un ottimo ricordo nella citt\u00e0 di Agrigento, come ad esempio avere coinvolto gli atleti professionisti in piccoli lavori di manutenzione dello stadio Esseneto. \u00c8 sostituito da Pino Rigoli il 19 gennaio seguente.\nVice al Cagliari.\nIl 9 gennaio 2017 entra nello staff tecnico del Cagliari, in qualit\u00e0 di vice allenatore, voluto fortemente dal tecnico Massimo Rastelli.\nIl 2 agosto dello stesso anno viene ammesso al corso per l\u2019abilitazione a \u201cAllenatore Professionista di 1\u00aa categoria - UEFA PRO\u201d che si svolge a Coverciano da settembre.\nIl 17 ottobre, in seguito all'esonero dell'allenatore Rastelli, viene sollevato dall'incarico.\nIl 3 ottobre 2018 ottiene l'abilitazione da allenatore di prima categoria.\nPescara.\nIl 25 giugno 2019 viene nominato allenatore della formazione Primavera del .\nIl 20 gennaio 2020 viene chiamato ad allenare la prima squadra dopo le dimissioni di Luciano Zauri. Cinque giorni dopo, debutta vincendo contro il Pordenone secondo in classifica per 0-2 riportando la squadra in zona play-off. Dopo il successo in terra friulana viene confermato alla guida tecnica del club.\nDopo la sconfitta contro la Cremonese per 1-0 nella 32\u00aa giornata, il 6 luglio viene esonerato e sostituito da Andrea Sottil; lascia la squadra a ridosso della zona play-out avendo messo insieme 13 punti in 12 partite (4 vittorie, 1 pareggio e 7 sconfitte).\nStatistiche.\nPresenze e reti nei club.\n\"Statistiche aggiornate al 26 marzo 2014\".\nStatistiche da allenatore.\n\"Statistiche aggiornate al 3 luglio 2020\"."}
{"id": "566702", "revid": "1494169", "url": "https://it.wikipedia.org/wiki?curid=566702", "title": "Comes (disambigua)", "text": ""}
{"id": "566706", "revid": "767487", "url": "https://it.wikipedia.org/wiki?curid=566706", "title": "Morality play", "text": "I Morality Plays o Moralities (comunemente tradotti come Moralit\u00e0) erano forme di drammatizzazione a carattere didattico e religioso che nacquero in Inghilterra a partire dalla fine del Quattrocento agli inizi del Cinquecento. I componimenti cos\u00ec definiti erano scritti in lingua volgare ed in versi.\nGenesi e tematiche.\nI morality plays trovano origine dalla danza macabra (irruzione della morte nella vita dell'uomo e conseguente terrore che provoca la condanna dei peccati), e dall'ars morendi (motivo del viaggio e del rito di purificazione nella certezza finale della redenzione). I Morality Plays sono dunque incentrati sulla vita dell'uomo e sull'arrivo della morte, costituendosi come drammi allegorici sofisticati in stile e linguaggio, drammi filosofici e teleologici sulla condizione umana. Rientrano nel novero del dramma religioso e rappresentano una \"evoluzione\" delle sacre rappresentazioni e dei Mystery plays, sebbene si distacchino da entrambi per l'introduzione dell'elemento uomo messo a confronto con i valori.\nGli argomenti delle moralit\u00e0, sebbene sempre a carattere prevalentemente religioso, si staccavano dalla storia biblica, portando in scena non pi\u00f9 scene della passione dei santi o di Cristo ma rappresentazioni dell'uomo a confronto con le tre virt\u00f9 teologali, le quattro virt\u00f9 cardinali e i loro opposti, ossia, la miscredenza, la disperazione e l'odio, che hanno origine dai sette vizi capitali. La drammaturgia si legava in questo modo alla consuetudine medievale di visualizzare concetti astratti tramite figure allegoriche e simboli materialmente riconoscibili ed antropomorfi.\nI temi trattati riguardano l'idea della morte, della solitudine, della caducit\u00e0 delle cose terrene, la lotta tra il bene e il male per il possesso dell'anima dell'uomo.\nLe principali Moralities.\nTra i morality plays inglesi, ne sono giunti a noi una dozzina, di cui il pi\u00f9 antico e lungo \u00e8 \"The Castle of Perseverance\" (il Castello della Perseveranza), strutturato da 3650 versi e composto da autore ignoto intorno al 1425 circa. Protagonista \u00e8 Mankind (Umanit\u00e0), il quale gira per i luoghi di Avarizia, Dio, Mondo e Carne circondato dai vizi e dalle virt\u00f9 che, rispettivamente, lo tentano e lo consigliano, permettendogli di raggiungere il castello.\nIl Morality Play pi\u00f9 famoso \u00e8 l\"'Everyman\", della fine del Quattrocento (1495 circa), di 921 versi. Il protagonista, Ognuno, \u00e8 colto nel momento cruciale in cui Morte viene a prenderlo e si sente impreparato a seguirla; Ognuno cercher\u00e0 aiuto fra i suoi presunti amici terreni come Ricchezza, Bellezza e Amicizia ma tutti lo abbandonano tranne Buone Azioni che scender\u00e0 con lui nella fossa. \"Everyman\" \u00e8 un dramma dell'umanit\u00e0 in quanto dramma eterno dell'uomo. L'elemento comico si fonde con quello tragico attraverso il tentativo di Ognuno di corrompere la Morte con il denaro.\nMorality play nella storia del teatro.\nIl ruolo delle sacre rappresentazioni nella storia del teatro \u00e8 di estrema importanza perch\u00e9, soppresso l'istituto teatrale dopo la caduta dell'Impero romano d'Occidente, questo venne ricreato ad opera della Chiesa. Le moralities, tuttavia, sebbene portassero in scena argomenti a carattere religioso e didattico, trovarono osteggiamento da parte dei canonici ortodossi. Gli allestimenti erano spesso organizzati da societ\u00e0 laicali o di buontemponi, non dall'istituto ecclesiastico. Le rappresentazioni, inoltre, furono via via pi\u00f9 studiate, ricercate e complesse, sia nella struttura scenica che nei costumi ed effetti speciali: questo port\u00f2 la Chiesa a credere che ci si scostasse troppo dalla seriet\u00e0 per avvicinarsi ad una forma di intrattenimento che avrebbe potuto distrarre i fedeli. D'altro canto, la societ\u00e0 medievale non vedeva di buon occhio l'attivit\u00e0 di artisti girovaghi come le societ\u00e0 di buontemponi.\nLe moralit\u00e0, nonostante la vivida diffusione, furono sempre pi\u00f9 osteggiate fino a ridurre la propria attivit\u00e0 didattica nelle comunit\u00e0 scolastiche, universitarie e curtensi. Confluirono poi nel teatro degli interludi.\nIl \"Vice\".\nTra i personaggi di spicco dei Morality play c'\u00e8 il Vice che rappresenta la personificazione di vizi e virt\u00f9 che prendono il sopravvento sull'animo umano. Se le virt\u00f9, nei Morality play sono viste come messaggeri di Dio, i vizi sono strettamente collegati al Diavolo. \nOriginariamente il ruolo del Vice non era comico: la parola \"Vice\" deriva dal latino \"vitium\", cio\u00e8 \"difetto, imperfezione\". Il personaggio del Vice si svilupp\u00f2 dal buffone, ma altri antenati del Vice si possono riscontrare nei personaggi dei primi Morality plays. In epoca elisabettiana il Vice divenne il \"villano\" e ne abbiamo delle testimonianze nei drammi di Shakespeare come \"Riccardo III\", \"Otello\", \"Enrico IV\" e \"Le allegre comari di Windsor\".\nIl Vice pu\u00f2 essere considerato come una rappresentazione allegorica dei sette vizi capitali, o pi\u00f9 generalmente, come il ritratto del diavolo. Il Vice spesso stabilisce un contatto con il pubblico rivelando i suoi piani, attraverso soliloqui o monologhi."}
{"id": "566707", "revid": "16066", "url": "https://it.wikipedia.org/wiki?curid=566707", "title": "Permittivit\u00e0 elettrica del vuoto", "text": ""}
{"id": "566709", "revid": "77358", "url": "https://it.wikipedia.org/wiki?curid=566709", "title": "Tavole di verit\u00e0", "text": ""}
{"id": "566712", "revid": "16819", "url": "https://it.wikipedia.org/wiki?curid=566712", "title": "Connettivi logici", "text": ""}
{"id": "566715", "revid": "3115", "url": "https://it.wikipedia.org/wiki?curid=566715", "title": "Ceirano (azienda)", "text": "La accomandita Ceirano GB &amp; C fu una storica azienda automobilistica, fondata nell'ottobre del 1898 da Giovanni Battista Ceirano, Emanuele di Bricherasio, Attilio Calligaris, Pietro Fenoglio e Cesare Goria Gatti.\nLa storia.\nLa sede della neonata azienda fu fissata a Torino in corso Vittorio Emanuele 9, dove nel 1899 si cominci\u00f2 a costruire una piccola autovettura a due posti, la \"Welleyes\", progettata dall'ingegnere Aristide Faccioli.\nQuando la \"Welleyes\" fu messa in produzione ci fu un grandissimo successo commerciale per la Ceirano, per\u00f2 i dirigenti si ritrovarono incapaci a far fronte alle ordinazioni della \u00abvetturella\u00bb.\nAllora nel mese di luglio dello stesso anno il proprietario della casa torinese, Giovanni Battista Ceirano, decise di cedere gli impianti e brevetti della sua azienda a Giovanni Agnelli. Per questo, Ceirano dovette lavorare per un periodo in Fiat ma nel 1901 la lasci\u00f2 per rimettersi a lavorare in proprio, insieme a suo fratello Matteo. La collaborazione tra i fratelli termina gi\u00e0 nel 1903 quando Matteo lasci\u00f2 l'azienda e Giovanni Battista insieme all'altro fratello Giovanni fonda la \"G.G. Fratelli Ceirano\". Anche questa avventura dur\u00f2 poco, infatti Giovanni lasci\u00f2 il fratello il quale nel 1904 trasforma la societ\u00e0 in Ceirano &amp; C. che in seguito sar\u00e0 ribattezzata \"STAR\" o \"Rapid\". Questa fu l'ultima trasformazione in quanto Giovanni Battista mor\u00ec nel 1912.\nLa fabbrica venne rilevata dal fratello Giovanni che proseguir\u00e0 l'attivit\u00e0 ancora per qualche anno. Inizialmente la sua societ\u00e0 si chiam\u00f2 Giovanni Ceirano Fabbrica Automobili, poi verr\u00e0 ribattezzata Ceirano S.A., che fondata nel 1922, si dedicher\u00e0 alla costruzione di auto da turismo, sport e da corsa. La societ\u00e0 per\u00f2 gi\u00e0 nel 1923 verr\u00e0 messa in liquidazione e il marchio verr\u00e0 ceduto alla SCAT, un'altra societ\u00e0 di Giovanni Ceirano. Dal 1923 le vetture pur portando il marchio Ceirano verranno costruite dalla SCAT.\nLe vetture.\nLa \"Welleyes\".\nLa \"Welleyes\" fu presentata il 30 aprile del 1899, fu progettata da Aristide Faccioli, uno dei pi\u00f9 geniali ingegneri automobilistici in quell'epoca.\nLa vettura era composta da un motore bicilindrico a disposizione orizzontale di 663 cm\u00b3, con una trasmissione a cinghia di cuoio e il cambio a due marce, capace di raggiungere i 35-40 km/h di velocit\u00e0 massima. Da essa deriv\u00f2 il primo modello Fiat, la \"3 \u00bd HP\".\nAltri modelli.\nAltri modelli della Ceirano furono:"}
{"id": "566720", "revid": "1318658", "url": "https://it.wikipedia.org/wiki?curid=566720", "title": "Arrondissement di Thiers", "text": "L\"arrondissement\" di Thiers \u00e8 una suddivisione amministrativa francese, situata nel dipartimento del Puy-de-D\u00f4me e nella regione dell'Alvernia-Rodano-Alpi.\nComposizione.\nL\"arrondissement\" di Thiers raggruppa 43 comuni in 6 cantoni:"}
{"id": "566722", "revid": "599013", "url": "https://it.wikipedia.org/wiki?curid=566722", "title": "Loge (astronomia)", "text": "Loge \u00e8 un satellite naturale minore di Saturno, dal diametro medio pari ad appena 6\u00a0km.\nIl suo nome deriva da quello di Loge, un gigante del fuoco della mitologia norrena, figlio di Fornj\u00f3tr e a volte confuso con il dio Loki. Il satellite era in precedenza noto mediante la designazione provvisoria \"S/2006 S 5\". Loge \u00e8 il pi\u00f9 lontano tra i satelliti conosciuti anche se il suo tempo di rivoluzione di 3,60 anni terrestri \u00e8 leggerissimamente pi\u00f9 breve dell'altra luna Ymir.\nStoria.\nLa scoperta di Loge da parte di Scott Sheppard, David Jewitt, Jan Kleyna e Brian Marsden \u00e8 stata annunciata il 26 giugno 2006, ed \u00e8 stata resa possibile grazie ad osservazioni condotte fra il 13 dicembre 2004 ed il 30 aprile 2006."}
{"id": "566724", "revid": "124250558", "url": "https://it.wikipedia.org/wiki?curid=566724", "title": "Winamp", "text": "Winamp \u00e8 un software di riproduzione multimediale gratuito (disponibile con servizi aggiuntivi anche a pagamento).\n\u00c8 realizzato e distribuito da Nullsoft, societ\u00e0 acquisita da AOL nel 1999. Gli sviluppatori sono Justin Frankel, Tom Pepper (creatori anche di Gnutella) e l'italiano Gianluca Rubinacci.\nStoria.\nPrime release.\nWinamp venne rilasciato per la prima volta nel 1997, quando Justin Frankel e Dmitry Boldyrev, ex studenti dell'Universit\u00e0 dello Utah, insieme a Gianluca Rubinacci integrarono l'interfaccia utente Windows di loro creazione con l'\"Advanced Multimedia Products (\"AMP\")\", motore di riproduzione per file MP3. Il nome Winamp (in origine WinAMP) era una crasi di \"Windows\" e \"AMP\". WinAMP 0.20a fu rilasciato come freeware, in versione minimale il 21 aprile 1997. L'interfaccia mostrava solamente i tasti play, stop, pausa/riavvia, e non aveva finestre di men\u00f9. Un file poteva essere riprodotto solo digitandone il percorso tramite riga di comando o trascinandolo sull'icona del programma. La decodifica MP3 era svolta dal decoder AMP sviluppato dalla \"Advanced Multimedia Products\" co-fondata da Tomislav Uzelac, ed era di utilizzo libero e non commerciale.\nWinAMP 0.92 fu rilasciato sempre come freeware nel maggio 1997. In aggiunta al tipico riquadro stile Windows con la men\u00f9 bar, si inizi\u00f2 a intravedere la \"classica\" GUI Winamp: un rettangolo grigio scuro con un bottone a trascinamento con effetti 3d argento, uno slider per il volume verde/rosso, il tempo mostrato con un font a LED verdi ed il nome del pezzo suonato, il bitrate ed il \"mixrate\" in verde. Non c'era la barra di posizione e vi era uno spazio bianco dove pi\u00f9 tardi sarebbe stato ospitato l'analizzatore di spettro e la forma d'onda. Il programma consentiva l'accodamento di mp3 multipli, sempre caricati tramite barra di comando o col metodo del drag and drop.\nWinamp successivi.\nLa versione 1.006 fu pubblicata il 7 giugno 1997 e rinominata \"Win\"amp\"\" (minuscolo). La licenza AMP non commerciale era inclusa nel suo help menu.\nFrankel fond\u00f2 ufficialmente la Nullsoft Inc. nel gennaio 1998 e svilupp\u00f2 di continuo Winamp, che pass\u00f2 dall'essere freeware ad essere distribuito con la formula dello shareware dal costo di 10 dollari. Nonostante con questa formula a pagamento non vi fossero funzionalit\u00e0 aggiuntive, la popolarit\u00e0 del programma e la sua calorosa accoglienza da parte degli utenti rese alla Nullsoft al mese per quell'anno, tutti derivanti da denaro inviato per posta.\nNel marzo 1998 uno sviluppatore e designer italiano, Marco Prelini, pubblica sul sito Layer3.org la prima rivisitazione della GUI di Winamp aprendone la strada alla personalizzazione grafica.\nLa versione 1.91, (18 aprile 1998), includeva, tra l'altro, anche il famoso audio MP3 che recitava la frase \"Winamp, it really whips the llama's ass\" preceduta da un'esplosione.\nA luglio 1998, le varie versioni del programma erano state gi\u00e0 scaricate oltre 3 milioni di volte.\nNel 2005 Winamp ha raggiunto i 57 milioni di utenti mensili, diventando il secondo lettore pi\u00f9 usato al mondo dopo Windows Media Player. Nell'ottobre 2011 \u00e8 stata pubblicata la prima versione beta per Macintosh.\nLa chiusura e la rinascita.\nIl 20 novembre 2013, AOL ha annunciato che dopo la versione 5.66 il popolare lettore multimediale sarebbe stato chiuso, rimanendo scaricabile sul sito ufficiale fino al 20 dicembre 2013. Pochi giorni dopo \u00e8 stata rilasciata la versione 5.666 Build 3516 rimuovendo i servizi OpenCandy, Emusic, AOL Search, e AOL Toolbar dall'installazione, dichiarando che quella sarebbe stata l'ultima versione del lettore multimediale. Tuttavia il sito Winamp.com \u00e8 rimasto accessibile anche dopo il 20 dicembre.\nIl 15 gennaio 2014 Radionomy ha confermato l'acquisto di Winamp e del servizio radio online SHOUTcast da AOL. Radionomy \u00e8 una start-up belga, che offre un servizio gratuito che consente la creazione di stazioni radio su internet (6.000 stazioni radio programmate dagli utenti a fine 2013): la societ\u00e0 ha gi\u00e0 sviluppato una nuova app mobile per iOS e Android che \u00e8 stata distribuita alla fine del 2014.\nIl 18 ottobre 2018 uno degli sviluppatori di Winamp, Darren Owen, ha comunicato attraverso un tweet che una versione ancora in fase beta \u00e8 trapelata ed \u00e8 stata diffusa sul web, e che a seguito di ci\u00f2 \u00e8 stato reso disponibile il download ufficiale della versione 5.8 beta sul sito di Winamp. Dopo otto anni dall'ultima versione, la 5.8 beta diventa quindi l'ultimo rilascio ufficiale per Windows.\nCaratteristiche.\nNato come un programma innovativo ed efficiente, dedicato specificamente alla riproduzione di qualit\u00e0 di brani musicali, col tempo \u00e8 diventato un imponente software per gestire i pi\u00f9 disparati aspetti della multimedialit\u00e0, divenendo oggetto di critiche per aver perso la propria filosofia originale. \u00c8 stato uno dei primi programmi in grado di leggere gli MP3, masterizzarli in formato WAV, e, successivamente, permettere la creazione di web radio.\nFra le principali funzionalit\u00e0:\nEvoluzioni future.\nLa funzione di autotagging non analizza le scelte musicali compiute nel tempo dall'utente (playlist, radio, o streaming ascoltati), con autoapprendimento sia dall'analisi delle tracce audio/video che dai metadati tag ID3 che li accompagnano, che dai parametri settati dall'utente su Winamp, in termini di:\nCome annunciato dalla stampa internazionale, il software e i relativi servizi web non sono pi\u00f9 disponibili sul sito di AOL per il download dal 21 dicembre 2013.\nVersioni.\nVersione per Mac OS X.\nIl 26 ottobre 2011 \u00e8 stata pubblicata la prima beta di Winamp per Mac, definita \"Winamp for Mac Sync Beta\". Questa versione permette la sincronizzazione del programma con la libreria di iTunes dell'utente, e successivamente di sincronizzarla con il proprio telefono Android grazie a Winamp per Android.\nVersione per Android.\nDistribuito come versione beta nel mese di ottobre 2010, la versione Android 2.1 (e successive) include la sincronizzazione con Winamp desktop (versione 5.59 beta+) via USB o Wi-Fi."}
{"id": "566727", "revid": "45650834", "url": "https://it.wikipedia.org/wiki?curid=566727", "title": "Eurozona", "text": ""}
{"id": "566733", "revid": "339392", "url": "https://it.wikipedia.org/wiki?curid=566733", "title": "Ceirano GB &amp; C", "text": ""}
{"id": "566734", "revid": "80598", "url": "https://it.wikipedia.org/wiki?curid=566734", "title": "Khaled", "text": "Biografia.\nFece le sue prime esperienze musicali suonando e cantando in occasioni dei matrimoni o delle circoncisioni; gi\u00e0 all'et\u00e0 di 16 anni debutt\u00f2 con il singolo \"Trig il lici\".\nIn questo periodo girava come intrattenitore nei vari locali sulla costa, diventando un personaggio di una certa celebrit\u00e0 in Algeria, pur essendo oscurato dalla radio: il ra\u00ef, con testi in cui si parla di alcool e donne, era infatti all'epoca proibito.\nI testi di Khaled sono progressisti e liberali e desiderano rompere i tab\u00f9 dell'Islam; in particolare nel video del brano \"Didi\" vengono mostrate donne che ballano e si atteggiano in modo provocante. Quando nel 1985 il governo algerino, in occasione del \"festival ra\u00ef di Orano\", molto popolare, decise di liberalizzarlo e dichiar\u00f2 il ra\u00ef \"genere musicale tipico algerino\", si scaten\u00f2 la reazione dei fondamentalisti, che in risposta scagliarono la fatw\u0101 ad alcuni artisti ra\u00ef, il che costrinse Khaled a trasferirsi a Parigi nel 1986 ed evitare di fare la fine dell'artista ra\u00ef Cheb Hasni che decise invece di restare e nel 1994 venne assassinato.\nL'album del vero esordio, inciso nel 1987 in Francia, fu \"Kutche\": in quest'opera collabor\u00f2 con Safy Boutella mostrando una certa vicinanza alle sonorit\u00e0 occidentali.\nIl suffisso Cheb, che significa \"giovane\", venne abbandonato nel 1992, anno in cui l'artista raggiunse il successo planetario con l'album \"Khaled\", contenente canzoni molto famose e di grande successo come \"Didi\". Il disco, che non venne pi\u00f9 inciso in Francia ma fu il primo ad essere prodotto dalla Barclay a Los Angeles, \u00e8 stato il primo successo planetario di genere ra\u00ef, soprattutto grazie al citato singolo.\nL'album successivo (\"N'ssi N'ssi\") port\u00f2 alla consacrazione dell'algerino, e serv\u00ec come colonna sonora al film \"Un Deux Trois soleil\" di Bertrand Blier. Questo secondo album viene considerato come lavoro maggiormente sperimentale con influenze hip hop e funk.\nNel 1996 usc\u00ec l'album \"Sahra\", un lavoro a cui partecip\u00f2 il gruppo rap francese IAM e il celebre cantautore Jean-Jacques Goldman: l'album fu trascinato ed impreziosito dal singolo in francese, scritto da Goldman, \"A\u00efcha (\u0639\u0627\u0626\u0634\u0629)\", di cui Khaled ha aggiunto un verso in arabo in una successiva versione. \nNello stesso anno partecipa ad alcune date del tour della cantante francese Myl\u00e8ne Farmer con la quale interpreter\u00e0 dal vivo \"La poup\u00e9e qui fait non\".\nNel 1999 usc\u00ec \"Kenza\", che prese il nome dalla figlia di Khaled: in questo album, essendo coinvolti Steve Hillage, artista prog-rock e produttore di musicisti tra Oriente e Occidente, e lo stesso Jean-Jacques Goldman, le influenze funk e rock sono molto forti.\nFra i brani pi\u00f9 politicamente coraggiosi c'\u00e8 una versione di \"Imagine\" interpretata con Noa in arabo e ebraico.\nIl 16 ottobre 2003, Khaled \u00e8 stato nominato \"Ambasciatore di buona volont\u00e0\" dell'Organizzazione delle Nazioni Unite per l'alimentazione e l'agricoltura delle Nazioni Unite (FAO).\nNel 2012 torna alla ribalta con la canzone \"C'est la vie\".\nNel 2014, a Cartagine duett\u00f2 con il cantauntore italiano Jovanotti in una versione inedita del celebre brano \"Penso positivo\"."}
{"id": "566735", "revid": "1318658", "url": "https://it.wikipedia.org/wiki?curid=566735", "title": "Arrondissement di Ch\u00e2teau-Chinon (Ville)", "text": "L\"arrondissement\" di Ch\u00e2teau-Chinon (Ville) \u00e8 una suddivisione amministrativa francese, situata nel dipartimento della Ni\u00e8vre e nella regione della Borgogna-Franca Contea.\nComposizione.\nL'Arrondissement di Ch\u00e2teau-Chinon (Ville) raggruppa 72 comuni in 6 cantoni:"}
{"id": "566738", "revid": "228333", "url": "https://it.wikipedia.org/wiki?curid=566738", "title": "John Rechy", "text": "Biografia.\nDi origini scozzesi e messicane, dopo anni di vita nomade attraverso gli Stati Uniti d'America si \u00e8 stabilito a Los Angeles, dove attualmente vive e lavora.\nCominci\u00f2 la sua carriera letteraria nel 1963 con \"Citt\u00e0 di notte\" (\"City of Night\"), nel quale raccontava la sua esperienza di prostituto, best seller internazionale ancor oggi adottato da numerosi corsi di letteratura contemporanea americana: tale romanzo venne definito da Fernanda Pivano come:\nTra le altre opere di John Rechy hanno una particolare importanza \"Numbers\", \"This Day's Death\", \"The Vampires\", \"The Fourth Angel\", \"The Sexual Outlaw\", \"Rushes\", \"Bodies and Souls\", \"Marilyn's Daughter\", \"The Miraculous Day of Amalia Gomez\", \"The Coming of the Night\", \"The Life and Adventures of Lyle Clemens\" fino all'ultimo \"Essays: Beneath the Skin\".\nJohn Rechy si \u00e8 occupato anche di teatro, scrivendo numerose pieces, tra le quali ebbe molto successo \"Tigers Wild\". A questa attivit\u00e0 ha affiancato anche quella di professore di letteratura e recitazione alla University of Southern California.\nMolto noto per il suo impegno in favore della causa gay, egli ha ricevuto due premi alla carriera: il PEN-USA-West nel 1997 e il William Whitehead Award di The Publishing Triangle nel 1999.\nOpere.\nRechy \u00e8 autore dei seguenti romanzi e di altri scritti:"}
{"id": "566740", "revid": "1318658", "url": "https://it.wikipedia.org/wiki?curid=566740", "title": "Cantone di Bustanico", "text": "Il Cantone di Bustanico era una divisione amministrativa dell\"arrondissement\" di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 24 comuni facenti parte prima della riforma del 2014 erano:"}
{"id": "566742", "revid": "486946", "url": "https://it.wikipedia.org/wiki?curid=566742", "title": "\u203d", "text": ""}
{"id": "566744", "revid": "1666804", "url": "https://it.wikipedia.org/wiki?curid=566744", "title": "Quinto Valerio Faltone", "text": "Biografia.\nCol grado di pretore, assunse il comando della flotta romana alla battaglia delle isole Egadi, nel 241 a.C. (prima guerra punica), in sostituzione del console Gaio Lutazio Catulo che soffriva dei postumi di una ferita. Il suo valente comportamento nel corso della battaglia gli valse una larga notoriet\u00e0 presso i Romani e i nemici stessi. La battaglia da lui condotta si risolse in una grande vittoria per i Romani e praticamente pose fine alla prima guerra punica. A Falto fu accordato il trionfo di rango pretorio.\nFu eletto console nel 239 a.C. con Gaio Mamilio Turrino."}
{"id": "566745", "revid": "37401", "url": "https://it.wikipedia.org/wiki?curid=566745", "title": "\u00dcbermensch", "text": ""}
{"id": "566754", "revid": "140509", "url": "https://it.wikipedia.org/wiki?curid=566754", "title": "Nirvana (colonna sonora)", "text": "Nirvana \u00e8 la colonna sonora dell'omonimo film di Gabriele Salvatores pubblicata nel 1997 dall'etichetta musicale Mercury Records e prodotta da Mauro Pagani e Federico De Robertis, autori anche di quattordici delle diciassette tracce presenti nell'album.\nLa traccia di apertura \"Whatever It Is\" \u00e8 interpretata da Raiz degli Almamegretta: quest'ultimo e Pagani, coautori del brano, per l'occasione si presentano come \"Now\"; \"John Barleycorn\" \u00e8 un brano dei Traffic dall'album \"John Barleycorn Must Die\" (1970); \"Sodade\" \u00e8 un brano di morna interpretato dalla cantante capoverdiana Ces\u00e1ria \u00c9vora; \"Last Dance\" infine \u00e8 un brano dub scritto ed eseguito da Eraldo Bernocchi e Bill Laswell.\nAlla sua uscita il CD ha raggiunto il secondo posto nelle classifiche di vendita dedicate alle colonne sonore, oltre a fruttare a Mauro Pagani e Federico De Robertis la candidatura al David di Donatello nella categoria miglior musicista."}
{"id": "566755", "revid": "7969", "url": "https://it.wikipedia.org/wiki?curid=566755", "title": "Th\u0101bit ibn-Qurra", "text": ""}
{"id": "566756", "revid": "6923", "url": "https://it.wikipedia.org/wiki?curid=566756", "title": "SkyEurope", "text": "SkyEurope, ufficialmente SkyEurope Airlines, \u00e8 stata una compagnia aerea a basso costo.\nAttiva dal 2001 al 2009, aveva la sua base principale all'aeroporto M. R. \u0160tef\u00e1nik (BTS) di Bratislava, in Slovacchia. SkyEurope possedeva altre basi a Praga, Vienna e Ko\u0161ice.\nAlla fine dell'estate 2009, dopo una crisi che attanagli\u00f2 la compagnia per tutto il mese di luglio, SkyEurope dichiar\u00f2 il sopraggiunto fallimento e la cessazione dei voli.\nStoria.\nFondata il 6 settembre 2001 da Alain Skowronek e da Christian Mandl, rispettivamente Presidente e Amministratore delegato della societ\u00e0, SkyEurope inizia la propria attivit\u00e0 operativa il 13 febbraio 2002 con voli nazionali di collegamento sulla rotta Bratislava-Ko\u0161ice.\nNel settembre 2002 la compagnia aerea slovacca inizia ad operare dall'Italia verso i paesi dell'Europa centrale con un solo volo diretto dall'aeroporto di Milano (Bergamo) a quello di Bratislava-Vienna, affermandosi rapidamente come il vettore aereo low cost di riferimento per il centro-est Europa.\nLa societ\u00e0, grazie ai finanziamenti della Banca Europea per la Ricostruzione e lo Sviluppo, (BERS), di ABN AMRO e fondi della Unione europea si \u00e8 rapidamente espansa e nel 2008 impiegava circa 700 persone. Con un'offerta pubblica iniziale di 6 Euro ad azione, il 27 settembre 2005 SkyEurope \u00e8 diventata la prima compagnia aerea dell'Europa centrale ed orientale ad essere quotata nelle Borse valori di Vienna e Varsavia.\nDal momento in cui ha iniziato le proprie operazioni sino alla data del 31 dicembre 2008, SkyEurope Airlines ha trasportato un totale 12.977.008 passeggeri; mentre nell'arco dei 12 mesi dello stesso anno la compagnia aerea ha trasportato 3.630.106 passeggeri, con un aumento dell'1,5% rispetto allo stesso periodo dell'anno precedente (3.575.064 passeggeri nel 2007).\nIl fattore di carico nei 12 mesi del 2008 \u00e8 diminuito di 6,3 punti percentuali scendendo al 73,4%. Nel 2008 raggiunge il primo posto nella classifica \"Skytrax\" come migliore compagnia aerea low-cost dell'anno. Il 31 agosto 2009, la dirigenza dichiara la bancarotta cessando ogni attivit\u00e0 e provocando di fatto numerosi disagi per centinaia di passeggeri.\nFlotta.\nNel 2005 con un ordine dal valore di 1,76 miliardi di dollari USA, SkyEurope ha acquistato 32 nuovi Boeing 737-700 Next-Generation (16 dei quali soggetti a diritto d'acquisto), i primi 12 apparecchi sono stati finanziati e locati alla compagnia aerea dalla societ\u00e0 GECAS (General Electric Capital Aviation Services), la consegna dei primi 16 velivoli \u00e8 iniziata a partire dal marzo 2006, mentre i rimanenti 16 aeromobili dovevano essere consegnati a SkyEurope entro la fine del 2010.\nLa flotta SkyEurope al gennaio 2009 era composta dai seguenti modelli:"}
{"id": "566772", "revid": "838137", "url": "https://it.wikipedia.org/wiki?curid=566772", "title": "Fiat 500 Commerciale", "text": ""}
{"id": "566776", "revid": "78273", "url": "https://it.wikipedia.org/wiki?curid=566776", "title": "Associazione templi shintoisti", "text": ""}
{"id": "566779", "revid": "57823433", "url": "https://it.wikipedia.org/wiki?curid=566779", "title": "Fiat 850 T", "text": ""}
{"id": "566780", "revid": "1543377", "url": "https://it.wikipedia.org/wiki?curid=566780", "title": "Streghe per amore", "text": " \u00e8 un manga \"mah\u014d sh\u014djo\" scritto e disegnato da Wataru Yoshizumi, pubblicato in Giappone sulla rivista \"Ribon\" di Sh\u016beisha dal febbraio 2001 al gennaio 2004 e raccolto poi in cinque volumi. \u00c8 stato trasposto in versione anime, dapprima in un OAV pilota uscito nell'agosto 2002 e poi in una serie televisiva di 26 episodi trasmessa tra maggio e novembre 2003 su Animax.\nIn Italia il manga \u00e8 stato pubblicato tra aprile 2004 e febbraio 2005 da Planet Manga e conta 10 volumetti, mentre l'anime \u00e8 stato mandato in onda su Super! dal 10 gennaio al 4 febbraio 2011.\nTrama.\nLe protagoniste della storia sono Ayu Tateishi, una ragazza solare, popolare e molto bella e Nina Sakura, una strega molto vivace e maldestra. L'incontro fra le due avviene proprio per la sbadataggine di Nina, la quale un giorno perde il controllo del monopattino magico, cadendo sopra ad Ayu.\nNina per caso trova il portafogli di Ayu. Per riportarglielo nota che tre bulli la stavano infastidendo quindi la aiuta con un incantesimo e le confessa che in realt\u00e0 \u00e8 una maga, proveniente dal Regno della Magia, venuta sulla Terra per studiare. Iniziano cos\u00ec per Ayu una serie di divertenti avventure con la sua nuova amica Nina, che la vuole aiutare a conquistare il ragazzo di cui \u00e8 innamorata Kaji Tetsushi. Nel corso della storia Nina viene a scoprire che Kaji finge di comportarsi da bravo ragazzo, rimanendo spiazzata e non sapendo come dire ad Ayu della scoperta.\nMentre Nina \u00e8 impegnata coi suoi incantesimi ad aiutare Ayu per conquistare Kaji (il pi\u00f9 delle volte inutilmente), arriva dal Regno della Magia Yuta Kirishima, un ex compagno di classe di Nina (innamorato di lei a sua insaputa), ma che in apparenza \u00e8 un \"dongiovanni\" che subito si interessa di Ayu. Anch'egli impegnato ad aiutare la ragazza coi suoi guai d'amore, le presta cos\u00ec una macchina fotografica magica, che riproduce l'immagine della persona amata da colui che viene fotografato. Per errore Ayu scatter\u00e0 una foto a Yuta nella quale si riveler\u00e0 comparire proprio Nina. Alla fine Ayu e Kaji cominciano la loro storia d'amore.\nNel frattempo Hiroki Tsujiai, un amico di Ayu e Kaji, sembra interessato a Nina, di cui ha scoperto anche la vera identit\u00e0.\nI guai per\u00f2 non sono finiti per Nina: le giunge infatti la notizia di dover tornare nel suo Regno della Magia. Triste e disperata per dover lasciare i suoi amici ed il suo amato Tsujiai, la ragazza sar\u00e0 costretta comunque a partire e ad abbandonare la Terra (Il manga termina con il ritorno definitivo sulla Terra di Nina, dopo qualche anno di studio nel regno della magia, e il fidanzamento di Nina con Tsujiai).\nNell'anime finisce in questo modo: il principe, che doveva sposare Nina nel regno della magia, in realt\u00e0 non amava Nina ma Maya, le quali sono state, al momento dell'innamoramento del principe che aveva ballato con Maya e se ne era innamorato, confuse da Yuta che aveva risposto alla domanda del principe: chi \u00e8 quella bellissima ragazza? Cos\u00ec Nina, per opera del malinteso, torna sulla Terra e continua la sua vita con la sua migliore amica Ayu e il suo amato ragazzo, Tsujiai.\nMedia.\nManga.\nIl manga, composto da 25 capitoli suddivisi in 5 volumi, \u00e8 stato serializzato sulla rivista \"Ribon\" della Sh\u016beisha dal febbraio 2001 al gennaio 2004.\nIn Italia \u00e8 stato pubblicato dalla Planet Manga, sottoetichetta della Panini Comics, da aprile 2004 a febbraio 2005, dividendo ogni volume giapponese in 2, portando cos\u00ec il numero a 10.\n\u00c8 arrivato anche negli Stati Uniti edito da Viz Media, in Francia da Gl\u00e9nat, in Spagna da Panini Comics, in Germania da Tokyopop, in Portogallo da Planet Manga ed in Cina da Sharp Point Press.\nAnime.\nL'anime, prodotto da Ashi Productions (poi Production Reed), \u00e8 composto da 26 episodi trasmessi in Giappone sulla rete televisiva Animax dal 20 maggio all'11 novembre 2003. Precedentemente, nel 2002, \u00e8 stato prodotto anche un OAV pilota, quest'ultimo non \u00e8 mai stato distribuito al di fuori del territorio asiatico, al contrario della serie televisiva.\nIn Italia \u00e8 stato trasmesso dal 10 gennaio al 4 febbraio 2011 su Super!.\nColonna sonora.\nIn Italia sono state utilizzate le sigle originali."}
{"id": "566782", "revid": "747392", "url": "https://it.wikipedia.org/wiki?curid=566782", "title": "Eremo delle Carceri", "text": "L'eremo delle Carceri \u00e8 il luogo in cui san Francesco d'Assisi e i suoi seguaci si ritiravano per pregare e meditare. Situato a 4 chilometri da Assisi, a 791 metri di altitudine sulle pendici del monte Subasio, l'eremo delle Carceri sorge nei pressi di alcune grotte naturali, frequentate da eremiti gi\u00e0 in et\u00e0 paleocristiana.\nStoria.\nFu donato dal Comune di Assisi ai benedettini; questi ultimi lo cedettero poi a san Francesco, affinch\u00e9 si potesse \"carcerare\" nella meditazione.\nAmpliato nel 1400 da san Bernardino da Siena con la costruzione della chiesa di Santa Maria delle Carceri, che ha inglobato una primitiva cappella, preesistente a san Francesco, e di un piccolo convento, l'eremo \u00e8 posto in un bosco di lecci secolari circondato da grotte e da piccole cappelle dove i pellegrini si ritirano ancora oggi in contemplazione.\nProvenendo dalla strada che risale il monte Subasio, si prosegue per un acciottolato fino ad una volta in muratura, oltrepassata la quale si trova il \"Chiostrino dei frati\", una terrazza triangolare che si affaccia a strapiombo sul fosso delle Carceri.\nAlle estremit\u00e0 del chiostro vi sono le porte che conducono al refettorio dei frati e alla chiesa di Santa Maria delle Carceri. Al piano superiore del refettorio sono situate le celle dei frati.\nScendendo una ripida scalinata, dal convento si arriva ad un bosco di faggi e alla grotta di san Francesco. Dal sentiero antistante a questa si dipartono le altre grotte dei primi compagni di Francesco: Leone, Antonio da Stroncone, Bernardo di Quintavalle, Egidio, Silvestro e Andrea da Spello.\nNel bosco, appena fuori dal santuario, nei pressi del sentiero che conduce alla grotta di frate Leone, \u00e8 sita la Cappella di san Barnaba, normalmente chiusa al pubblico, con al proprio interno un altare a Tau ed una pala cinquecentesca raffigurante \"Ges\u00f9 deposto dalla Croce\".\nLa tradizione francescana.\nL'eremo delle Carceri \u00e8 un luogo immerso in un bosco di lecci. Sono molti i racconti di miracoli che si associano a questo sito:"}
{"id": "566800", "revid": "1318658", "url": "https://it.wikipedia.org/wiki?curid=566800", "title": "Cantone di Castifao-Morosaglia", "text": "Il Cantone di Castifao-Morosaglia era una divisione amministrativa dell\"arrondissement\" di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 10 comuni facenti parte prima della riforma del 2014 erano:"}
{"id": "566803", "revid": "984922", "url": "https://it.wikipedia.org/wiki?curid=566803", "title": "Cantone di Corte", "text": "Il Cantone di Corte \u00e8 una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 8 comuni.\nPrima della riforma del 2014 comprendeva il solo comune di Corte.\nDal 2015 i comuni appartenenti al cantone sono i seguenti 8:"}
{"id": "566804", "revid": "174925", "url": "https://it.wikipedia.org/wiki?curid=566804", "title": "Teorema di Heckscher-Ohlin", "text": "Il teorema di Heckscher-Ohlin, nell'ambito della teoria del commercio internazionale in economia, \u00e8 il teorema derivato dal modello neoclassico standard di commercio internazionale noto come modello di Heckscher-Ohlin (HO) o modello Heckscher-Ohlin-Samuelson (HOS), che prende il nome dai due economisti svedesi, che originariamente lo proposero, Eli Heckscher e Bertil Ohlin, e dall'economista statunitense Paul Samuelson, che successivamente vi apport\u00f2 estensioni e modifiche sostanziali. \nIl teorema deriva i flussi di commercio internazionale (\"pattern of trade\") dalla diversit\u00e0 nella dotazione fattoriale dei paesi, e segna quindi un cambiamento rispetto alla teoria ricardiana dei vantaggi comparati, nel quale tali flussi sono originati da differenze tecnologiche.\nIpotesi ed enunciato del teorema.\nNella sua formulazione originaria, il teorema viene derivato nell'ambito del modello Heckscher-Ohlin 2 X 2 X 2 (2 paesi che producono 2 beni con 2 fattori - capitale (\"K\") e lavoro (\"L\")), nonostante nel corso degli anni le conclusioni del teorema stesso siano state totalmente o parzialmente estese a casi pi\u00f9 complessi con un numero superiore di paesi, beni e fattori, e anche a casi in cui il numero di fattori \u00e8 diverso (maggiore o minore) di quello del numero dei beni. \nLe ipotesi di partenza sono le seguenti:\nSe valgono queste ipotesi, il teorema di Heckscher-Ohlin dice che:\nCos\u00ec, nel caso a due Paesi (A e B) e due beni (1 e 2), supponendo che il Paese A sia \"labour abundant\" e il bene 2 \"labour intensive\", in base al teorema il Paese A esporter\u00e0 il bene 2 e importer\u00e0 il bene 1. Al contrario, il Paese B (\"capital abundant\") esporter\u00e0 il bene 1 (\"capital intensive\") ed importer\u00e0 l'altro.\nLe critiche.\nNel secondo dopoguerra Wassily Leontief (1954) mise sotto esame la validit\u00e0 empirica del teorema di Heckscher-Ohlin utilizzando le tavole delle interdipendenze strutturali (o input-output) e concludendo sorprendentemente che, nel caso degli U.S.A., il teorema non trovava alcuna conferma nei dati: il rapporto capitale-lavoro medio delle esportazioni statunitensi risultava pi\u00f9 basso di quello calcolato per i prodotti sostitutivi delle importazioni, e questo nonostante gli USA fossero indubbiamente un paese con una dotazione relativa di capitale molto pi\u00f9 alta rispetto al resto del mondo.\nLa controevidenza empirica alla validit\u00e0 del teorema HO \u00e8 diventata famosa con il nome di paradosso di Leontief.\nNel corso degli anni sono state proposte diverse spiegazioni del paradosso e tentati test alternativi, con risultati controversi."}
{"id": "566805", "revid": "226458", "url": "https://it.wikipedia.org/wiki?curid=566805", "title": "Cantone di Ghisoni", "text": "Il Cantone di Ghisoni era una divisione amministrativa dell'Arrondissement di Corte. Contava 4188 abitanti (2009).\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 4 comuni facenti parte prima della riforma del 2014 erano:"}
{"id": "566806", "revid": "124872458", "url": "https://it.wikipedia.org/wiki?curid=566806", "title": "Fiat Campagnola", "text": "La Fiat Campagnola \u00e8 un veicolo fuoristrada, prodotto dalla casa automobilistica FIAT, nelle versioni civili 1101/1102 Campagnola, 1107A Nuova Campagnola, e nelle versioni militari AR5x e AR76A dal 1951 al 1987.\nLa Fiat 1101 Campagnola.\nAll'inizio degli anni '50 il Ministero della difesa indisse un bando di concorso per la fornitura di un fuoristrada leggero, per sostituire le infaticabili Jeep ereditate dagli alleati, ormai logore e sempre pi\u00f9 difficili da mantenere efficienti. In realt\u00e0 gi\u00e0 da tempo la FIAT in gran segreto aveva cominciato lo studio, sotto la direzione dell'ingegner Giacosa, di un mezzo a quattro ruote motrici, ispirato al fuoristrada americano, dietro suggerimento dello stesso Ministero.\nIl nome del progetto \"1101\" denominato \"Alpina\" venne successivamente cambiato in \"Campagnola\" per non rimarcare il suo impiego militare, in quanto la parola \"Alpina\" richiamava troppo l'omonimo reparto dell'esercito ed un tale mezzo rischiava di non trovare consensi nelle maestranze FIAT e nell'opinione pubblica; la guerra era finita solo pochi anni prima ed il ricordo era ancora troppo forte. \nAlla pubblicazione del bando risposero la FIAT e l'Alfa Romeo, rispettivamente con i modelli \"1101 (Campagnola)\" e \"1900M (Militare)\". Il fuoristrada torinese alla data di pubblicazione del bando era gi\u00e0 in avanzato stato di costruzione ed aveva gi\u00e0 accumulato centinaia di ore di test, mentre l'Alfa Romeo dovette recuperare il tempo con un notevole sforzo progettuale, riuscendo in pochi mesi a realizzare un valido mezzo, utilizzando una Land Rover, da poco tempo entrata in produzione, come base di partenza per il suo prototipo.\nLa gara fu vinta dalla FIAT, anche se durante le prove dimostrative, l'Alfa Romeo\u00a01900M (soprannominata \"Matta\" per la sua capacit\u00e0 di andare ovunque) si dimostr\u00f2 in alcuni casi superiore. A vantaggio della Campagnola gioc\u00f2 il costo notevolmente inferiore rispetto al prototipo Alfa Romeo e la semplicit\u00e0 costruttiva.\nPer preparare il campo al nuovo mezzo militare di l\u00ec a poco vincitore della fornitura, la FIAT cre\u00f2 un'imponente campagna pubblicitaria, volta a far conoscere il primo fuoristrada italiano all'opinione pubblica, cercando di evidenziare il pi\u00f9 possibile le sue capacit\u00e0 rurali, stimolando la fascia clientelare pi\u00f9 popolosa in quel periodo, quella degli agricoltori. L'occasione per presentare ufficialmente la nuova macchina fu la fiera del levante di Bari nel 1951, una scelta dovuta al fatto di essere una manifestazione prevalentemente dedicata al settore agricolo.\nImmediatamente dopo iniziarono le prime consegne della versione militare, battezzata ufficialmente AR51 (autoveicolo da ricognizione modello 1951). Le due vetture erano meccanicamente identiche e differivano esclusivamente per il diverso allestimento della carrozzeria, pi\u00f9 spartano nella versione militare, leggermente pi\u00f9 rifinito nella versione civile. La Campagnola 1101 si dimostr\u00f2 da subito un buon veicolo, dotato di un robusto telaio in acciaio a longheroni, sul quale era montato un collaudato motore (tipo 105) di 1901 cm\u00b3, derivato dal modello installato sulle berline 1400-1900, ma depotenziato per poter funzionare anche con benzina normale e nello stesso tempo per migliorarne l'affidabilit\u00e0. A tale scopo fu anche aggiunto un generoso radiatore olio per migliorarne il raffreddamento alle basse velocit\u00e0. Le sospensioni posteriori erano classiche a balestre e ponte rigido, mentre all'anteriore furono previste delle sofisticate sospensioni indipendenti, innovative per l'epoca ma che risultarono purtroppo il punto debole di queste vetture. Il propulsore era accoppiato ad un cambio a 4 marce insieme ad un inedito riduttore a due rapporti. La trasmissione era sulle ruote posteriori con la possibilit\u00e0 di innestare la trazione anteriore, solo dopo per\u00f2 aver inserito le marce ridotte; in pratica non era possibile viaggiare con la sola trazione integrale.\nPer accrescere la popolarit\u00e0 del proprio fuoristrada, la Fiat prepar\u00f2 due particolari esemplari di Campagnola, concepiti per battere il record di velocit\u00e0 di un raid molto popolare all'epoca l'Algeri-Citt\u00e0 del Capo. Il pilota Paolo Butti e la sua squadra nel viaggio di ritorno impiegarono 11 giorni, 4 ore e 54 minuti, stabilendo un record tuttora imbattuto (anche a causa dell'odierna instabilit\u00e0 sociopolitica in Africa centrale). Le gesta del fortunato raid non ebbero comunque l'effetto sperato sulla popolarit\u00e0 della Campagnola, principalmente per l'elevato costo di acquisto del mezzo, paragonabile a quello di una lussuosa berlina dell'epoca (costava oltre due 500C Topolino) ed anche per gli eccessivi consumi del motore benzina, tali da renderlo economicamente non conveniente.\nPer avvicinare maggiormente il pubblico al fuoristrada torinese, nel 1953 debutt\u00f2 una nuova versione della Campagnola, alimentata da un motore a gasolio, denominata \"\"1102\" Diesel\". Il propulsore a gasolio tipo 305 montato su questa vettura, derivava dal modello a benzina, ottenuto semplicemente sostituendo la testata ed altri minimi particolari. In questo modo con poco sforzo, la Fiat realizz\u00f2 un onesto propulsore che per\u00f2 non brillava in potenza, erogava infatti appena 40Cv. Per ovviare alla modeste prestazioni offerte dal motore 305.007, furono adottati rapporti del cambio pi\u00f9 corti ed un rapporto al ponte di 8/37 (al posto di 9/40 dei modelli benzina).\nLa versione diesel anche se nettamente sottopotenziata, si rivel\u00f2 comunque un successo; il motore a gasolio consentiva di percorrere mediamente 15 km/l, pi\u00f9 del doppio rispetto alla sorella a benzina, ed i quasi 90 km/h di velocit\u00e0 massima, le consentivano comunque una discreta mobilit\u00e0 su strade asfaltate. L'impianto elettrico aveva una tensione di 24V con due batterie in serie. Gli aggiornamenti tecnici introdotti con la nuova Campagnola diesel, furono riportati anche su entrambi i modelli a benzina (civile e militare). I pi\u00f9 importanti erano, la trazione anteriore separata dalle marce ridotte, l'adozione di nuovi lamierati della carrozzeria, con le classiche bugne di rinforzo, oltre a miglioramenti nella meccanica e nell'impianto elettrico. Nella AR 51 inoltre comparvero gli schienali posteriori in legno ed un nuovo impianto di illuminazione con luci attenuate e commutatore fari separato con chiave non estraibile.\nNel 1955 avvenne un nuovo importante aggiornamento nella gamma, comparvero infatti le nuove AR55, Campagnola 1101A e la 1102A diesel, tutte sostanzialmente con aggiornamenti nel propulsore. Nel 1958 con l'entrata in vigore del nuovo codice della strada, fu necessario modificare l'impianto d'illuminazione di tutti i modelli in produzione; la Fiat con l'occasione, aggiorn\u00f2 lievemente anche la carrozzeria, introducendo per le versioni civili una nuova fanaleria ridisegnata.\nSempre quell'anno entr\u00f2 in produzione un nuovo modello militare in sostituzione della AR55 denominato AR51B. Il nome di questa versione ha confuso per anni, gli specialisti del settore, definendola erroneamente come un aggiornamento della AR51, mentre di fatto non solo era un modello completamente diverso, rimasto in produzione meno di un anno, ma dotato di molte soluzioni tecniche inedite, quali l'impianto elettrico a 24 volt, la predisposizione per l'aviolancio, il riscaldatore interno per l'abitacolo ed un nuovo motore tipo 105b.017. Queste caratteristiche, saranno riportate nella successiva ed ultima evoluzione della versione militare che di li a poco entrer\u00e0 in produzione.\nNel 1959 infatti, appare la AR59, denominata ufficialmente 1101B.200, dotata di un inedito impianto elettrico immergibile provvisto di filtri antidisturbo, spinterogeno, dinamo, e regolatore di carica stagno; successivamente verranno dotate anche di uno speciale set di fanaleria stagno prodotto dalla Carello, con cui verranno aggiornate anche le versioni precedenti ancora in servizio. Come la precedente AR51B manteneva l'impianto elettrico a 24 Volt con due batterie in serie sotto il sedile passeggero.\nDa questo modello, furono sviluppate anche alcune sottoversioni specifiche, la B202 aviolanciabile, dotata di un supporto speciale applicato al paraurti anteriore per l'aggancio delle funi di lancio e sospensioni anteriori rinforzate e la 206 cannoniera, predisposta con un kit dedicato, per alloggiamento nel cassone posteriore del cannone senza rinculo da 106\u00a0mm, comprendente degli speciali supporti da montare sul telaio parabrezza e sul cofano motore, per bloccare la canna durante gli spostamenti e spalliere posteriori reclinabili. Nel 1960 apparve la nuova Campagnola B diesel (1102B) equipaggiata con un'evoluzione del solito motore diesel, denominato tipo 305D.007, pi\u00f9 altri lievi aggiornamenti alla pompa iniezione lineare ed all'impianto elettrico.\nNel 1961 entr\u00f2 in produzione un modello realizzato specificamente per il Corpo delle Guardie di P.S. (l'odierna Polizia di Stato) denominato AR55PS, un ibrido tra una Campagnola civile e una AR59 militare. L'allestimento di serie comprendeva alcune soluzioni particolari, quali le gomme speciali \u201cSicurezza\u201d a spalla rigida, cerchioni antistallonamento che permettevano di poter viaggiare anche con le gomme forate e sirena a soffio tipo \u201cMarelli\u201d o La sonora.\nLe AR55PS furono protagoniste nei difficili anni delle contestazioni politiche che insaguinarono le citt\u00e0 italiani sul finire degli anni '60 con i Reparti Celeri, in Sardegna, per contrastare il fenomeno del banditismo ad opera dei celebri Baschi Blu, ma furono presenti anche durante le operazioni di soccorso alle popolazioni colpite dall'alluvione di Firenze nel '66, nella catastrofe della diga del Vajont, nell'Irpinia dopo i devastanti terremoti. \nNel 1969 si ebbe l'ultima evoluzione della Campagnola, con la nuova C Diesel (1102C), dotata di un inedito motore tipo 237.007 derivato da quello montato sul furgone 241TN; altre migliorie riguardavano la nuova mascherina fari senza foro per la manovella. Tali modifiche furono applicate contestualmente anche alla versione militare ed alla Campagnola benzina; fu inoltre adottato un efficiente alternatore sempre a 24V al posto della dinamo. La catena di montaggio chiuder\u00e0 definitivamente nell'agosto del 1973, dopo oltre 22 anni di produzione ininterrotta e un totale di oltre 33.000 vetture prodotte a benzina (civile e militare) e circa 8.500 vetture diesel.\nDurante la sua lunga vita \u00e8 stata adattata e costruita in numerose versioni specializzate, soprattutto per servizi civili e militari (spazzaneve, con luci fotoelettriche, chiamata anche \"faronata\", carro attrezzi, ambulanza, Vigili del Fuoco), che in alcuni casi prevedevano la variazione dell'interasse e/o lo sbalzo posteriore. Alcuni carrozzieri dell'epoca (es. Savio e Boneschi) utilizzarono il telaio della Campagnola per allestire proprie versioni (tra queste la pi\u00f9 nota \u00e8 la versione hard top allungata della Savio di Torino; da segnalare anche quella realizzata per la Rai), prodotte anche in discrete quantit\u00e0. Sono note anche gli allestimenti della ditta Isoli di Fontaniva (PD) in versione carro attrezzi, molto apprezzate all'epoca e tuttora utilizzate.\nDati tecnici.\nLa Campagnola \u00e8 lunga 3.775 m, larga 1.600 m e alta 1.945 m. L'interasse delle ruote \u00e8 di 1.365 m per un passo di 2.300 m. L'altezza minima dal suolo \u00e8 di 0.27 m.\nEra dotata inizialmente di un motore a benzina a 4 cilindri Fiat da 1900\u00a0cm\u00b3 (105.007) che sviluppava 48 cv, affiancato a partire dal 1953 da un motore diesel da soli 40 cv. a 3200 giri/min (305.007). Nel 1955 sono stati montati un nuovo motore benzina da 45Kw e un diesel da 31,5\u00a0kW.\nLe versioni benzina superavano i 110\u00a0km/h, mentre le motorizzazioni diesel potevano arrivare a soli 88 km/h.\nNel 1955 viene introdotta la nuova versione AR55 e contemporaneamente la Campagnola 1101A con motore 105A.007 e la Campagnola 1102A Diesel . Nel 1960 entra in produzione la 1102B Diesel con motore 305D.007 (lo stesso del furgone 615N1).\nNel 1969 avviene l'ultimo aggiornamento con l'introduzione della 1102C Diesel con il nuovo motore 237A.007 gi\u00e0 montato sul furgone 241tn.\nLa versione AR59 prodotta a partire dal 1959, montava il motore 105B.017 con un impianto elettrico immergibile a 24V, cos\u00ec da favorirne l'utilizzo anche in situazioni estreme. Il motore di 1900 cc era un 4 cilindri benzina alimentato da un carburatore SOLEX 32 BIC poi SOLEX 32x30 CBI ad aspirazione invertita con filtro a bagno d'olio. La potenza \u00e8 passata dai 53 Cv iniziali fino ai 64 Cv delle versioni finali. Il motore diesel derivava direttamente dal blocco benzina (sostituendo la testata con una a camera di turbolenza tipo Ricardo Comet); sviluppava inizialmente 40 Cv poi arrivati nell'ultima versione a 48 Cv.\nVenne prodotta su licenza anche nella ex Jugoslavia dalla Zastava con la sigla AR55/V in varie versioni anche con tetto metallico e con sbalzo posteriore allungato.\nIl record di attraversamento dell'Africa.\nNel dicembre 1951, due Fiat Campagnola allestite dalla sezione Allestimenti Speciali della Fiat e carrozzate dalla Savio in versione lunga HT, guidata da Paolo Butti e Domenico Racca, effettuarono la traversata Algeri-Citt\u00e0 del Capo andata e ritorno in 11 giorni 4 ore e 54 minuti, stabilendo un record mondiale tuttora mai eguagliato.\nLa Fiat 1107 \"Nuova Campagnola\".\nPresentata al Salone di Belgrado del 1974 in versione civile, la Fiat 1107A Nuova Campagnola fu prodotta fino al 1987. La versione militare venne denominata AR76A (cambio a 4 rapporti), ed aggiornata in diversi dettagli nel 1979, con il modello \"AR76A/II (cambio a 5 rapporti).\nLa Nuova Campagnola era un fuoristrada puro, di concezione interamente nuova rispetto al modello precedente: aveva la scocca portante invece del classico telaio separato, aveva 2 longheroni a \"doppia c\" con traverse direttamente saldate al fondo scocca, la trazione posteriore con l'anteriore inseribile, riduttore con un rapporto molto corto (3.87:1), sospensioni indipendenti ( che permettevano una notevole luce da terra) a barre di torsione su tutte e quattro le ruote (posteriori con doppio ammortizzatore), e differenziali autobloccanti sia al posteriore sia all'anteriore (optional sulla Campagnola, di serie sulle AR)\nNella versione civile, la motorizzazione a benzina era un 2.0 litri derivato dalle berline Fiat 131 e 132, opportunamente semplificato e depotenziato con una potenza massima di 80 CV a 4500 giri/minuto e coppia massima di 150,92 Nm (15,4 kgm) a 2800 giri/minuto, successivamente (a partire dal 1978) ) fu sostituita la classica cinghia della distribuzione con una pi\u00f9 affidabile catena. .Nel 1979 furono introdotte alcune modifiche alla scocca che fu irrobustita ed unificata in vista della nuova motorizzazione a gasolio realizzata dalla Sofim, con cilindrata di 2445 cm\u00b3, potenza massima di 72 CV (52,9 kW) a 4200 giri/minuto e coppia massima di 147,1 N\u00b7m (15 kgm) a 2400 giri/minuto. Alcune modifiche all'assetto delle sospensioni portarono alla riduzione della campanatura delle ruote per risolvere problemi di usura di crociere e ruote. Sempre nel 1979 viene sostituito il cambio a 4 marce del motore a benzina con una nuova versione a 5 marce che riduceva leggermente i consumi. I freni sono ancora a tamburo sulle 4 ruote, particolare che \u00e8 stato oggetto di critiche in quanto i dischi all'avantreno, erano ormai di uso comune praticamente su tutti gli autoveicoli..\nLa versione benzina pu\u00f2 raggiungere una velocit\u00e0 massima superiore a 120 km/ora (115 km/h la diesel); la versione militare denominata AR76A dotata all'origine di impianto elettrico stagno a 24V (bobina, spinterogeno, candele, alternatore e scatola fusibili) ha una capacit\u00e0 di guado (senza snorkel) di 70 cm max. L'altezza minima da terra rilevata al centro delle ruote \u00e8 di ben 33 cm, mentre quella \"a pieno carico\" \u00e8 pari a 27,5 cm, l'angolo di attacco anteriore \u00e8 di 45\u00b0, l'angolo di uscita \u00e8 di 46\u00b0, l'angolo di dosso \u00e8 di 35\u00b0, la pendenza massima superabile \u00e8 di oltre il 150% (angolo di inclinazione 56\u00b0), l'inclinazione massima laterale \u00e8 di 45\u00b0 e la particolare configurazione del \"fondo\" completamente libero da ostacoli permette di superare agevolmente ostacoli come fango, neve, sabbia e massi. \u00c8 stata costruita in versione ambulanza anche con passo allungato dalla Savio e Boneschi. Sono noti alcuni prototipi in versione pick up e una speciale versione a 5 porte. L'Esercito Italiano ha avuto in servizio anche una speciale versione HT lunga denominata \"Telettra\", destinata centro di comunicazioni e carro comando, grazie alle sue dotazioni radio installate. L'impianto elettrico era a 12 volt per le versioni civili e 24 volt per la versione AR76.\nLa Renault nel 1976 costru\u00ec in collaborazione con la FIAT una ventina di esemplari della Nuova Campagnola con motore Renault type 829. Si trattava della Renault TRM 500, nata per aggiudicarsi la fornitura di un automezzo da ricognizione per l'esercito francese, il quale tuttavia scelse il Peugeot P4, fuoristrada costruito su licenza derivato dal Mercedes Classe G Wolf.\nLa Nuova Campagnola venne anche esportata nell'ex Jugoslavia con la sigla 1107 JD in collaborazione con la Zastava, che successivamente elabor\u00f2 anche una versione con tetto rigido ad uso ponte radio mobile.\nL'erede.\nAll'uscita di produzione la Fiat lasci\u00f2 il modello senza eredi.\nIl gruppo Fiat ha messo in commercio soltanto dal 2008 l'erede spirituale della Campagnola: l'Iveco Massif. \nAgli inizi del 2008 il gruppo Fiat ha reso noto che il nome \"Campagnola\" sar\u00e0 utilizzato per la commercializzazione in alcuni mercati di una serie speciale di 150 esemplari denominati \"Campagnola\" dell'Iveco Massif. Questa versione speciale, \u00e8 verniciata in verde salvia e numerata lateralmente mediante un fregio. Sulla mascherina del radiatore al posto della scritta Massif \u00e8 presente la dicitura Campagnola.\nLa Campagnola nella cultura di massa.\nLa Campagnola deve molta della propria notoriet\u00e0 al fatto di essere stata per ventisette anni, dal 1980 al 2007, una delle vetture pi\u00f9 utilizzate come \"papamobile\", prima da papa Giovanni Paolo II e poi da papa Benedetto XVI. Donata dalla Fiat al Papa durante la sua visita a Torino. In particolare, papa Wojty\u0142a era proprio a bordo della Campagnola quando sub\u00ec l'attentato del 13 maggio 1981."}
{"id": "566807", "revid": "599013", "url": "https://it.wikipedia.org/wiki?curid=566807", "title": "Stephen Hendry", "text": "Biografia.\nNacque a South Queensferry nel 1969. Professionista dal 1986, a soli 21 anni, nel 1990 ha raggiunto per la prima volta la prima posizione nella classifica mondiale di merito, mantenendosi per i due decenni successivi sempre fra i primi tre al mondo. Avendo mantenuto il dominio assoluto per tutti gli anni novanta e avendo vinto 36 tornei validi per la classifica mondiale, \u00e8 considerato tra i migliori giocatori della storia di questa specialit\u00e0. Tra i numerosi titoli conquistati vi \u00e8 quello nel campionato mondiale di snooker, vinto per sette volte tra il 1990 e il 1999. Nel 2012, dopo avere disputato il suo 27\u00b0 mondiale consecutivo, decise di chiudere la sua carriera professionistica.\nCarriera.\nDivent\u00f2, in poco tempo, uno dei migliori giocatori dello Snooker: lo scozzese vinse infatti nel 1987 il Grand Prix contro Dennis Taylor, il primo di 57 titoli vinti da lui. L'anno dopo approda addirittura in finale allo UK Championship ma perde contro il gallese Doug Mountjoy. Hendry si rifece la stagione successiva imponendosi contro Steve Davis e conquistando il primo titolo della Tripla corona. Nella stagione 1988-1989 raggiunge il primo posto anche al Masters, ripetendosi anche l'anno dopo contro John Parrott, battuto anche l'anno prima. Oltre al Masters, nella stagione 1989-1990 lo scozzese conquista il primo dei sette Mondiali in carriera contro l'inglese Jimmy White e conquistando per la prima volta la prima posizione in carriera.\nNel 1991 vince il terzo Masters di fila, mentre al Mondiale esce inaspettatamente contro Steve James. Ci\u00f2 gli impedisce di vincere tutti e tre titoli pi\u00f9 importanti in una sola annata, dato anche il 2\u00b0 successo allo UK Championship. Hendry fu per\u00f2 impeccabile dalla stagione 1991-1992 alla 1996-1997 conquistando difatti, cinque Mondiali di fila, tra cui i primi quattro contro White e l'ultimo contro Peter Ebdon, tre UK Championship e tre The Masters, mantenendo inoltre il 1\u00ba posto fino al maggio 1998, restandoci per poco meno di otto anni e stabilendo un record difficile da battere. Dopo di che i ritmi per il campione scozzese calarono, infatti nel 1999 vinse il suo ultimo Mondiale battendo il gallese Mark Williams.\nNel 2002 perse contro Ebdon la finale del Mondiale per un solo frame (18-17). Quella fu la sua ultima al Crucible di Sheffield. Il 6 febbraio 2005 Hendry sconfisse il connazionale Graeme Dott e conquist\u00f2 la Malta Cup che fu il suo ultimo torneo Ranking vinto. Nella stagione 2011-2012 disput\u00f2 il suo ultimo Mondiale prima di ritirarsi: lo scozzese sconfisse al 1\u00ba turno, Stuart Bingham, conquistando anche un Break da 147, agli ottavi vinse contro il connazionale John Higgins per 13-4 ma non ci fu nulla da fare ai quarti dove fu travolto da un altro scozzese, Stephen Maguire, per 13-2. Con la squadra scozzese Stephen Hendry vinse nel 1996 la Coppa del Mondo battendo insieme a John Higgins e Alan McManus l'Irlanda. Cinque anni dopo la sconfissero nuovamente alla Nations Cup.\nIl 1\u00ba settembre 2020 il World Snooker Tour comunica sul sito ufficiale di aver assegnato a Stephen Hendry una carta d'accesso al Main Tour di due stagioni (2020-2021 e 2021-2022), la quale permette allo scozzese di fare il suo ritorno tra i professionisti dal 2012, anno del suo ritiro dallo snooker giocato.\nBREAK MASSIMI DA 147: (11)\nVita privata.\n\u00c8 stato sposato dal 1995 al 2014 con Mandy Tart, ha due figli di nome Blaine e Carter. Nel tempo libero Stephen si diverte a giocare a poker con gli amici, partecipando anche a importanti tornei. Hendry \u00e8 inoltre un grande tifoso della squadra di Calcio Hearts militante nella Premiership scozzese."}
{"id": "566812", "revid": "1318658", "url": "https://it.wikipedia.org/wiki?curid=566812", "title": "Fiat 147 Panorama", "text": "La Fiat 147 Panorama (Fiat 127 Panorama su altri mercati), era una piccola familiare lanciata dalla casa torinese sul mercato brasiliano nel marzo del 1980.\nIl contesto.\nNel 1980 la FIAT decide di pensionare la longeva Fiat 128 Panorama e di sostituirla con un'analoga versione della sua vettura pi\u00f9 venduta sul mercato, la Fiat 127.\nNasce cos\u00ec la versione \"Panorama\" allungando e rafforzando la carrozzeria della Fiat 147 L, versione pi\u00f9 robusta della 127 prodotta in Brasile.\nLa nuova piccola familiare adotta un frontale rinnovato con grossi fari quadrati e indicatori di direzione con fanalini di posizione ai lati, passo inalterato rispetto alla berlina e posteriore pi\u00f9 lungo di 27\u00a0cm.\nLa parte posteriore del tetto (che risulta rialzato) \u00e8 rinforzata con robuste centine per sostenere lo sbalzo posteriore mentre le fiancate sono caratterizzate da 3 finestrini laterali di cui quelli centrali apribili a compasso. La carrozzeria \u00e8 prodotta in un solo allestimento a 3 porte.\nLe automobili allora presenti sul mercato brasiliano erano la \"Volkswagen Brasilia\" e la \"Ford Belina\" e un modello della Chevrolet. Successivamente, si aggiunsero la \"Chevrolet Maraj\u00f3\" (alla fine del 1980) e la \"Volkswagen Parati\" (1982). Punto di forza della vettura erano le dimensioni e i consumi ridotti. Per lunghezza era la pi\u00f9 piccola di tutte le station wagon brasiliane (3924\u00a0mm) ma lo spazio interno era equivalente alle pi\u00f9 grandi; la capacit\u00e0 di carico era enorme per la categoria, oltre 350\u00a0dm\u00b3 con schienale del divano posteriore alzato e oltre 1100\u00a0dm\u00b3 con schienale abbassato a fil di padiglione.\nGli interni erano uguali a quelli della versione berlina col solo quadro comandi e volante diverso.\nPer conservare pi\u00f9 spazio nell'abitacolo, le parti di ricambio come lo pneumatico di scorta erano all'interno del cofano, come nelle altre auto FIAT dell'epoca (127 - 128 e 147). Il peso contenuto (840\u00a0kg) permetteva consumi di combustibile ridotti, sia nella versione benzina che in quella ad alcool.\nMeccanicamente la Panorama adottava il nuovo propulsore di 1050\u00a0cm\u00b3 da 50\u00a0CV (135\u00a0km/h di velocit\u00e0 massima) con asse a camme in testa azionato da cinghia dentata, prodotto a Belo Horizonte che gi\u00e0 equipaggiavava le \"127 1050 CL\" e le Ritmo L, progettato dall'ingegner Aurelio Lampredi per rimpiazzare e migliorare in prestazioni e consumi il vecchio 1116\u00a0cm\u00b3 della 128.\nIl cambio rimase quello a 4 marce pi\u00f9 robusto della 128, ammortizzatori anteriori e posteriori rinforzati con balestra posteriore a 4 foglie rispetto alle 2 della berlina, la capacit\u00e0 del serbatoio benzina e il radiatore erano aumentate sempre rispetto a quelle della 127 berlina.\nDopo qualche mese, alla versione a benzina si aggiunse anche quella a gasolio: infatti la Fiat progett\u00f2 il pi\u00f9 piccolo diesel del mondo derivandolo direttamente dal 1050\u00a0cm\u00b3 a benzina: cilindrata 1.300\u00a0cm\u00b3 con 45\u00a0CV di potenza capace di spingere la vettura a quasi 130\u00a0km/h dichiarando un consumo di quasi 20\u00a0km/l, di poco superiore alla Fiat 127 D berlina. Dalla versione Panorama ne deriv\u00f2 il furgoncino \u201cpick-up\u201d con stessa meccanica, mentre il modello Fiorino era derivato dalla versione italiana della 127.\nSeconda serie.\nCon l'introduzione sul mercato nel 1983 della Fiat Uno, la Fiat 127 III serie esce dai listini ma la popolare utilitaria non scompare dal mercato, neppure nella versione familiare: l'esterno viene sottoposto ad un poderoso restyling col frontale adottante il nuovo \"family feeling\" della Casa (le 5 barrette inclinate che riproducono il logo FIAT), rimangono i motori 1050\u00a0cm\u00b3 a benzina e il 1.3\u00a0cm\u00b3 diesel.\nGli interni sono quelli della precedente 127 III serie, un po' pi\u00f9 poveri nelle finiture (molta lamiera scoperta, come sulle versioni anni 70) ma pi\u00f9 robusti.\nLa vera novit\u00e0 per\u00f2 sulla Panorama \u00e8 l'adozione della 5\u00aa marcia e del servofreno (assente sulla berlina) e sterzo pi\u00f9 leggero.\nI prezzi di questa seconda serie sono concorrenziali, infatti la \"127 Panorama D\" \u00e8 venduta a poco pi\u00f9 di 11 milioni di lire, contro i quasi 10 milioni della \"Uno ES\", versione pi\u00f9 economica in fatto di consumi della gamma Uno, invece la \u201cUno D\u201d costava oltre i 13 milioni.\nLa Panorama (come la berlina) scompare dai listini verso la met\u00e0 del 1987 sostituita dalla prima piccola familiare Fiat a 5 porte, la Duna Weekend."}
{"id": "566814", "revid": "226458", "url": "https://it.wikipedia.org/wiki?curid=566814", "title": "Cantone di Moita-Verde", "text": "Il Cantone di Moita-Verde era una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 14 comuni facenti parte prima della riforma del 2014 erano:"}
{"id": "566815", "revid": "1318658", "url": "https://it.wikipedia.org/wiki?curid=566815", "title": "Offerta pubblica iniziale", "text": "Un\u2019offerta pubblica iniziale, in sigla IPO (dall'inglese initial public offering) \u00e8 un'offerta al pubblico dei titoli di una societ\u00e0 che intende quotarsi per la prima volta su un mercato regolamentato. Le offerte pubbliche iniziali sono promosse generalmente da un'impresa il cui capitale \u00e8 posseduto da uno o pi\u00f9 imprenditori, o da un ristretto gruppo di azionisti (ad esempio investitori istituzionali o \"venture capitalist\"), che decide di aprirsi ad un pubblico di investitori pi\u00f9 ampio contestualmente alla quotazione in Borsa.\nL'impresa che promuove un'IPO pu\u00f2 scegliere fra le seguenti modalit\u00e0 per offrire nel mercato una quota del proprio capitale azionario:\nNel caso di un'OPS, poich\u00e9 sono collocate sul mercato azioni di nuova emissione, l'offerta comporta un aumento di capitale ed una raccolta di capitale positiva per l'impresa. Per contro, in un'OPV, gli azionisti controllanti e/o gli investitori istituzionali presenti nel capitale dell'impresa cedono, in parte o integralmente, i loro titoli; in questo caso non vi \u00e8 quindi raccolta di capitale per l'impresa, ma unicamente raccolta di liquidit\u00e0 per gli offerenti.\nBenefici della quotazione.\nLa decisione strategica della quotazione in Borsa deve essere presa valutandone costi e benefici.\nBenefici della quotazione.\nBenefici finanziari.\nLa quotazione pu\u00f2 essere associata ad una ridefinizione della struttura finanziaria dell'impresa, con l'obiettivo di ridurre l'indebitamento e di conseguenza il costo del capitale di debito.Una societ\u00e0 quotata, inoltre, pu\u00f2 avere accesso al capitale di rischio a costi pi\u00f9 contenuti e con maggiore facilit\u00e0 rispetto a una societ\u00e0 non quotata. Il capitale eventualmente raccolto con la quotazione pu\u00f2 essere utilizzato per finanziare la crescita esterna attraverso future acquisizioni, oppure la crescita interna attraverso nuovi investimenti.Attraverso la quotazione, inoltre, si viene a creare un bene, il titolo quotato, che pu\u00f2 essere utilizzato come mezzo di pagamento o di scambio in operazioni straordinarie come fusioni e acquisizioni.Infine, la quotazione pu\u00f2 rappresentare un'opportunit\u00e0 per sfruttare momenti particolarmente favorevoli nel ciclo del mercato finanziario, traendo vantaggio da un prezzo favorevole dei titoli sul mercato.\nBenefici operativi.\nLa quotazione pu\u00f2 costituire l'occasione per favorire l'ingresso di nuovi soci privati nell'impresa, in particolare di investitori istituzionali, i quali possono contribuire alla gestione operativa dell'impresa.La quotazione pu\u00f2 rappresentare, inoltre, una leva di marketing per ampliare il mercato potenziale.Infine, la quotazione pu\u00f2 fungere da strumento di certificazione della qualit\u00e0 dell'impresa, ad esempio verso i suoi clienti e fornitori.\nBenefici organizzativi.\nLa quotazione su un mercato regolamentato richiede ad un'impresa di dotarsi di adeguati flussi informativi sia interni sia verso il mercato. L'adozione di questi flussi pu\u00f2 avere effetti positivi sulla gestione dell'impresa stessa.Inoltre, un'impresa quotata pu\u00f2 pi\u00f9 facilmente implementare piani di incentivazione con assegnazione di azioni e \"stock option\" a dipendenti e manager, volti ad allineare i loro obiettivi a quelli generali dell'impresa.\nBenefici fiscali.\nPossono essere previsti, infine, incentivi fiscali legati alla quotazione di un'impresa sul mercato borsistico. Ad esempio, in Italia, il D.L. 537/1994 e il D.L. 466/1997 hanno previsto sgravi fiscali, anche se temporanei, per le imprese neo quotate su un mercato borsistico regolamentato.\nCosti della quotazione.\nLa quotazione comporta anche dei costi, che sono sostenuti dall'impresa non solo al momento della quotazione, ma anche in via continuativa negli anni successivi.\nCosti diretti di quotazione.\nRientrano in questa categoria i costi delle consulenze legali e strategiche fornite dai consulenti, delle pratiche amministrative (ad esempio per eventuali modifiche statutarie), della certificazione dei bilanci e della redazione della documentazione richiesta dalle autorit\u00e0 di vigilanza.Quando la quotazione comporta un collocamento di titoli sul mercato, devono essere tenuti in considerazione anche il compenso per l'intermediario che garantisce l'offerta (\"underwriter\"), quantificabile in una percentuale che varia solitamente dal 3% al 7% del capitale offerto, e i costi di marketing relativi alla promozione dell'offerta, ai \"roadshow\" e alla diffusione del prospetto informativo presso i potenziali investitori. La societ\u00e0 di Borsa richiede inoltre una tassa sia al momento dell'ingresso nel listino, sia negli anni successivi. In questo secondo caso, esso \u00e8 proporzionale al volume degli scambi.Infine, poich\u00e9 non vi \u00e8 certezza \"ex ante\" sul valore delle azioni offerte, l'impresa potrebbe incorrere anche nel costo di \"underpricing\": potrebbe cio\u00e8 sostenere un costo opportunit\u00e0 cedendo azioni ad un valore inferiore rispetto a quello riconosciuto dal mercato.\nCosti indiretti di quotazione.\nRientrano in questa categoria i costi indotti dallo status di impresa quotata.Innanzitutto, la quotazione in Borsa richiede che sia istituito, internamente all\u2032impresa, un servizio di \"investor relation\", prima inesistente, deputato a produrre informativa minuziosa e costante al mercato e alla comunit\u00e0 finanziaria.\nGli investitori che acquistano titoli di una societ\u00e0 quotata, inoltre, sono generalmente interessati non tanto al successo di lungo periodo dell'impresa, quanto piuttosto al rendimento che essa \u00e8 in grado di generare nel breve-medio periodo sul capitale da loro investito. Questo pu\u00f2 disincentivare la realizzazione di quegli investimenti che promettono rendimenti solo nel lungo periodo (ad esempio quelli in attivit\u00e0 di ricerca e sviluppo), poich\u00e9 essa implicherebbe una riduzione nell'immediato dell'utile di bilancio e quindi dei dividendi che l'impresa sarebbe in grado di distribuire. Pu\u00f2 verificarsi pertanto la rinuncia ad effettuare investimenti che sarebbero del tutto auspicabili dal punto di vista del rendimento economico e un indebolimento delle capacit\u00e0 dell'impresa di essere competitiva nel lungo periodo.\nAllo stesso modo, \u00e8 possibile che il maggior flusso informativo verso l'esterno richiesto dallo status di societ\u00e0 quotata possa arrecare danno all'impresa, facendole perdere parte del proprio vantaggio competitivo svelando informazioni ai concorrenti.\nStruttura proprietaria.\nLa scelta della quotazione \u00e8 anche legata a considerazioni sulla struttura proprietaria: solitamente, gli azionisti controllanti si cautelano dall'indebolire la loro influenza sull'impresa dopo l'ingresso in Borsa. Molti imprenditori vogliono evitare la presenza di persone indesiderate fra gli azionisti di minoranza, in quanto questi potrebbero condizionare la gestione dell'impresa favorendo scelte che danneggiano l'imprenditore. Altri, invece, sono ben lieti di accogliere fra gli azionisti fondi di investimento e societ\u00e0 finanziarie, che assicurano la diffusione di informazioni e analisi sul valore dell'impresa (\"research coverage\") e possono monitorarne l'efficienza.\nLe fasi di un'IPO.\nL'IPO \u00e8 una delle operazioni finanziarie pi\u00f9 complesse e costose affrontate dalle imprese. Diverse metodologie possono essere utilizzate per effettuare un'IPO. Per metodologia di un'IPO si intendono le regole e le procedure che l'impresa che promuove l'offerta e gli intermediari che l'affiancano devono seguire per vendere le azioni agli investitori. L'insieme delle possibili metodologie \u00e8 pressoch\u00e9 infinito e ciascuna produce un risultato differente sull'esito finale dell'operazione. Le metodologie si differenziano in particolare per il modo in cui viene determinato il prezzo di collocamento delle azioni e per il modo in cui queste ultime vengono allocate agli investitori che ne hanno fatto domanda.Pur con delle differenze significative, le metodologie utilizzate nella pratica sono classificabili in tre categorie:\nNegli ultimi anni, il book building \u00e8 diventato di gran lunga il meccanismo pi\u00f9 utilizzato in tutti i principali mercati borsistici, tra cui l'Italia.\nIn Italia, un'IPO si svolge solitamente secondo le seguenti fasi:\nLa decisione della quotazione viene presa comparandone costi e benefici. In questa fase, l'impresa \u00e8 affiancata da un consulente strategico, che fornisce consulenza e prepara uno studio di convenienza. Contestualmente, vengono anche decise le modalit\u00e0 dell'offerta pubblica e cio\u00e8 quante azioni offrire, quante azioni saranno di nuova emissione e quante saranno vendute dagli attuali azionisti, i tempi della quotazione, un intervallo di riferimento del prezzo di offerta delle azioni.\nIn seguito, l'impresa individua un intermediario che funge da coordinatore globale dell'offerta, il quale mantiene contatti diretti fra l'impresa e gli investitori istituzionali interessati ad acquistare titoli, si preoccupa di valutare l'impresa e di promuovere l'IPO, agisce da sponsor certificando per l'impresa i requisiti di ammissione alla quotazione. \u00c8 pratica diffusa in Italia che, accanto all'offerta pubblica, una frazione anche maggioritaria dei titoli sia assegnata in collocamento privato (\"private placement\") agli investitori istituzionali nazionali ed esteri.L'IPO \u00e8 condotta da un sindacato di collocamento, di cui fanno parte il \"lead manager\" (o \"underwriter\") e altri \"co-manager\" a volte esteri, che si assumono l'onere di collocare sul mercato i titoli per conto dell'impresa, anche per la parte riservata agli investitori istituzionali. L\u2019\"underwriter\" si riserva spesso l'opzione di collocare sul mercato un'ulteriore frazione di titoli, in genere fra il 10% e il 15% dell'offerta totale (\"green shoe\").\nUna delle fasi pi\u00f9 complesse di un'IPO \u00e8 la decisione dell'intervallo di prezzo preliminare dell'offerta. A tal fine, \u00e8 necessario procedere ad una valutazione dell'impresa quotanda. Il metodo pi\u00f9 utilizzato \u00e8 il metodo finanziario-reddituale: si tratta di stimare il reddito operativo e i flussi di cassa futuri dell'impresa e di attualizzarli attraverso il costo del capitale teorico dell'impresa. Per le imprese le cui attivit\u00e0 sono tangibili e facilmente valutabili si ricorre anche al metodo patrimoniale. Molto spesso viene adottato anche il metodo dei \u2018multipli comparabili\u2019, in base al quale il valore dell'impresa quotanda \u00e8 ricavato osservando i dati fondamentali e la capitalizzazione di imprese gi\u00e0 quotate, simili per settore di attivit\u00e0 e dimensione. L'intervallo del prezzo di offerta giudicato equo dall'impresa e dagli intermediari viene pubblicato nel Prospetto Informativo, insieme ad una dettagliata serie di informazioni riguardanti le modalit\u00e0 dell'offerta, i principali dati contabili dell'impresa e una relazione sulle strategie e prospettive future del business.\nNel frattempo, il coordinatore globale organizza una serie di incontri con la comunit\u00e0 finanziaria (roadshow) per presentare l'IPO e raccogliere insieme all\u2019\"underwriter\" potenziali adesioni di investimento da parte degli investitori istituzionali (book building).Prima dell\u2019apertura dell'offerta pubblica, viene pubblicato il prezzo massimo dell'offerta, sulla base del feedback dell'attivit\u00e0 di book building rispetto all'intervallo precedentemente proposto nel Prospetto Informativo. Quasi sempre, il prezzo finale dell'offerta viene deciso alla chiusura dell'offerta pubblica, appena prima della quotazione in Borsa.\nDurante il primo giorno di quotazione, evidentemente, tutti sono ansiosi di osservare il prezzo di mercato della \u2018matricola\u2019 neo-quotata. Quello che spesso succede \u00e8 che il prezzo del titolo registrato durante il primo giorno di quotazione sia pi\u00f9 alto del prezzo dell'offerta (underpricing). Non \u00e8 escluso per\u00f2 che in alcuni casi, in particolare nei giorni successivi, la performance sul mercato borsistico sia pi\u00f9 deludente; se accade questa evenienza, molto spesso l\u2019\"underwriter\" interviene direttamente sul mercato per sostenere il corso dei titoli, riacquistandoli, per non deludere i risparmiatori.\nIPO Lock Up.\nl'IPO Lock Up \u00e8 un periodo appena successivo all'IPO durante il quale gli investitori che sono gi\u00e0 azionisti hanno il divieto di vendere le proprie azioni, ragion per cui sono sottoposti a una restrizione nel trading. Tipicamente, dura da 90 a 180 giorni, cio\u00e8 da 3 a 6 mesi e si usa per non inondare il mercato di azioni della stessa company, siccome coloro che sono gi\u00e0 azionisti (inclusi i lavoratori e manager della company stessa, ovvero degli stakeholder interni/insider) potrebbero avere la tentazione di vendere la propria partecipazione azionaria. I Lock Up sono imposti dalla societ\u00e0 stessa che si quota in borsa siccome non sono imposti da grandi enti come ad esempio la Securities and Exchange Comission negli Stati Uniti. In alternativa, i Lock Up sono richiesti dalla banca di investimento che sottoscrive la quotazione in borsa della societ\u00e0. La data di conclusione del Lock Up si chiama \"Lock Up expiration date\". Siccome in questo momento coloro che sono gi\u00e0 azionisti possono vendere le loro azioni tramite piani trimestriali (\"quarterly schedule\"), si pu\u00f2 registrare un leggero calo nel valore delle azioni siccome molte di esse sono messe in circolazione (il valore dell'azione segue sia il rendimento della societ\u00e0, sia l'ottimismo a volte anche irrazionale degli investitori, sia la legge della domanda e dell'offerta). Conoscendo a monte questo calo, gli azionisti possono tutelarsi in vari modi, per esempio con le option.\nIl periodo di Lock Up (Lock Up Period) \u00e8 il concetto generale e si declina sia nell'IPO Lock Up, che \u00e8 la prima casistica ed \u00e8 riferita ad aziende neo-quotate sia grandi che startup, che nel Lock Up riferito agli hedge fund nel momento in cui un hedge fund manager desidera implementare una exit strategy in contesti critici."}
{"id": "566816", "revid": "344503", "url": "https://it.wikipedia.org/wiki?curid=566816", "title": "Darren Aronofsky", "text": "Celebre per aver diretto \"Requiem for a Dream\", \"The Wrestler\" e \"Il cigno nero\", nel 2008 vince il Leone d'oro al miglior film alla Mostra internazionale d'arte cinematografica di Venezia per \"The Wrestler\". Nel 2011 riceve la candidatura all'Oscar al miglior regista per \"Il cigno nero\", mentre nel 2014 dirige Russell Crowe in \"Noah\".\nBiografia.\nDarren Aronofsky nasce a New York in una famiglia ebraica di origini russe e ucraine. Nella sua maturazione, Aronofsky \u00e8 sempre stato creativo e incline all'arte: ama i film classici e si \u00e8 dedicato, adolescente, all'arte dei graffiti. Dopo la scuola superiore, frequenta l'Universit\u00e0 di Harvard per studiare antropologia, film e animazione. Ha presentato la tesi con il film \"Supermarket Sweep\", in cui ha recitato Sean Gullette il quale \u00e8 stato in seguito finalista della National Student Academy Award.\nCarriera.\nNel 1996 Aronofsky incomincia a plasmare le idee originarie per il film \"\u03c0 - Il teorema del delirio\", la cui sceneggiatura \u00e8 ultimata per il 1998, anno in cui ne comincia la produzione. A tale scopo viene scritturato nuovamente Sean Gullette in qualit\u00e0 di protagonista. Il film partecipa al Sundance Film Festival con un buon successo di critica e di pubblico. Aronofsky viene premiato con l'Independent Spirit Award per la miglior sceneggiatura d'esordio.\nAl Festival di Cannes 2000 Aronofsky presenta \"Requiem for a Dream\", basato sul romanzo di Hubert Selby, dove viene ben accolto. Il film si dimostra un moderato successo di pubblico per una produzione indipendente, ma in poco tempo diviene un vero e proprio cult e fa conoscere il regista al pubblico statunitense.\nDopo innumerevoli vicissitudini, defezioni nel cast e riduzione del budget, finalmente Aronofsky porta a completamento \"The Fountain - L'albero della vita\", il suo film pi\u00f9 ambizioso e tribolato, derivante da un soggetto originale del regista e incentrato su una storia d'amore che attraversa i secoli fino ad abbracciare i misteri dell'immortalit\u00e0. Il film divide sia il pubblico sia la critica.\nDopo il lungo periodo dedicato alla realizzazione di \"The Fountain - L'albero della vita\", Aronofsky afferma di voler realizzare il film successivo in un lasso di tempo minore. Cos\u00ec nel 2008 presenta alla 65\u00aa edizione del Festival di Venezia \"The Wrestler\" che si aggiudica il Leone d'oro al miglior film.\n\"Il cigno nero\" \u00e8 il titolo del film successivo. Un thriller psicologico ambientato nel mondo del balletto con protagoniste Natalie Portman, premiata con il Premio Oscar, e Mila Kunis.\nDopo il successo de \"Il cigno nero\" si dedica alla pubblicit\u00e0, firma uno spot pubblicitario per Yves Saint Laurent con protagonista l'attore Vincent Cassel, successivamente realizza uno spot per un mascara della casa di cosmetici Revlon, con Jessica Biel e Pharrell Williams.\nAlla 68\u00aa Mostra internazionale d'arte cinematografica di Venezia del 2011 \u00e8 stato il presidente della giuria del concorso.\nNel novembre del 2011 \u00e8 stato ingaggiato dai Metallica per girare il video del loro singolo \"The View\", estratto dall'ultimo album registrato in collaborazione con Lou Reed, \"Lulu\".\nNel luglio del 2012 ha incominciato le riprese dell'adattamento cinematografico della storia biblica di No\u00e8 con Russell Crowe come protagonista. Il film \u00e8 stato distribuito nelle sale statunitensi il 28 marzo 2014.\nVita privata.\nAronofsky \u00e8 stato fidanzato con l'attrice Rachel Weisz dal 2001 fino al 2010; i due hanno avuto un figlio, Henry Chance (2006).\nDal 2012 al 2015 ha avuto una relazione con Brandi-Ann Milbradt, produttrice cinematografica e televisiva canadese.\nNel novembre 2016 rende nota la sua relazione con l'attrice Jennifer Lawrence, relazione che termina nel novembre dell'anno successivo.\nStile.\nI primi film di Aronofsky erano produzioni a basso budget e utilizzavano montaggi estremamente serrati di inquadrature molto brevi. Mentre mediamente un film di 100 minuti ha 600-700 tagli, \"Requiem for a Dream\" ad esempio si caratterizza per averne pi\u00f9 di 2.000. Altra caratteristica dello stile registico di Aronofsky \u00e8 lo split-screen che viene ampiamente utilizzato insieme a primi piani molto stretti. Spesso nei suoi film Aronofsky alterna primi piani estremizzati a riprese a grandi distanze per creare un senso di isolamento.\nCon \"The Fountain - L'albero della vita\", Aronofsky, pur facendone ampio uso, ha cercato di limitare l'uso di immagini generate al computer utilizzate principalmente al fine di rendere alla perfezione il senso di immenso e di infinito che pervade buona parte delle immagini proposte all'interno della pellicola cos\u00ec come ha usato una regia pi\u00f9 sottile in \"The Wrestler\" e \"Il cigno nero\", meno viscerale al fine di mettere in mostra la recitazione e la narrazione.\nProgetti irrealizzati.\nFin dagli inizi del 2000 il nome di Darren Aronofsky \u00e8 sempre stato legato a molti blockbuster, che il regista ha dovuto abbandonare per i pi\u00f9 disparati motivi:"}
{"id": "566820", "revid": "729019", "url": "https://it.wikipedia.org/wiki?curid=566820", "title": "Kenzo Suzuki (wrestler)", "text": "Tra il 2004 e il 2005 ha militato nella World Wrestling Entertainment, vincendo una volta il WWE Tag Team Championship con Ren\u00e9 Dupr\u00e9e.\nCarriera.\nNew Japan Pro-Wrestling e vari tour (2000\u20132004).\nDopo un passato da giocatore di rugby, Suzuki debutta nel 2000 nella New Japan Pro-Wrestling, sostituendo Goldberg in un match contro Manabu Nakanishi, dove perde. Suzuki nella NJPW, arriva a vincere per due anni la Young Lions Cup, un torneo fra giovani wrestler, nel 2000 e nel 2002. Lotta principalmente in coppia con Hiroshi Tanahashi, in un tag team chiamato The Kings of the Hills. Nel 2003, lascia la New Japan Pro Wrestling, per passare ad altre federazioni.\nNel 2003, Suzuki lascia il Giappone per andare a lottare negli Stati Uniti, nella Major League Wrestling e nella Total Nonstop Action Wrestling.\nWorld Wrestling Entertainment (2004\u20132005).\nAlleanza con Ren\u00e9 Dupr\u00e9e (2004\u20132005).\nNei primi mesi del 2004, Suzuki ha firmato un contratto con la World Wrestling Entertainment e fu mandato nella Ohio Valley Wrestling nel mese di febbraio per allenarsi. Passa pochissimo tempo nella Ohio Valley Wrestling, poich\u00e9 viene immediatamente chiamato a \"SmackDown!\", insieme a sua moglie nella vita reale Hiroko, che intonava la frase \"You cheer Kenzo Suzuki on to the victory!\" in ogni suo match. Il 10 giugno, fa il suo debutto sul ring, battendo Scotty 2 Hotty. Dopo aver sconfitto anche Spike Dudley, ha una breve rivalit\u00e0 con Billy Gunn, che culmina a The Great American Bash, a luglio, dove Suzuki sconfigge Gunn. Caratterizzato per la sua gimmick da Giapponese heel, durante i suoi match, quando la gente intonava i cori \"USA! USA!\" era solito tapparsi le orecchie e inginocchiarsi.\nProprio da questo odio contro gli Stati Uniti, nascer\u00e0 la coppia con il francese Ren\u00e9 Dupr\u00e9e e i due, nell'edizione di \"SmackDown!\" del 9 settembre, sconfiggono Billy Kidman e Paul London, conquistando il WWE Tag Team Championship. Dopo tre mesi esatti di regno, i due perdono i titoli a \"SmackDown!\" contro Rey Mysterio e Rob Van Dam. Dopo aver riprovato a riconquistare i titoli a Armageddon senza successo, la coppia si scioglie e Kenzo inizia a combattere in singolo. Qui, riesce comunque a ben figurare, iniziando una rivalit\u00e0 con John Cena per lo United States Championship, titolo che non riuscir\u00e0 per\u00f2 a conquistare, perdendo contro Cena.\nIn seguito ad un infortunio, viene nuovamente spedito alla Ohio Valley Wrestling per riprendere gli allenamenti. Il 30 giugno 2005, Suzuki e sua moglie Hiroko passano al roster di \"Raw\", dove non riuscir\u00e0 mai a debuttarvi poich\u00e9 la WWE, il 6 luglio 2005, rescinde i contratti dei due.\nCircuito indipendente (2005\u20132010).\nSuzuki e sua moglie fanno ritorno quindi in Giappone, dove combattono per la Hustle, perdendo il loro match di debutto contro Liosazer e Riser Glen. Suzuki combatte anche contro Razor Ramon HG, perdendo dopo un Sunset Flip.\nSuzuki riceve poi un ingaggio in Messico, presso la Consejo Mundial de Lucha Libre (CMLL), insieme a Mark Jindrak, anch'egli appena svincolato dalla WWE. I due iniziano subito a combattere in coppia, avendo una rivalit\u00e0 con Shocker e Universo 2000. Suzuki e Jindrak lottano anche contro vari veterani della CMLL, perdendo i suoi match. Dopo essere stato utilizzato poco, lascia la promotion per andare a lottare nella Asistencia Asesor\u00eda y Administraci\u00f3n. Qui, entra subito nella fazione capitanata da Konnan, la Legion Extranjera. Arriver\u00e0 a lottare anche un match contro Cibernetico per l'AAA World Heavyweight Championship, nel quale per\u00f2 perder\u00e0. Forma poi un tag team con Electroshock e avranno una rivalit\u00e0 con La Parka e Octag\u00f3n. A Triplemania XVI, insieme a Electroshock e Bobby Lashley, sconfigge La Parka, Chessman e Silver King. Al Rey de Reyes 2009, viene eliminato da La Parka il 15 marzo. La fazione di Konnan inizia pian piano ad indebolirsi per poi arrivare alla sospensione di Konnan stesso dal wrestling messicano, lasciano soli Chessman, Electroshock e Suzuki. Quest'ultimo forma poi una alleanza con El Oriental che comunque avr\u00e0 breve durata. Rientrato nella Legion Extranjera, lascia la AAA nel giugno 2010.\nVita privata.\nKenzo Suzuki \u00e8 sposato con Hiroko Suzuki, che ha interpretato il ruolo di sua \"manager\" in WWE."}
{"id": "566823", "revid": "339392", "url": "https://it.wikipedia.org/wiki?curid=566823", "title": "Great American Bash", "text": ""}
{"id": "566824", "revid": "547034", "url": "https://it.wikipedia.org/wiki?curid=566824", "title": "Smart Forfour", "text": "La Smart Forfour \u00e8 una berlina compatta, a due volumi, prodotta dalla casa automobilistica Smart in due serie, la prima dal 2004 al 2006 e, dopo un intervallo di 8 anni, la seconda a partire dal 2014 al 2021, questa volta non pi\u00f9 come berlina a due volumi ma come citycar.\nBreve profilo storico.\nSi tratta del primo modello con il quale il gruppo Daimler, detentore sia del marchio Smart che del marchio Mercedes-Benz (e in quegli anni facente parte del gruppo DaimlerChrysler), tent\u00f2 nel 2004 di penetrare i segmenti delle utilitarie che fino a quel momento vedevano nella fascia premium solo la rediviva Mini passata sotto il controllo della BMW.\nLa prima serie della \"Forfour\" fu progettata e sviluppata in collaborazione con la giapponese Mitsubishi, all'epoca nell'orbita della \"DaimlerChrysler\". In particolare, si scelse di condividere la base meccanica della futura \"Smart\" a 5 porte con quella della Mitsubishi Colt in produzione gi\u00e0 dal 2002. Questo modello non ebbe tuttavia successo, tanto che venne ritirato dai mercati nel 2006, dopo soli due anni di carriera commerciale.\nIl progetto relativo ad una \"Smart\" di segmento superiore a quello della Fortwo fu rispolverato alcuni anni dopo. Stavolta, per\u00f2, si decise che la seconda generazione della Forfour avrebbe utilizzato come base meccanica la stessa della \"Fortwo\", ma con passo allungato in misura idonea allo scopo. L'alleanza con la Renault, risalente al 2010, avrebbe permesso poi di utilizzare il pianale cos\u00ec ottenuto per la Twingo III."}
{"id": "566826", "revid": "767487", "url": "https://it.wikipedia.org/wiki?curid=566826", "title": "Cantone di Niolo-Omessa", "text": "Il Cantone di Niolo-Omessa era una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 12 comuni facenti parte prima della riforma del 2014 erano:"}
{"id": "566830", "revid": "226458", "url": "https://it.wikipedia.org/wiki?curid=566830", "title": "Cantone di Orezza-Alesani", "text": "Il Cantone di Orezza-Alesani era una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 23 comuni facenti parte prima della riforma del 2014 erano:"}
{"id": "566832", "revid": "226458", "url": "https://it.wikipedia.org/wiki?curid=566832", "title": "Cantone di Prunelli di Fiumorbo", "text": "Il Cantone di Prunelli di Fiumorbo era una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 7 comuni facenti parte prima della riforma del 2014 erano:"}
{"id": "566834", "revid": "101768", "url": "https://it.wikipedia.org/wiki?curid=566834", "title": "Finferlo", "text": ""}
{"id": "566835", "revid": "226458", "url": "https://it.wikipedia.org/wiki?curid=566835", "title": "Cantone di Venaco", "text": "Il Cantone di Venaco era una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 7 comuni facenti parte prima della riforma del 2014 erano:\nGli abitanti si chiamano \"I Venachesi\" o \"Simbroi\" (dal greco)"}
{"id": "566836", "revid": "226458", "url": "https://it.wikipedia.org/wiki?curid=566836", "title": "Cantone di Vezzani", "text": "Il Cantone di Vezzani era una divisione amministrativa dell'Arrondissement di Corte.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nI 7 comuni facenti parte prima della riforma del 2014 erano:"}
{"id": "566837", "revid": "1381093", "url": "https://it.wikipedia.org/wiki?curid=566837", "title": "Psalm 69", "text": "Psalm 69 (noto anche come Psalm 69: The Way to Succeed and the Way to Suck Eggs e traslitterato sulla copertina con la parola in greco antico K\u0395\u03a6\u0391\u039b\u0397\u039e\u0398) \u00e8 il quinto album in studio del gruppo musicale statunitense Ministry, pubblicato il 14 luglio 1992 dalla Sire Records.\nDescrizione.\n\u00c8 considerato tra gli album pi\u00f9 significativi della storia dell'industrial metal, e probabilmente l'apice artistico del gruppo, che negli anni successivi non fu pi\u00f9 in grado di replicarne i fasti, n\u00e9 di critica, n\u00e9 di pubblico.\nIl curioso titolo \u00e8 la fusione dei termini in greco antico \"K\u0395\u03a6\u0391\u039b\u0397\", che significa \"testa\" e \"\u039e\u0398\" ovvero \"69\".\nIl suo reale significato \u00e8 relativo all'ambiguit\u00e0 del termine inglese per \"testa\", ovvero \"head\". In quest'ottica \"Head 69\" pu\u00f2 essere tradotto con \"Sesso orale 69\", e va interpretato partendo dal libro \"The Book of Lies\" dell'occultista Aleister Crowley, in cui un capitolo \u00e8 intitolato appunto \"K\u0395\u03a6\u0391\u039b\u0397\".\nNello stesso capitolo, Crowley usa l'espressione \"\"The way to succeed and the way to suck eggs\" per imitare foneticamente \"The way to suck seed and the way to suck eggs\", ovvero \"Il metodo per succhiare il seme e il metodo per succhiare i testicoli\"\" (Aleister Crowley era un fervido sostenitore delle pratiche omosessuali, dettaglio che se possibile rende ancor pi\u00f9 vivida la situazione descritta).\nLa stessa espressione \u00e8 recitata al termine del brano \"Psalm 69\" e viene a volte usata come sinonimo dell'impronunciabile titolo dell'album.\nNon \u00e8 questa la prima volta che i Ministry attuano riferimenti diretti all'opera di Aleister Crowley.\nSi noti ad esempio il brano \"Golden Dawn\", dal nome del culto professato da Crowley nei primi anni di proselitismo, brano contenuto nell'album \"The Land of Rape and Honey\" del 1988, album apertamente anti-nazista.\nPer la prima volta i Ministry impiegano in quest'album campionamenti tratti da personaggi politici di attualit\u00e0, da qui in avanti loro segno distintivo.\nParticolarmente scandaloso fu l'impiego di campionamenti del presidente degli Stati Uniti in carica George H. W. Bush tratti dal suo discorso \"New World Order\" nel brano iniziale intitolato \"N.W.O\".\nIl tema principale del brano, ad oggi il loro pi\u00f9 grande successo commerciale, \u00e8 una violenta e sfacciata critica alla Guerra del Golfo, operazione militare fortemente voluta proprio da Bush senior.\nDegna di nota infine \u00e8 la collaborazione con lo scrittore William S. Burroughs nel brano \"Just One Fix\".\nBurroughs \u00e8 pure presente del videoclip dello stesso brano, che parla delle alterazioni di volont\u00e0 e percezione attuate dalle crisi di astinenza da droghe pesanti."}
{"id": "566839", "revid": "731410", "url": "https://it.wikipedia.org/wiki?curid=566839", "title": "Azotemia", "text": "L'azotemia (dal greco \"azoton\", azoto, e \"haima\", sangue) indica la concentrazione di azoto non proteico nel sangue, prodotto di scarto del metabolismo delle proteine.\nFisiologia.\nLe proteine della dieta contengono mediamente 16 g di azoto ogni 100 g. Una parte di queste proteine pu\u00f2 essere utilizzata dall'organismo per costruire nuove proteine (in particolare nei bambini). Il resto viene distrutto (o sostituisce proteine a loro volta distrutte). Teoricamente, l'azoto assorbito con la dieta, in un adulto sano, deve uguagliare quello escreto con l'urina.\nL'azoto che risulta dalla disgregazione delle proteine, si riversa nel sangue principalmente sotto forma di urea e, in parte pi\u00f9 piccola, sotto forma di altri composti (acido urico, creatina, creatinina, purine, ecc.)\nLa concentrazione della sola urea nel sangue (il suo valore normale) \u00e8 compresa tra 10 e 50\u00a0mg/dL.\nPatologia.\nCome nel caso dell'uremia, anche il termine azotemia viene usato talvolta, per brevit\u00e0, come sinonimo di \"azotemia elevata\".\nL'azotemia superiore a valori normali \u00e8 un segno tipico di varie malattie renali, sebbene possa essere associata anche a patologie di tipo diverso. Pu\u00f2 essere dovuta a una scorretta alimentazione con carenza di carboidrati ed eccesso di proteine."}
{"id": "566840", "revid": "767487", "url": "https://it.wikipedia.org/wiki?curid=566840", "title": "Cantone di Aubusson", "text": "Il Cantone di Aubusson \u00e8 una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 21 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "566842", "revid": "599013", "url": "https://it.wikipedia.org/wiki?curid=566842", "title": "Charles Tatham", "text": "Prese parte alle Olimpiadi di St. Louis del 1904 all'et\u00e0 di 51 anni, conquistando la medaglia d'argento nella spada individuale, sconfitto dal campione cubano Ram\u00f3n Fonst, e nel fioretto a squadre. Giunse al terzo posto nella gara di fioretto individuale. \nNel database del Comitato Olimpico Internazionale le due medaglie individuali di Tatham sono assegnate a Cuba, mentre l'argento nel fioretto a squadre \u00e8 attribuito agli Stati Uniti. Secondo quanto riportato nello \"Spalding's Official Athletic Almanac for 1905 Olympic Games Number\", la competizione a squadre fu vinta dalla squadra cubana che sconfisse una selezione internazionale composta da Tatham, Arthur Fox e Charles Fitzhugh Townsend.\nVinse anche il titolo nazionale di spada nel 1901, 1902 e 1903, del fioretto nel 1901."}
{"id": "566843", "revid": "115618648", "url": "https://it.wikipedia.org/wiki?curid=566843", "title": "Accantonamento", "text": "L'accantonamento \u00e8 l'azione dell'accantonare, cio\u00e8 del mettere da parte. Nel linguaggio militare, con il termine \"accantonamento\" si intende l'alloggiamento temporaneo di reparti militari in luoghi abitati.\nFino ai secoli XVIII e XIV, l'accantonamento \u00e8 stato il metodo pi\u00f9 usato per l'alloggiamento di personale militare nei centri abitati. I militari venivano a vivere temporaneamente nelle case di privati cittadini. Il sistema per\u00f2 era molto dispendioso per i cittadini, cos\u00ec cadde in disuso con il diffondersi delle caserme.\nA partire dal XIX secolo, l'accantonamento ha sostituito il bivacco (accampamento all'aria aperta), perch\u00e9 assicurava una maggiore efficienza degli uomini. La legge prevede che i comuni debbano fornire camere ammobiliate per gli ufficiali, un tetto ed illuminazione per i soldati. In cambio i comuni ospitanti ricevono dall'amministrazione militare un'indennit\u00e0 prestabilita. Oggi l'uso dell'accantonamento \u00e8 molto raro e viene usato solo per esercitazioni di reparti in zone di montagna. In alternativa le truppe si stabiliscono in accampamenti o in luoghi pubblici (come scuole o sedi civili).\nAccantonamenti militari nel mondo.\nIn alcune nazioni gli accantonamenti si sono trasformati con gli anni in quartieri prima, e in vere e proprie citt\u00e0 poi. Questa pratica di dislocamento militare \u00e8 diffusa soprattutto in paesi come l'India, il Pakistan, il Bangladesh, paesi nei quali vi sono citt\u00e0 interamente militarizzate e che hanno il solo scopo di alloggiare reparti militari.\nQuesti sono alcuni tra gli accantonamenti conosciuti in queste regioni:"}
{"id": "566845", "revid": "287204", "url": "https://it.wikipedia.org/wiki?curid=566845", "title": "Cantone di Auzances", "text": "Il Cantone di Auzances \u00e8 una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 35 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "566847", "revid": "112861488", "url": "https://it.wikipedia.org/wiki?curid=566847", "title": "Gery Palazzotto", "text": "Biografia.\nChitarrista rock-jazz, nel 1981 scrive una rock opera (\"Rock Life Opera\") e incide un singolo insieme al gruppo \"Focke Wulf\", che viene distribuito dalla HB Records.\nNel 1984 inizia a collaborare con Radio Rai Sicilia, come autore e conduttore di programmi musicali e di approfondimento, e con il Giornale di Sicilia come critico musicale.\nNel 1988 \u00e8 assunto dallo stesso quotidiano, del quale nel 1995 diviene vicecaporedattore e che abbandona nel 2008.\nNel 2004 scrive il romanzo \"noir\" \"Di nome faceva Michele\", pubblicato da Dario Flaccovio Editore, incentrato sul commissario Giovanni Porzio, definito dalla critica l'\"anti Montalbano\" Il libro viene tradotto in spagnolo e distribuito oltre che in Spagna nei Paesi dell'America Latina.\nNello stesso anno il suo racconto \"Dani che corre\" \u00e8 inserito nella raccolta de \"l'Unit\u00e0\", \"Invito alla festa con delitto\".\nNel 2006 pubblica, sempre per Dario Flaccovio Editore, il romanzo \"Gi\u00f9 dalla rupe\", che vede ancora Giovanni Porzio nei panni del protagonista. Tale romanzo raggiunge le semifinali del prestigioso premio Scerbanenco.\nNel 2007 firma con Giacomo Cacciatore e Valentina Gebbia il libro di racconti \"Fotofinish (romanzo breve)\" per le Edizioni Ambiente.\nNel 2009 \u00e8 autore con Giacomo Cacciatore e Raffaella Catalano della docufiction \"Il mago dei soldi\" prodotta da S e Novantacento.\nNel 2010 firma con Giacomo Cacciatore e Raffaella Catalano il romanzo \"Salina, la sabbia che resta\" anch'esso edito da Dario Flaccovio Editore.\nNel 2011 Giulio Einaudi Editore ripubblica \"Fotofinish\".\nDal 2012 collabora come editorialista e corsivista con l'edizione siciliana de \"la Repubblica\".\nDal 2015 \u00e8 direttore del settore Comunicazione, nuovi media e marketing del \"Teatro Massimo di Palermo.\"\nNel 2017 ha scritto con Salvo Palazzolo l'opera-inchiesta \"Le parole rubate\" dedicata ai misteri della strage di Capaci e della strage di via D'Amelio, e rappresentata in prima assoluta al Teatro Massimo di Palermo. Il 21 marzo 2018 riceve circa 20.000 preferenze, aggiudicandosi il Premio \"Il giornalista pi\u00f9 amato del 2018\" in occasione della Giornata nazionale contro le mafie, organizzata dall'associazione Libera di Don Ciotti, con la partecipazione dell'Ordine Nazionale dei Giornalisti e della Federazione Nazionale Stampa Italiana.\nNel 2019 ha scritto con Salvo Palazzolo l'opera-inchiesta \"I traditori,\" seguito ideale de \"Le parole rubate\", dedicato al depistaggio delle indagini sulla strage di via D'Amelio, e rappresentata in prima assoluta al Teatro Massimo di Palermo. \nNel 2019 ha scritto l\u2019orazione civile \"Butterfly Blues\" per Piano City Palermo \nLavora come consulente giornalistico e ghostwriter presso un grande gruppo editoriale italiano."}
{"id": "566850", "revid": "30610", "url": "https://it.wikipedia.org/wiki?curid=566850", "title": "Jinja Honcho", "text": ""}
{"id": "566853", "revid": "984922", "url": "https://it.wikipedia.org/wiki?curid=566853", "title": "Cantone di Bellegarde-en-Marche", "text": "Il Cantone di Bellegarde-en-Marche era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566854", "revid": "110157", "url": "https://it.wikipedia.org/wiki?curid=566854", "title": "Colb\u00fan", "text": "Colb\u00fan (in mapudungun: \"la pulizia della terra\") \u00e8 un comune del Cile centrale, nella provincia di Linares, regione del Maule.\nDati.\nIl comune ha una popolazione di 17.000 abitanti circa e il suo territorio si estende per 2.900\u00a0km\u00b2. Colb\u00fan confina a ovest con Yerbas Buenas; a sud ovest con Linares e Longav\u00ed; a nord con San Clemente, (provincia di Talca); a est e sud est, con l'Argentina e a sud, con San Fabi\u00e1n, (provincia di \u00d1uble) e Parral. La capitale del comune \u00e8 il borgo omonimo, con 3.679 abitanti (2002).\nStoria.\nIl comune di Colb\u00fan \u00e8 stato fondato ufficialmente il 30 dicembre, 1927. Prima di quella data il comune \u00e8 stato denominato Panim\u00e1vida ed ha avuto la sua capitale in quella localit\u00e0. Il comune di Panim\u00e1vida era stato fondato 6 maggio, 1906.\nAmministrazione comunale.\nIl sindaco di Colb\u00fan \u00e8 Hans Heyer Gonz\u00e1lez (Rinnovamento Nazionale) ed i consiglieri sono:\nDintorni di Colb\u00fan.\nNel comune si trovano due localit\u00e0 famose per le loro terme: \"Termas de Quinam\u00e1vida\" e \"Termas de Panim\u00e1vida\". Per di pi\u00f9, il comune concentra l'industria idroelettrica della regione, con le importanti centrali idroelettriche di Colb\u00fan e di Machicura. La diga e lago artificiale de Colb\u00fan \u00e8 diventato un frequentato centro per ricreazione e sport acquatici anche se questi dipendono, naturalmente, dai livelli d'acqua, che tendono ad essere piuttosto variabili.\nVicino a Panim\u00e1vida si trova il villaggio di Rari, famoso per i multicolori mestieri in \"crin\" (peli di cavallo) fatti a mano per esperte artigiane."}
{"id": "566855", "revid": "984922", "url": "https://it.wikipedia.org/wiki?curid=566855", "title": "Cantone di Chambon-sur-Voueize", "text": "Il Cantone di Chambon-sur-Voueize era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566856", "revid": "767487", "url": "https://it.wikipedia.org/wiki?curid=566856", "title": "Cantone di P\u00e9ronne", "text": "Il Cantone di P\u00e9ronne \u00e8 una divisione amministrativa dell'Arrondissement di P\u00e9ronne.\nA seguito della riforma complessiva dei cantoni del 2014 \u00e8 passato da 21 a 60 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "566857", "revid": "15756", "url": "https://it.wikipedia.org/wiki?curid=566857", "title": "Majestic 12", "text": "Majestic-12 o Majic12 (talora abbreviata in MJ-12, MJ-XII, Majestic Trust) \u00e8 il nome in codice di un'organizzazione segreta statunitense costituitasi nel 1947 per ordine del presidente Harry Truman.\nSecondo chi ne sostiene l'esistenza, detta organizzazione si compone di scienziati, militari e dirigenti governativi di massimo livello e sarebbe al centro e giustificherebbe le diffuse teorie del complotto in base alle quali i governi tengono nascoste ai cittadini vitali informazioni, in particolare quelle riguardanti contatti di extraterrestri con umani.\nLo scopo.\nSecondo i sostenitori della sua esistenza, lo scopo di questa organizzazione sarebbe stata l'investigazione sulle attivit\u00e0 degli UFO, concretizzatasi con l'incidente del luglio 1947, durante il quale, uno di essi sarebbe precipitato a Roswell, una localit\u00e0 del Nuovo Messico (il cosiddetto \"Incidente di Roswell\"). Questa presunta organizzazione avrebbe avuto un ruolo importante nella cosiddetta \"UFO conspiracy\", un'operazione di insabbiamento dell'incidente ispirata dal governo statunitense e portata avanti dai vertici.\nLa documentazione controversa.\nA sostegno dell'esistenza del gruppo \u00e8 indicata una serie di documenti controversi (una raccolta di dati nota come Project Blue Planet) emersi per la prima volta nel 1984, e subito al centro di un acceso dibattito. I documenti affermano che il Majestic 12 venne creato per ordine del presidente Truman, il 24 settembre del 1947, su consiglio di Vannevar Bush e del Segretario della Difesa James Forrestal. Bush sarebbe stato eletto alla direzione del gruppo. Ecco il testo originale, tradotto in italiano, della lettera di accompagnamento di Truman a Forrestal.\nLa smentita degli organi ufficiali.\nL'esistenza di tale organizzazione venne smentita da alcune agenzie governative statunitensi, affermando che questi documenti erano frutto di un imbroglio. Secondo un'indagine condotta dall'FBI i documenti erano contraffatti con firme false, opinione confermata anche dall'AFOSI (Air Force Office of Special Investigation) e dall'ufficio di controspionaggio dell'US Air Force. Le opinioni tra gli ufologi erano controverse.\nI documenti autentici.\nOltre ad alcune testimonianze di presunti scienziati coinvolti nel progetto, nel 1978, vennero alla luce alcuni documenti canadesi, risalenti al 1950 e al 1951.\nQuesti menzionano l'esistenza di studi strettamente confidenziali sugli Ufo, di un gruppo operante all'interno del Pentagono presso lo US Research and Development Board, con a capo proprio Vannevar Bush. Il nome dell'organizzazione non viene menzionato, tuttavia questi documenti sono considerati, dai sostenitori dell'esistenza della societ\u00e0, la pi\u00f9 autorevole evidenza che un gruppo di questo genere sia veramente esistito.\nNSC 5412/2 Special Group.\nTalvolta l'MJ-12 \u00e8 associato dalla recente letteratura cospirativa, al segretissimo \"NSC 5412/2 Special Group\", creato dal presidente Dwight Eisenhower nel 1954. Tale struttura tuttavia non avrebbe avuto esclusivamente specifici compiti di ricerca nel campo ufologico e come tutti i pi\u00f9 importanti centri di intelligence formatisi durante la Guerra Fredda, avrebbe avute le autorizzazioni previste per le questioni riguardanti la sicurezza nazionale. La segretezza di questa organizzazione sarebbe stata cos\u00ec ristretta che solo il presidente ne era informato. Il collegamento fra MJ-12 e un gruppo della CIA, fa pensare, ai gruppi cospirativi, che l'MJ-12 fosse una copertura di un gruppo occulto di potere e che gli UFO fossero il nome in codice per indicare gli alieni comunisti.\nI principali responsabili del NSC 5412/2 furono:\nStoria.\nLa fonte principale a sostegno dell'ipotesi dell'esistenza del MJ-12 \u00e8 una serie di documenti inviati ad un anonimo ufologo nel 1982. La primissima menzione dell'MJ-12 risalirebbe tuttavia a un documento consegnato nel 1980 a Paul Bennewitz in risposta ad una campagna di disinformazione lanciata contro di lui, dopo che aveva frainteso, o diffuso, un progetto segreto dell'Air Force nel quale si parlava di attivit\u00e0 Ufo sulla Terra. Dato che la maggioranza delle informazioni che Bennewitz riceveva erano false, si preoccup\u00f2 immediatamente di verificare l'autenticit\u00e0 di tale documento.\nUna frase di tale documento affermava: \u00abPosizione ufficiale del governo degli Stati Uniti: il Progetto Acquario \u00e8 (sic) ancora classificato TOP SECRET; non si autorizza alcuna diffusione esterna, l'accesso \u00e8 limitato all'\"MJ DODICI\"\u00bb.\nGreg Bishop scrive: \u00abFu la prima volta, verso la fine del 1980, che un documento faceva trapelare il sospetto sull'esistenza di un'organizzazione governativa chiamata 'MJ DODICI', in grado di controllare le informazioni sugli UFO\u00bb. Questa affermazione ha avuto un enorme impatto sull'ufologia degli anni '80 e '90 del XX secolo, divenendone di fatto la colonna portante.\nPubblicazione del caso.\nLa vicenda MJ-12 fu resa pubblica nel 1984 (anche se gi\u00e0 dal 1982 ufologo William Moore era in contatto con informatori dell'Intelligence). Il produttore televisivo e ufologo amatoriale Jamie Shandera ricevette per posta un filmato da un mittente anonimo in cui erano presentati due documenti: il primo, attribuito a Harry Truman, di autorizzazione alla formazione di una commissione chiamata MJ 12 per la valutazione dell'evento di Roswell del 1947; il secondo, del 1952 era attribuito all'MJ-12 come riassunto informativo per il neo-presidente Eisenhower in cui si descrivevano le investigazioni e l'occultamento dell'incidente della \u00abnave spaziale aliena\u00bb di Roswell. Tutti i presunti membri dell'MJ-12 erano militari e scienziati di altissimo livello e tutti, (eccetto Edward Teller) morirono prima della diffusione del primo documento.\nElenco dei presunti membri del Majestic-12.\n(Quattro di queste persone sono state menzionate in documenti che trattavano attivit\u00e0 Ufo: Menzel ha scritto diversi libri di smentita; Hillenkoetter fu un membro del NICAP, mentre Twining e Vandenberg sovraintendevano al primo gruppo investigativo dell'Air Force chiamato Project Sign).\nLa trasmissione televisiva.\nShandera e Moore parlarono di questo caso nel corso della trasmissione televisiva \"UFO cover-up? Live!\" andata in onda il 14 ottobre 1988 sulla rete NBC, dove furono trasmesse anche le interviste ai sedicenti agenti dell'Intelligence \"Falcon\" e \"Condor\". Tuttavia, questa rivelazione rimase un evento marginale in campo ufologico, fino alla pubblicazione del libro di Timothy Good \"Above Top Secret\" nel 1988. Anche il Good afferm\u00f2 di aver ricevuto foto e documenti da un mittente anonimo.\nL'indagine dell'F.B.I..\nAnche l'Fbi indag\u00f2 su tali documenti, dopo alcune segnalazioni di cittadini che avevano ricevuto plichi anonimi contenenti fotocopie dei documenti M12. L'FBI giunse alla conclusione che fossero \"Bogus\" (cio\u00e8 dei falsi) e che qualcuno li aveva illecitamente diffusi. I documenti dell'inchiesta dell'FBI sono disponibili tramite il FOIA. Da allora sono venuti alla luce altri documenti dall'autenticit\u00e0 altrettanto controversa. Susan Wright ipotizz\u00f2 che fossero dei falsi frutto di operazioni di disinformazione. Altri hanno speculato che la sigla, MJ-12, sia un altro nome per identificare in realt\u00e0 il gruppo Interplanetary Phenomenon Unit, un'organizzazione militare attiva per un decennio dal 1940 al 1950.\nArgomenti contro.\nPer ricapitolare, i documenti che menzionano l'MJ-12 sono:\nArgomenti contrari all'autenticit\u00e0 dei documenti riguardanti l'MJ-12:\nDocumenti Informativi e lettera di Truman.\nSono stati individuati alcuni particolari, che potrebbero dimostrare la falsit\u00e0 di tali documenti informativi:\nMJ-12 nella successiva teoria della cospirazione.\nIn breve tempo, dopo la sua rivelazione, l'MJ-12 venne utilizzato per giustificare altre presunte cospirazioni; nei lavori di Milton William Cooper, e soprattutto nel libro: \"Behold A Pale Horse\", \u00e8 l'elemento chiave che, al di l\u00e0 delle prove, induce nel lettore, la sensazione che tutta la societ\u00e0 sia permeata da cospirazioni, elemento che ha generato forti critiche. Alcuni di queste ultime versioni insistono che la \"M\" in \"MJ-12\" non significhi \"Majestic\", ma \"Majority\". Molte teorie affermano che tale organizzazione sia ancora attiva.\nSecondo la testimonianza di Dan Burish, si crede che il Majestic-12 sia oggi di fatto un gruppo che lavora per il Commitee of the Majority, un'organizzazione massonica che coordina i contatti con alieni presenti sulla terra, e le operazioni volte a formare un Nuovo ordine mondiale. Secondo questa teoria, l'MJ-12 \u00e8 responsabile di tutte le operazioni scientifiche svolte nell'Area 51, a Base Dulce e presso l'installazione di Frenchmman's Mountain. La teoria della cospirazione suggerisce inoltre che l'MJ-12 abbia un potere enorme (ma non come gli Illuminati), e che stia progettando la creazione di un governo mondiale. Gli scettici fanno notare che se persino l'esistenza del MJ-12 \u00e8 dubbia, ovviamente lo \u00e8 gran parte della cospirazione. Sempre in accordo con tali teorie, il Majestic 12 fu creato per una serie di \"modesti\" obiettivi: coprire le attivit\u00e0 sulla Terra degli alieni, accordarsi con loro per ottenere tecnologia in cambio di cavie umane per test biologici.\nL'MJ-12 ai giorni nostri.\nMolte teorie affermano che l'MJ-12 sia tuttora attivo. Il ricercatore ufologico Bill Hamilton ritiene di aver identificato gli attuali membri dell'organizzazione. Secondo questo ricercatore Gordon Novel \u00e8 un individuo coinvolto in diverse cospirazioni della CIA: nel Watergate e nell'investigazione di Jim Garrison sull'assassinio del presidente degli Stati Uniti John F. Kennedy.\nSiccome il presidente Kennedy aveva l'obbiettivo di porre termine al cover-up sull'organizzazione, Gordon Novel molto probabilmente venne coinvolto nel suo assassinio. Sempre secondo questo ricercatore, Novel \u00e8 un abile manipolatore di eventi il cui scopo \u00e8 di venire in possesso di tecnologia aliena per mantenere e aumentare il proprio potere. Inoltre, per poter finanziare gli enormi costi per la ricerca e la sicurezza, Novel si sarebbe macchiato di diversi assassini legati al traffico di stupefacenti. Novel background and interview\nErick Walker \u00e8 un altro testimone che confermerebbe l'attuale esistenza dell'MJ-12.\nQuando venne contattato, Walker afferm\u00f2 che sapeva della sua esistenza fin dalla sua formazione nel lontano 1947. Come per Novel, in un'intervista rilasciata verso la fine del 1990 Walker afferm\u00f2 che l'organizzazione era composta principalmente da Americani ma anche da stranieri. Secondo le sue affermazioni questi individui sono un gruppo di persone molto elitario, ma ripetutamente cerc\u00f2 di scoraggiare l'intervistatore nel saperne di pi\u00f9, in quanto non vi erano ulteriori possibilit\u00e0 per approfondire l'argomento.\nSecondo un articolo pubblicato dal DNA Magazine del 6 luglio, 2006, e una serie di interviste del Dr Dan Burish, (un presunto impiegato governativo da pi\u00f9 di 20 anni all'interno dell'MJ-12) al programma Jeff Rense Radio del 6 luglio e del 13 luglio 2006, i presunti membri direttivi dell'MJ-12 sono:\nNel tentativo di provarne l'autenticit\u00e0, il Dr Burish ha inviato sul sito http://www.eaglesdisobey.net. le sue credenziali. Anche se le sue affermazioni sono ancora da verificare, \u00e8 provato che il Dr Burish \u00e8 un impiegato del Governo degli Stati Uniti.\nRiferimenti nella cultura di massa.\nI Majestic-12 sono presenti nella seconda stagione della serie Netflix (tratta dall'omonimo fumetto di GerardWay e GabrielB\u00e1) The Umbrella Academy. Nella serie il dodicesimo membro \u00e8 Sir. Reginald Hargreeves, padre adottivo dei sette protagonisti."}
{"id": "566861", "revid": "984922", "url": "https://it.wikipedia.org/wiki?curid=566861", "title": "Cantone di Ch\u00e9n\u00e9railles", "text": "Il Cantone di Ch\u00e9n\u00e9railles era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566863", "revid": "767487", "url": "https://it.wikipedia.org/wiki?curid=566863", "title": "Cantone di La Courtine", "text": "Il Cantone di La Courtine era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566864", "revid": "1305772", "url": "https://it.wikipedia.org/wiki?curid=566864", "title": "Spike Dudley", "text": "Ricordato per essere stato parte della \"stable\" dei Dudley Boyz con Bubba Ray Dudley e D-Von Dudley, in carriera ha vinto otto volte il WWE Hardcore Championship, due volte l'ECW World Tag Team Championship (con Balls Mahoney) e una volta ciascuno il WWE World Tag Team Championship (con Tazz), il WWE European Championship e il WWE Cruiserweight Championship.\nIn carriera ha militato anche nella Total Nonstop Action tra il 2006 e il 2007, esibendosi con il ring name Brother Runt.\nCarriera.\nExtreme Championship Wrestling (1995\u20132001).\nMatthew Hyson entr\u00f2 nella Extreme Championship Wrestling nel 1995 con il ring name Little Spike Dudley, membro dei Dudley Boyz. La sua \"gimmick\" era quella di un hippie con una cravatta colorata e i capelli lunghi e aveva molti richiami alla droga, come le iniziali del suo nome (LSD) e la sua finisher detta \"Acid Drop\".\nIn seguito Spike si separ\u00f2 dai fratelli e vinse due volte l'ECW World Tag Team Championship in coppia con Balls Mahoney.\nWorld Wrestling Entertainment (2001\u20132005).\nNel 2001 pass\u00f2 alla World Wrestling Entertainment, dove il suo ring name fu accorciato in Spike Dudley e tutti i richiami alla droga scomparvero (la sua finisher fu rinominata \"Dudley Dog\").\nSpike fece il suo debutto nel marzo del 2001, aiutando i Dudley Boyz a vincere il WWE World Tag Team Championship contro Edge e Christian; nacque quindi una storia tra Spike e Molly Holly che fece arrabbiare sia i Dudley Boyz sia gli Holly Cousins (Crash e Hardcore Holly), portando ad una faida fra le due coppie.\nVincer\u00e0 in seguito il WWF European Championship e il WWF Hardcore Championship ma lotter\u00e0 soprattutto nella categoria di coppia, vincendo i WWF Tag Team Championships con Tazz, sconfiggendo proprio i suoi fratelli.\nNel 2004 passer\u00e0 nel roster di SmackDown! dove riuscir\u00e0 a vincere il WWE Cruiserweight Championship. Qui torner\u00e0 a fianco dei suoi fratelli iniziando una faida con Rey Mysterio. Partecipa alla Royal Rumble dove non riesce nemmeno ad entrare nel ring. Viene infatti colpito da Kane con una chokeslam.\nIl 5 luglio 2005 Spike viene licenziato dalla WWE insieme ad altri sette wrestler.\nCircuito indipendente (2005\u20132006).\nAnche se il nome Spike Dudley era stato creato prima che Hyson arrivasse in WWE, per una intricata faccenda i diritti appartenevano alla WWE, che costringe quindi Hyson a non usare il nome Spike Dudley. Hyson inizia quindi a lottare nel circuito indipendente con il ring name Matt Hyson. Hyson lotter\u00e0 anche ad Hardcore Homecoming, evento organizzato da Shane Douglas in onore della ECW.\nTotal Nonstop Action (2006\u20132007).\nHyson pass\u00f2 quindi nella Total Nonstop Action Wrestling nel 2006 debuttando durante l'edizione di iMPACT! del 13 aprile e salvando Brother Devon (l'ex D-Von Dudley) dall'attacco del Team Canada. In TNA Hyson inizia a lottare col nome Brother Runt entrando nel Team 3D (nuovo nome per indicare i Dudley Boyz), avendo faida contro Abyss e la James Gang. Soprattutto contro il mostro la rivalit\u00e0 \u00e8 particolarmente accesa, e Runt in questo periodo ritrova la vecchia personalit\u00e0 che aveva in ECW, e nonostante i fratelli Brother Ray &amp; Brother Devon, prendendosi una pausa, gli suggeriscano di impegnarsi nella X Division, Runt va all'attacco di Abyss e lo affronta a TNA Hard Justice 2006 subendo una cocente sconfitta. Nelle settimane successive il feud continua, con l'inserimento di Raven che sembra essere il mentore di Runt nelle sue battaglie contro il mostro, dal momento che lo stesso Raven interviene subito dopo la conclusione del 10.000 Thumbtacks match che Runt perde nuovamente contro Abyss per salvare il \"Giant Killer\", il quale per\u00f2 non ricambia il favore e connette una \"Acid Drop\" sullo stesso Raven dopo l'Hangman's Horror match che Raven perde contro Abyss in una puntata di iMPACT!; si arriva cos\u00ec a TNA No Surrender 2006 dove i 3 si affrontano in un match senza squalifiche, ed \u00e8 ancora Abyss a portarsi a casa la vittoria.\nNel mese di ottobre la rivalit\u00e0 continua iperterrita con l'aggiunta di Samoa Joe in un Monster's Ball match da svolgersi a Bound for Glory 2006 con arbitro speciale Jake Roberts: Joe alla fine si aggiudica il match di fronte ai 4.400 spettatori di Detroit.\nCircuito indipendente (2007\u20132015).\nNell'agosto 2007 Hyson lasci\u00f2 la TNA; in seguito si accas\u00f2 alla Combat Zone Wrestling e inizi\u00f2 a lottare in diverse federazioni del circuito indipendente. Successivamente \u00e8 tornato in TNA nel Team 3D contro i Nasty Boys e Jimmy Hart e per il PPV One Night Only ovvero Hardcore Justice facendo coppia con Jeff Hardy battendo il Team 3D (diventati Aces &amp; 8s) sconfiggendoli in un Tag Team Tables match."}
{"id": "566865", "revid": "984922", "url": "https://it.wikipedia.org/wiki?curid=566865", "title": "Cantone di Roisel", "text": "Il Cantone di Roisel era una divisione amministrativa dell'Arrondissement di P\u00e9ronne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "566871", "revid": "984922", "url": "https://it.wikipedia.org/wiki?curid=566871", "title": "Cantone di Crocq", "text": "Il Cantone di Crocq era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566873", "revid": "287204", "url": "https://it.wikipedia.org/wiki?curid=566873", "title": "Cantone di \u00c9vaux-les-Bains", "text": "Il Cantone di \u00c9vaux-les-Bains \u00e8 una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 17 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "566874", "revid": "287204", "url": "https://it.wikipedia.org/wiki?curid=566874", "title": "Cantone di Felletin", "text": "Il Cantone di Felletin \u00e8 una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 19 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "566875", "revid": "110157", "url": "https://it.wikipedia.org/wiki?curid=566875", "title": "Cantone di Gentioux-Pigerolles", "text": "Il Cantone di Gentioux-Pigerolles era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566876", "revid": "984922", "url": "https://it.wikipedia.org/wiki?curid=566876", "title": "Cantone di Roy\u00e8re-de-Vassivi\u00e8re", "text": "Il Cantone di Roy\u00e8re-de-Vassivi\u00e8re era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566877", "revid": "984922", "url": "https://it.wikipedia.org/wiki?curid=566877", "title": "Cantone di Saint-Sulpice-les-Champs", "text": "Il Cantone di Saint-Sulpice-les-Champs era una divisione amministrativa dell'Arrondissement di Aubusson.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566881", "revid": "767487", "url": "https://it.wikipedia.org/wiki?curid=566881", "title": "Cantone di Combles", "text": "Il Cantone di Combles era una divisione amministrativa dell'Arrondissement di P\u00e9ronne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "566888", "revid": "767487", "url": "https://it.wikipedia.org/wiki?curid=566888", "title": "Cantone di Chaulnes", "text": "Il Cantone di Chaulnes era una divisione amministrativa dell'Arrondissement di P\u00e9ronne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "566889", "revid": "554814", "url": "https://it.wikipedia.org/wiki?curid=566889", "title": "Lingua khmer", "text": "La lingua khmer () \u00e8 una lingua mon khmer parlata in Cambogia, Vietnam e Thailandia.\nDistribuzione geografica.\n\u00c8 la lingua parlata dal popolo Khmer, il gruppo etnico ivi predominante e presente anche nel delta del Mekong e nella regione thailandese dell'Isan.\nSecondo l'edizione 2009 di \"Ethnologue\", il khmer \u00e8 parlato da oltre 12 milioni di persone in Cambogia, da un milione di persone in Vietnam, e, nella variante settentrionale, da un milione di persone in Thailandia. Nel 2019, i parlanti madrelingua (L1) sono 16,6 milioni.\nLingua ufficiale.\nLa lingua khmer \u00e8 lingua ufficiale della Cambogia.\nDialetti e lingue derivate.\nNello standard ISO 639-3 vengono attribuiti codici distinti alle due varianti della lingua khmer:\nClassificazione.\nAppartiene alla famiglia delle lingue austroasiatiche.\nStoria.\nSia il sanscrito che il pali, veicolati tramite la diffusione del buddismo e dell'induismo, hanno avuto una considerevole influenza sulla lingua. Causa la relativa vicinanza geografica, la lingua khmer \u00e8 stata influenzata anche dal thailandese e dal laotiano, e viceversa. Inoltre diversi termini sono stati assorbiti dal francese durante la dominazione coloniale.\nLo khmer \u00e8 diverso dalle lingue pi\u00f9 vicine (thailandese, laotiano e vietnamita) perch\u00e9 non \u00e8 una lingua tonale.\nGrammatica.\nUtilizza una sintassi di tipo Soggetto Verbo Oggetto ed \u00e8 una lingua di tipo isolante, ma con l'uso di prefissi e infissi per derivazioni di tipo lessicale.\nSistema di scrittura.\nLa lingua khmer \u00e8 scritta con l'alfabeto khmer, che \u00e8 propriamente un alfasillabario o abugida."}
{"id": "566892", "revid": "1318658", "url": "https://it.wikipedia.org/wiki?curid=566892", "title": "John James Audubon", "text": "Biografia.\nNato nella colonia francese di Santo Domingo (ora Haiti), suo padre era proprietario di una piantagione di canna da zucchero. Figlio illegittimo dell'ufficiale di marina francese Jean Audubon e di Jeanne Rabin, fu battezzato con il nome di Jean-Jacques Rabin, e una teoria complottista lo identifico' addirittura con Luigi XVII di Francia. La madre mor\u00ec pochi mesi dopo la sua nascita a causa di una malattia tropicale della quale soffriva sin dal suo arrivo nell'isola. Studi\u00f2 a Parigi, presso l'atelier di Jacques-Louis David di cui fu allievo.\nCuriosit\u00e0.\nAudubon, e in particolare il libro \"The Birds of America\", sono stati presi come spunto da Douglas Preston e Lincoln Child per la trama del thriller intitolato \"L'isola della follia\"."}
{"id": "566895", "revid": "4175", "url": "https://it.wikipedia.org/wiki?curid=566895", "title": "Amaro Varela Amancio", "text": ""}
{"id": "566904", "revid": "124350800", "url": "https://it.wikipedia.org/wiki?curid=566904", "title": "Fatti di Sarzana", "text": "Con l'espressione fatti di Sarzana si fa riferimento agli accadimenti del 21 luglio 1921, quando si registrarono diversi scontri armati avvenuti nella citt\u00e0 di Sarzana tra squadre d'azione fasciste e Carabinieri reali e altri aggregati del Regio Esercito, cui seguirono, ad opera della popolazione civile e degli Arditi del Popolo, alcuni episodi, pur violenti, di resistenza antifascista spontanea in risposta alle iniziali violenze squadriste. Si tratta di uno dei pochi episodi di resistenza armata all'ascesa del fascismo in Italia.\nAll'alba del 21 luglio 1921, nella citt\u00e0 di Sarzana, all'epoca in provincia di Genova, giunse una colonna di circa 500 squadristi comandati da Amerigo Dumini e Umberto Banchelli, con l'obbiettivo di assaltare la citt\u00e0 e recarsi alla Fortezza Firmafede per liberare alcuni fascisti che vi erano incarcerati, fra cui il fondatore del fascio di combattimento carrarese Renato Ricci, ritenuti responsabili degli atti di violenza e degli omicidi avvenuti nei giorni precedenti. Il prefetto di Genova, per proteggere la citt\u00e0 da ulteriori assalti fascisti, aveva ordinato l'invio di un nutrito numero di carabinieri e di militari in citt\u00e0, al comando di Guido Jurgens, i quali fronteggiarono i fascisti, che durante la giornata di scontri persero quattordici uomini, ottenendo infine la liberazione di Ricci grazie all'intervento politico del procuratore filofascista di Massa.\nStoria.\nAntefatti.\nLa Liguria, almeno al principio del 1921, sembrava ancora immune dalla violenza fascista che gi\u00e0 imperversava nelle regioni vicine come Toscana, Lombardia ed Emilia-Romagna. Alcuni fasci si erano gi\u00e0 costituiti o erano in procinto di farlo, mentre il movimento operaio, dopo il fallimento dell'occupazione delle fabbriche, sembrava sulla difensiva e non mostrava segni di ripresa. Anzi, il movimento operaio con la scissione del partito socialista avvenuta durante il XVII Congresso di Livorno svoltosi tra il 15 e il 21 gennaio 1921, perse quasi del tutto la residua capacit\u00e0 di resistenza politica. Il neonato Partito Comunista d'Italia, nato dalla scissione di Livorno, divenne l'ala pi\u00f9 estremista della sinistra italiana, e in quanto tale i suoi leader non avevano ancora perso le speranze riguardo ad una rivoluzione proletaria, diventando cos\u00ec anche il partito pi\u00f9 deciso nella lotta al fascismo, ritenuto lo \"scudo\" con cui la borghesia difendeva i suoi interessi. L'incapacit\u00e0 delle organizzazioni sindacali e della sinistra a trovare punti d'incontro indebolirono la loro posizione; con i comunisti convinti che la rivoluzione in Italia fosse dietro l'angolo, e con i socialisti alle prese con problemi interni, gi\u00e0 a gennaio, per dirla come Pietro Nenni: \u00abcominci\u00f2 la tragedia del proletariato italiano\u00bb. A sfruttare questa situazione attraverso un miscuglio di opportunismo, concessioni e discorsi pronunciati nei diversi comizi e adattati alle circostanze, fu proprio Benito Mussolini gi\u00e0 nelle elezioni del maggio 1921. Il 6 marzo si svolse a Genova il primo Congresso regionale dei fasci di combattimento, in una adunata che assunse i caratteri del fascismo conformistico e in linea con il programma milanese che Mussolini voleva rispecchiasse. Il 7 aprile il fascismo conflu\u00ec formalmente nei Blocchi Nazionali capeggiati da Giovanni Giolitti (il quale credeva di riuscire a contenere gli eccessi fascisti inserendoli nel gioco parlamentare), ma tutto questo avvenne parallelamente con l'escalation di violenze squadriste che andavano moltiplicandosi in tutta la Liguria.\nSezioni del fascio sorsero ovunque nella regione, mentre le violenze e gli incidenti diventavano sempre pi\u00f9 duri e frequenti, con i fascisti che bastonavano oppositori politici e devastavano circoli, camere del Lavoro, cooperative e Societ\u00e0 di mutuo soccorso. Malgrado questi avvenimenti, e malgrado gli incidenti fossero di dominio pubblico, i consensi attorno al fascismo non diminuirono, soprattutto grazie alla connivenza goduta dai fascisti nei reparti della Guardia regia, nei funzionari di Polizia, nei quadri intermedi dell'esercito, nei Carabinieri e senza contare l'appoggio della stampa borghese, che permise loro di avvantaggiarsi nelle elezioni politiche del 15 maggio 1921. Ad esempio i quotidiani liguri come il \"Corriere Mercantile\", di propriet\u00e0 della famiglia Piaggio e \"Il Secolo XIX\", di propriet\u00e0 dei Perrone, cui Mussolini era debitore per i finanziamenti ricevuti per il suo \"Il Popolo d'Italia\", si prodigarono molto a minimizzare le violenze dei fascisti e allo stesso tempo accusare socialisti e comunisti, denunciando le \u00abviolenze rosse\u00bb per indirizzare l'opinione pubblica.\nLa risposta socialista alle violenze fu peraltro del tutto inadeguata; cercando di rimanere su un terreno legalitario i socialisti cercarono di disciplinare il loro movimento con istruzioni rivolte a evitare provocazioni, evitare rappresaglie e informare prontamente il Comitato senza adottare soluzioni inconsulte. Di diverso parere furono i comunisti e gli Arditi del Popolo, che al contrario ribattevano alle violenze - talvolta ottenendo risultati come a Sarzana - ma pi\u00f9 spesso soccombendo.\nI risultati del 15 maggio premiarono i socialisti, ma all'interno dei Blocchi anche il movimento fascista ottenne ottimi risultati. A Giolitti successe Ivanoe Bonomi, che costitu\u00ec un governo di coalizione tra liberali, popolari e socialisti riformisti, ma ad avvantaggiarsi fu soprattutto Mussolini, il quale dopo il fiasco del 1919 vedeva coronati i suoi sforzi. Intanto la crisi economica che colp\u00ec le grandi industrie nazionali nel dopoguerra non accennava a placarsi, e con essa nemmeno le violenze squadriste che trovavano terreno fertile nella connivenza dei grossi industriali che grazie alle azioni dei fascisti cercavano di contenere le proteste e gli scioperi operai. Pi\u00f9 specificamente nella zona di La Spezia, le miniere di Luni, la Vickers-Terni e tutte le officine meccaniche, metallurgiche e navali della zona conobbero una profonda crisi e inevitabili licenziamenti a causa della mancanza delle commesse che negli anni della guerra gli erano garantite dal governo, aumentando cos\u00ec il \u00abfermento\u00bb tra la classe operaia che inficiava nell'ordine pubblico gi\u00e0 pesantemente provato dalle violenze fasciste. Fu questo il clima che precedette i fatti di Sarzana, alla cui origine stavano due eventi recenti tra loro collegati, uno a carattere locale e uno nazionale: il primo era che la citt\u00e0 veniva dipinta dal colonnello dei Carabinieri Nestore Cantuti in una relazione destinata al prefetto di Genova \u00abun pericoloso covo di sovversivi di ogni genere\u00bb, che dopo le elezioni amministrative risultava a guida socialista (mentre La Spezia e Carrara erano confluite nel Blocco Nazionale) dove il sindaco Pietro Arnaldo Terzi veniva descritto come \u00abelemento pericoloso nella mente pi\u00f9 che del braccio\u00bb per le sue indubbie capacit\u00e0 oratorie, \u00abdi principi rivoluzionari, antimilitarista, non dei pi\u00f9 scalmanati\u00bb; il secondo era che in Italia socialisti e fascisti stavano tentando la cosiddetta \u00abpacificazione\u00bb che avrebbe consentito quel \"modus vivendi\" alle componenti di rilievo del paese, che almeno nelle intenzioni avrebbe semplificato il superamento della grave emergenza economica. Il fascismo squadrista non accett\u00f2 mai questa volont\u00e0 di pacificazione, e da ci\u00f2 scatur\u00ec una nuova ondata di violenze, che nella zona di La Spezia e della Lunigiana fu animato dagli squadristi toscani, soprattutto provenienti dal Fascio di Carrara, sotto la guida dell'\u00abattivo e dinamico\u00bb Renato Ricci, da poco rientrato da Fiume dopo l'avventura d'annunziana.\nLa struttura organizzativa dello squadrismo in Lunigiana, e nella striscia costiera a cavallo tra Liguria e Toscana, aveva il suo centro nevralgico nelle citt\u00e0 di Massa e di Carrara, nelle quali pot\u00e9 instaurarsi senza incontrare ostacoli n\u00e9 da parte della forza pubblica n\u00e9 da parte della magistratura. \nL'\u00aboffensiva antisovversiva\u00bb degli squadristi toscani segn\u00f2 i primi successi il 5 giugno, quando la convergenza di squadre fasciste a Pontremoli strapp\u00f2 l'abitato ai \u00abrossi\u00bb, che a quel punto mantenevano in provincia di La Spezia il controllo della sola Sarzana. L'escalation di violenze che tra giugno e luglio si ebbe in quelle zone fu fortemente favorita dall'accondiscendenza dei funzionari di polizia e di giudici nei confronti delle camicie nere, e quando questi fatti furono accertati, il questore di Massa che le aveva rilevate fu sostituito con il vicequestore Giustiniani, il cui figlio era notoriamente tra i pi\u00f9 \u00abfocosi squadristi della provincia\u00bb.\nLa violenza squadrista e l'arresto di Ricci.\nNella notte fra il 12 e 13 giugno 1921, in occasione dell'inaugurazione del gagliardetto della sezione di Sarzana, dodici squadristi di Massa invasero la sede della cooperativa socialista devastandola. Il sindaco Pietro Arnaldo Terzi, venuto a sapere dell'accaduto, secondo il rapporto del Vice commissario di Polizia Gioia: \u00abdeciso a non raccogliere la provocazione, volle dare all'atto il valore di una ragazzata e consigli\u00f2 la calma nell'animo dei compagni di partito\u00bb; tuttavia nel pomeriggio del 13 arrivarono su camion trentadue fascisti da Carrara, formalmente per una cerimonia pacifica, in realt\u00e0 con il proposito di una \u00abspedizione punitiva\u00bb. Su questo punto lo stesso Gioia scrisse: \u00abImmediatamente intervenni con gli agenti e con i carabinieri che avevano seguito il gruppo [...] e avvicinato un giovanotto, che appariva essere il capo della spedizione, forse tale Renato Ricci, gli imposi di richiamare i propri compagni [...] assicurando che da parte avversaria non avrebbero avuto n\u00e9 provocazioni n\u00e9 imboscate [...]. E mentre quello aderiva alla richiesta, echeggiarono sinistramente tre colpi di rivoltella, che misero in subbuglio la popolazione e richiamarono degli altri fascisti, che frattanto avevano dato luogo ad altri incidenti, minacciando le persone dalle finestre\u00bb.\nL'azione del funzionario non imped\u00ec quindi che scoppiassero tumulti tra fascisti e socialisti; alcuni dei primi rimasero feriti mentre un operaio estraneo ai fatti che stava passando in una via con il figlio, tale Luigi Gastardelli, fu colpito a morte dai fascisti. \nAlla sera i fascisti lasciarono Sarzana e, giunti a Carrara, furono fermati e identificati: al comando della spedizione risultavano essere Renato Ricci e il fratello Umberto. Che l'azione della squadra di Ricci non fosse un fatto occasionale venne confermato dall'azione compiuta contemporaneamente dalle camicie nere spezzine verso Portovenere, dove venne ucciso il comunista Giacomo Bastreni. Il sottoprefetto fece arrestare sedici fascisti, tredici dei quali furono rilasciati il mattino seguente e tre trattenuti per concorso in omicidio. Il rilascio dei fascisti provoc\u00f2 la reazione del comandante dei carabinieri di Sarzana che si era espresso per un'azione pi\u00f9 energica; il sottoprefetto per\u00f2, sottoposto alle pressioni del Segretario dei Fasci della Toscana, il marchese Dino Perrone, opt\u00f2 per una linea pi\u00f9 morbida e promosse la creazione di una commissione paritetica formata da \u00abinfluenti cittadini del luogo, ma di opposte tendenze politiche\u00bb per giungere ad una \u00abgenerale pacificazione degli animi\u00bb. Il sottoprefetto di La Spezia and\u00f2 ancora oltre, ventilando al prefetto di Genova la sostituzione del commissario Gioia, in servizio a Sarzana, per incapacit\u00e0 di mantenere l'ordine pubblico additandolo come corresponsabile dei disordini del 13 giugno e indicando il suo operato verso i socialisti troppo \u00abprudente\u00bb, facendo affiorare velatamente l'idea che il raid fascista fosse una risposta ad una presunta provocazione dei \u00absovversivi\u00bb.\nA questo punto subentr\u00f2 una precaria tregua della durata di circa un mese, durante il quale i fascisti di Sarzana, presi di mira con gesti ostili dalla popolazione, si appellarono ai camerati di La Spezia invocando un sostegno in grado di ribaltare i rapporti di forza. La petizione, indicativa dei frequenti inviti all'azione rivolti dalla periferia ai centri urbani del movimento fascista, non rimase inascoltato. Nel frattempo gli amministratori socialisti di Sarzana inviarono a Roma una delegazione, con la quale strapparono al presidente del Consiglio Bonomi l'impegno di aumentare la vigilanza della forza pubblica contro nuove spedizioni punitive, e il sindaco costitu\u00ec una sorta di comitato di salute pubblica da lui presieduto e integrato da un gruppo di Arditi del Popolo incaricatisi dell'autodifesa armata.\nIl precario equilibrio cess\u00f2 il 15 luglio, quando ignoti nei pressi di Carrara, tesero un agguato e uccisero il muratore e imprenditore edile Pietro Procuranti, di sentimenti politici nazionalisti. La vendetta fascista non si fece attendere; il 17 luglio dopo i funerali di Procuranti, ai quali parteciparono circa 150 fascisti armati di tutto punto provenienti da Carrara, questi si diressero verso Monzone, dove era annunciato un comizio di un anarchico, Romiti, e di un comunista, Del Ranco. Giunti a Monzone, inizi\u00f2 la mattanza: vennero uccisi a pugnalate il ferroviere Dino Rossi, che stava tranquillamente rifocillandosi nell'acqua di un torrente e l'operaio Rino Garfagnini mentre tornava dal lavoro. Ma gli squadristi non si accontentarono di questi delitti e allora entrarono in paese, ferirono a revolverate cinque cittadini, ne bastonarono e presero a calci e pugni altri e perquisirono alcune case di \"sospetti rossi\", alla ricerca di segni tangibili del loro credo politico. Infine distrussero e derubarono la cooperativa di consumo L'Avvenire. Per festeggiare, i fascisti trafugarono due fiaschi di vino e un portafoglio ad un operaio.\nAd Aulla durante una sosta, venne bastonato un anarchico e nel pomeriggio le squadre si diressero a Santo Stefano di Magra, dove massacrarono Luigi Del Vecchio, un vecchio contadino iscritto al partito popolare e il contadino Edoardo Vannini e derubarono preziosi all'interno di alcune abitazioni, facendo circa quindici feriti tra la popolazione. La reazione della popolazione si espresse quando i fascisti erano ormai partiti. In localit\u00e0 Bettola di Caprigliola, alcuni cittadini di Santo Stefano non identificati incendiarono un autocarro abbandonato dalle camicie nere.\nIntorno a Sarzana iniziarono i pattugliamenti degli Arditi del popolo. Il tenente dei Carabinieri Vinci Nicodemi and\u00f2 incontro agli squadristi per impedirne l'entrata in citt\u00e0, e dopo un tentativo di proseguire per quella strada, i fascisti abbandonarono i loro mezzi e in serata raggiunsero Sarzana seguendo la ferrovia. Gli squadristi uccisero a freddo Rinaldo Spadaccini mentre questi tornava a casa dalla pesca pomeridiana: il suo compagno scapp\u00f2 all'agguato e allert\u00f2 la popolazione. Solo dopo i reiterati crimini fascisti entrarono in scena gli Arditi del popolo che andarono incontro ai fascisti ed aprirono il fuoco. Accanto a loro, contadini armati. Difficile tracciare una linea di demarcazione tra organizzati e non. I fascisti feriti, curati successivamente all'ospedale di Carrara, furono sette, ma in serata venne ritrovato il cadavere di un fascista ucciso, Venanzio Dell'Amico.\nIn breve furono messe insieme alcune squadre che si opposero alla spedizione facendo fuggire i fascisti. Durante gli scontri cadde lo squadrista Venanzio Dell'Amico, mentre Ricci fu arrestato con una decina di gregari.\nLa notizia dell'arresto di Ricci si diffuse velocemente causando la mobilitazione delle camicie nere liguri e toscane che - capitanate da Umberto Banchelli, Amerigo Dumini, Umberto Odett Santini e Tullio Tamburini - si prefissarono la liberazione dei compagni e il ristabilimento dell'onore delle camicie nere di fronte a una delle poche ma significative occasioni in cui vennero combattute. La notizia del pericolo fascista arriv\u00f2 nella stessa Sarzana, dove gli operai proclamarono uno sciopero generale mentre il sindaco Terzi comunic\u00f2 alle autorit\u00e0 competenti il pericolo imminente. A tal proposito il 18 luglio il prefetto di La Spezia comunic\u00f2 a quello di Genova che: \u00abInformazioni confidenziali comunicatemi da commissario PS Carrara segnalano propositi grossa spedizione fascisti Firenze, Pisa e dalla Versilia per tentare liberazione dieci fascisti arrestati iersera Sarzana. Ho rinnovato preghiere prefetto rispettive provincie impedire o segnalarmi partenza e ho inviato subito altri cento uomini di truppa. [...]\u00bb.\nNei fatti per\u00f2, nonostante le premure del prefetto di La Spezia, la partenza dei fascisti dalle varie localit\u00e0 della Toscana non venne impedita, e anzi - come scritto nella relazione redatta nei giorni seguenti dall'ispettore generale di polizia Vincenzo Trani inviato in quei giorni a Sarzana da Ivanoe Bonomi - il vicequestore di Massa, al corrente delle intenzioni degli squadristi, ordin\u00f2 alla forza pubblica di non opporsi alla partenza degli squadristi a patto che questi si allontanassero a piccoli gruppi. Da tempo ormai in molte localit\u00e0 italiane le autorit\u00e0 di polizia chiudevano gli occhi di fronte alle violenze fasciste al punto che, non \u00e8 affatto sbagliato parlare di connivenza.\nA conferma delle bellicose intenzioni degli squadristi, nella mattinata del 20 luglio gli Arditi del Popolo intercettarono due ragazzi diretti a Carrara che trasportavano un messaggio da parte dei fascisti di La Spezia contenente informazioni per piombare simultaneamente su Sarzana. Questi facevano parte di una colonna di una trentina di squadristi comandata da Guido Bosero, che la notte precedente era partita da La Spezia fino ad arrivare a Camisano nei pressi di Ameglia, dove sostarono in attesa di attaccare il 21 assieme agli uomini provenienti dalla Toscana, ma la cattura dei due ragazzi scombin\u00f2 parzialmente i piani delle squadre fasciste. Nel pomeriggio del 20 luglio gli Arditi, venuti a sapere che i fascisti si nascondevano nelle alture tra Ameglia e Montemarcello, si diressero contro gli assalitori facendoli fuggire verso La Spezia, i quali durante la ritirata trucidarono un anziano agricoltore, Francesco Marchini, che stava lavorando nella piana di Ameglia. Nella notte gli Arditi decisero quindi di rafforzare il posto di blocco sul ponte di Romito Magra, dove il giorno precedente avevano fermato i due ragazzi, mentre sul luogo arrivarono anche un gruppo di giovani anarchici, socialisti, comunisti, repubblicani e democratici di Arcola e Vezzano Ligure a dare manforte nella difesa della citt\u00e0. Altre pattuglie vennero formate per bloccare la via Aurelia e per presidiare le alture di Arcola, Montebarucco e Vezzano, mentre altri Arditi provenienti dai quartieri operai di La Spezia e dalla toscana apuana si riunirono a Sarzana per mettersi a disposizione del comitato e dell'amministrazione presieduta dal sindaco Terzi.\nLo scontro del 21 luglio.\nAll'alba del 21 luglio tutta la citt\u00e0 di Sarzana si trovava in uno stato di allarme e nonostante i diversi avvisi da parte della prefettura di Sarzana verso le varie prefetture toscane e versiliesi, il concentramento degli squadristi non venne ostacolato. Alla stazione di Avenza i fascisti di Livorno, Pisa e Massa Carrara si riunirono a quelli provenienti da Firenze, Lucca e Pescia, costituendo una colonna forte di circa 600 unit\u00e0, che al comando di Dumini e Banchelli, verso le ore 02:00 inizi\u00f2 a spostarsi verso Sarzana seguendo la ferrovia.\nAttorno alle ore 05:00 i fascisti giunsero alla stazione di Sarzana, intenzionati a raggiungere il centro, ma ad aspettarli alla stazione trovarono nove carabinieri, quattro soldati aggregati, due funzionari di polizia e il capitano dei carabinieri Guido Jurgens, con il quale iniziarono a parlamentare, mentre poco lontano pare si trovassero alcuni gruppi di Arditi assieme a contadini e altri lavoratori. Nonostante Jurgens li avesse informati del rischio che avrebbero corso avviandosi nel centro cittadino difeso da cittadini e Arditi del Popolo, i fascisti chiesero l'immediata scarcerazione di Ricci e degli altri imprigionati, la consegna dell'ufficiale Nicodemi \u00abche avrebbe schiaffeggiato\u00bb Ricci (in realt\u00e0 non vi fu alcuna violenza sul capo del fascismo carrarese), e il permesso di recarsi in citt\u00e0 per \u00abliberarla dal giogo sovversivo\u00bb. La ferma opposizione di Jurgens a richieste cos\u00ec pesanti caus\u00f2 un momentaneo scoramento nel gruppo, ma la situazione precipit\u00f2 velocemente quando al grido \u00abA noi!\u00bb le camicie nere si mossero compatte contro la quindicina di armati al comando di Jurgens. A quel punto Jurgens ordin\u00f2 ai carabinieri di mettersi in posizione, quando dal lato dei fascisti part\u00ec un primo colpo, e poi altri colpi, ai quali i carabinieri risposero scaricando le armi. Il fuoco intenso dur\u00f2 pochi minuti, gli agenti spararono le loro cartucce mentre i fascisti nella massima confusione scaricarono in parte le loro armi sparando in aria, obbedendo all'ordine di rispettare la forza pubblica, mentre il frastuono richiam\u00f2 un reparto di guardie regie che sottrasse Jurgens dal linciaggio. Sul terreno rimasero il caporale Paolo Diana e gli squadristi Michele Bellotto, Alcide Borghini, Rizieri Lombardini, Giuseppe Montemaggi e Vezio Parducci, mentre altri tre fascisti feriti gravemente si spensero all'ospedale (Gastone Bartolini, Guido Lottini, Lorenzo Taddeucci).\nSubito dopo lo scontro a fuoco i feriti vennero portati all'ospedale, e mentre una met\u00e0 dei fascisti rimase sul piazzale della stazione senza sapere bene cosa fare, altri si dispersero nelle campagne allarmando i contadini del luogo, che si prepararono all'autodifesa. In questo momento inizi\u00f2 una caccia ai fuggiaschi da parte dei contadini armati di vanghe e badili, e tre camicie nere furono brutalmente uccise. Un paio d'ore dopo, i fascisti rimasti nel piazzale e quindi asserragliatisi nella stazione, ottennero dalle guardie regie il rilascio di Ricci e degli altri arrestati (nonostante la disapprovazione del prefetto di Genova che temeva altri disordini), e le stesse guardie approntarono un treno per far rientrare gli squadristi in Toscana, che alle 10:30 part\u00ec alla volta di Massa. Anche in questo caso - secondo l'ispettore generale Trani - la gestione dell'ordine pubblico fu del tutto inadeguata: i fascisti fatti ripartire non vennero identificati e disarmati, e appena partiti dalla stazione gli squadristi aprirono il fuoco contro le abitazioni e le persone, uccidendo un casellante e ferendo gravemente un contadino. I cittadini per tutta risposta, sottoposti al tiro di fucileria dal treno, presero a sparare contro i fascisti stessi colpendo e uccidendo un fascista di Carrara, Piero Gattini, che aveva preso posto vicino al macchinista. Almeno una ventina di persone rimasero ferite durante la fase di allontanamento del treno. Nel mentre i fascisti che fuggivano per i campi, in diverse occasioni vennero a contatto con i posti di vigilanza allestiti dai contadini e dagli Arditi del Popolo, accendendo piccoli scontri durante tutta la giornata, che culminarono nel pomeriggio quando un gruppo di contadini si rec\u00f2 alla stazione di Luni nel tentativo di intercettare eventuali fascisti armati nascosti sui treni.\nA fine giornata i fascisti uccisi furono quattordici, a cui si aggiunsero i cadaveri \u00aborrendamente mutilati\u00bb dei due fascisti catturati al posto di blocco il giorno 20 e ritrovati privi di vita in un fossato nei giorni seguenti, mentre i feriti furono circa cinquanta.\nLe prime reazioni.\nI fatti di Sarzana suscitarono nel paese grande clamore, commenti disparati, articoli di giornale e notizie fantasiose, come quelle riferite al capitano Jurgens, definito dalla stampa borghese \"comunista\", o una seconda che ne dava per certo il suicidio, entrambe smentite da \"Il Lavoro\". Lo stesso giornale pubblic\u00f2 l'intervista fatta ad Amerigo Dumini, che come altri fascisti, attribu\u00ec la colpa dell'iniziale conflitto al capitano Jurgens, sostenendo inoltre che la spedizione a Sarzana aveva intento \u00abpacifico\u00bb e mirava ad ottenere la liberazione dei compagni non con la forza \u00abma mediante pratiche conciliative\u00bb. Sulla stessa linea fu anche la relazione del colonnello dei Carabinieri Nestore Cantuti, che senza remore diede la responsabilit\u00e0 dell'accaduto ai cosiddetti \u00absovversivi\u00bb, affermando che \u00ab[...] dato che i fascisti affermano recisamente di non aver sparato per primi, si \u00e8 indotti a credere che un colpo sia partito dalle vicinanze della stazione, forse da qualche sovversivo pratico di tumulti e conscio che il primo colpo genera il conflitto [...]\u00bb. Lo stesso Cantuti, pur riconoscendo l'inadeguatezza della forza pubblica nell'impedire agli squadristi di recarsi a Sarzana nonostante le disposizioni prefettizie, nella sua relazione volle \"controbilanciare\" la notizia con altre accuse verso i contadini e i \u00absovversivi\u00bb, che a suo dire avrebbero sferrato attacchi premeditati alle istituzioni e avrebbero quindi provocato conseguenze ben peggiori.\nPoche ore dopo i fatti avvenuti a Sarzana Dino Grandi espose cos\u00ec la posizione ufficiale del partito fascista:\n\u00abIl sacrificio dei nostri fratelli non sar\u00e0 speso invano. La nostra lotta quotidiana \u00e8 una necessaria tutela privata del diritto. Non siamo una fazione dello Stato, perch\u00e9 sentiamo invece di essere noi lo Stato e la Nazione\u00bb. \nI giornali si schierarono pi\u00f9 o meno apertamente dalla parte degli squadristi; il \"Corriere della Sera\" riprese l'intervista di Dumini fatta da questi al giornale fiorentino \"Nuovo giornale\", \"Il Tirreno\" incentr\u00f2 la narrazione sull'uccisione dei due giovani squadristi il giorno precedente ai fatti, mentre il \"Corriere Mercantile\" una settimana dopo i fatti e dopo la notizia della firma del patto di pacificazione, titol\u00f2 emblematicamente \"Bisogna ubbidire\" rimarcando le intenzioni legalitarie del fascismo. Tutti i giornali sopracitati si guardarono bene dal narrare le atrocit\u00e0 compiute dagli squadristi nelle settimane precedenti il 21 luglio, presentando la spedizione su Sarzana come \u00abuna dimostrazione pacifica\u00bb in una citt\u00e0 in mano ai \u00absovversivi\u00bb.\nIn nome dei socialisti i parlamentari Giuseppe Modigliani e Giacomo Matteotti espressero \u00abprofondo cordoglio per le vittime della Lunigiana\u00bb, mantenendo cos\u00ec un atteggiamento attendistico in attesa degli sviluppi del patto di pacificazione nazionale cui ancora credevano. Il fatto che proprio in quei giorni si stesse discutendo di pacificazione, priv\u00f2 gli squadristi della copertura politica della vendetta, anche se ci\u00f2 non imped\u00ec alcune rappresaglie fasciste nei confronti della popolazione civile lunigiana. Il 22 una quindicina di fascisti denominatisi \u00abPlotone d'esecuzione\u00bb si recarono presso Fossola (localit\u00e0 tra Massa e Ortonovo), e con l'intento di vendicare i morti di Sarzana uccisero tre cittadini, Cesare Chiappini, Pietro Piccinini e Gino Colombini e ne ferirono un altro, mentre il giorno 26, durante un'altra incursione in localit\u00e0 Bergiola, vennero uccisi altri tre abitanti del luogo estranei ai fatti. Ma le violenze nella zona ebbero il loro culmine il 24 luglio tra Sassofortino e Roccastrada, in provincia di Grosseto, dove una spedizione squadrista guidata da Dino Castellani port\u00f2 a incendi, devastazioni e all'uccisione di dieci cittadini innocenti, in quella che lo storico Franzinelli definisce \u00abspedizione stragista\u00bb.\nAl giungere delle notizie nelle grandi citt\u00e0 italiane si lev\u00f2 un'ondata di indignazione da parte dei fascisti: a Milano imposero la chiusura dei negozi del centro in segno di lutto nazionale, a Bologna fu interrotto il servizio dei \"trams\", e in molte altre localit\u00e0 si assistette a serrate di protesta, rumorose manifestazioni e veri e propri scontri (a Carrara due comunisti vennero assassinati), mentre a Napoli venne assaltata la tipografia che dava alle stampe \u00abSoviet\u00bb di Amadeo Bordiga. Di risposta i socialisti dalle colonne dell\"'Avanti!\" dichiararono che il fascismo era ormai degenerato da reazione di classe in aperta criminalit\u00e0, cosicch\u00e9 \u00absi \u00e8 giunti alla logica conclusione dei fascisti in lotta colla guardia regia e coi carabinieri\u00bb. Per un momento sembr\u00f2 che l'Italia fosse alle porte di una guerra civile e che i fascisti fossero isolati dal paese.\nIl governo affid\u00f2 il controllo dell'ordine pubblico all'ispettore generale Trani, funzionario scrupoloso e indipendente, che document\u00f2 le numerose provocazioni degli squadristi, solo occasionalmente ostacolate dalla forza pubblica. Egli respinse anche le proposte del prefetto di Genova Cesare Poggi, il quale sugger\u00ec di rastrellare le campagne attorno a Sarzana con autoblindo e reparti di cavalleria per disarmare e punire la popolazione e gli antifascisti ancora armati nelle campagne, dichiarando al contrario che la situazione nelle campagne sarzanesi era ormai sotto controllo. Il funzionario rilev\u00f2 inoltre che le violenze fasciste nella zona non erano di carattere estemporaneo n\u00e9 spontaneo, ma inserito nel contesto della \u00ablenta rivoluzione alla quale tendono gli ispiratori dei fasci, che non possono lealmente disarmare perch\u00e9 il movimento fascista deve aumentare fino al segno che possa sfociare nella dittatura\u00bb e soddisfare \u00able particolari aspirazioni di coloro che li sovvenzionano: agrari e industriali\u00bb. Fu un'analisi inusuale per un funzionario di polizia, che suggell\u00f2 l'ispezione a Sarzana con una precisa valutazione della complicit\u00e0 dell'apparato statale nei confronti degli squadristi.\nNonostante le pressioni che Trani dovette subire dai fascisti, questi il 4 agosto trasmise la sua relazione al ministro dell'Interno, illustrando una situazione in netto contrasto con quanto riferito dal colonnello dei Carabinieri Cantuti e dal viceprefetto di La Spezia Delli Santi, che qualche giorno dopo chiese la rimozione di Trani. Nella sua relazione Trani trasmise le denunzie per tutti i delitti commessi dai fascisti a Massa e Carrara, descrivendo l'insufficiente azione della polizia e la nulla azione giudiziaria, che gener\u00f2 negli squadristi la convinzione che tutti gli era concesso. L'ostilit\u00e0 manifestata da Delli Santi provoc\u00f2 una presa di posizione della Camera del lavoro di La Spezia, che lo accus\u00f2 di \u00abpartigianeria fascista\u00bb, ma questi non modific\u00f2 il suo atteggiamento verso Trani e in generale sui \u00absovversivi\u00bb, mantenendo intatta la sua connivenza verso i fascisti. Trani, minacciato di morte dai fascisti che lo definirono \u00abferrovecchio antinazionale nittiano\u00bb, e criticato anche dal prefetto filofascista di Genova Poggi, per la sua presunta \u00abazione parziale e oltremodo debole e passiva\u00bb venne sostituito per volont\u00e0 del Presidente del Consiglio Bonomi, il quale pressato da ogni parte cerc\u00f2 cos\u00ec di non esacerbare ulteriormente gli animi. Trani venne sostituito da viceprefetto di Genova, Rossi, decisamente pi\u00f9 accomodante con gli squadristi, e stessa sorte tocc\u00f2 al capitano Guido Jurgens, che fu trasferito in altra sede, mentre a capo del commissariato di polizia e alla tenenza dei carabinieri furono assegnati esponenti filofascisti. Da l\u00ec a un anno l'amministrazione socialista di Sarzana guidata da Terzi venne commissariata e affidata ad un delegato prefettizio fascista.\nConseguenze politiche.\nPer un momento l'effetto che la notizia produsse sembr\u00f2 invertire il deciso favore che la maggioranza dei partiti e dei giornali dimostrava ai fascisti, i quali descritti come difensori dello Stato e contro il \u00absovversivismo rosso\u00bb, questa volta vennero contrastati dai Carabinieri che affrontarono i fasci per mantenere l'ordine e lo stato di diritto.\nPer allentare la tensione politica creatasi attorno al fascismo intervenne lo stesso Mussolini, il quale, contrariamente a quello che si potrebbe credere, per paura che il vento favorevole si inverta, corse ai ripari condannando l'azione degli estremisti e ribaltando la situazione accelerando le trattative di pacificazione con il Partito Socialista Italiano, con la CGL e con tutti i partiti che avessero voluto parteciparvi. Mussolini appena venne a conoscenza dei fatti di Sarzana, il 22 luglio convoc\u00f2 a Roma - dove si trovava per il dibattito sulla fiducia al governo - il consiglio nazionale, dove vi fu una discussione molto animata tra chi sosteneva la cessazione delle trattative di pacificazione e chi al contrario sosteneva che queste dovessero continuare. Preoccupato dell'isolamento in cui si sarebbe venuto a trovare il partito fascista se le violenze fossero continuate, Mussolini ottenne la continuazione delle trattative e oltre a ci\u00f2 il consiglio nazionale decise l'invio a tutti i fasci di una circolare che limitava e regolamentava l'azione delle squadre e la cessazione delle spedizioni punitive.\nNelle giornate del 22 e del 23 luglio Mussolini prese la parola durante le sedute della Camera: la prima volta \u00abtra lo sconcerto di avversari e amici e di avversari\u00bb per affermare che i fasci erano ancora disposti alla pacificazione e la seconda volta per mostrare la circolare emanata dal consiglio nazionale che, - a suo dire - dimostrava la volont\u00e0 di pace del fascismo, e per annunciare il voto contrario del suo gruppo alla fiducia.\nLe trattative aperte da Mussolini portarono alla firma del patto di pacificazione il 2 agosto, creando contraddizioni profonde nel movimento fascista, fino a vere e proprie sconfessioni da parte dei fasci in Emilia, Veneto e Toscana, dove continuarono le violenze squadriste. Con la firma del patto Mussolini credette di poter gestire la disciplina interna al movimento e allo stesso tempo tenere in pugno il fascismo; in realt\u00e0 gran parte del fascismo, lo squadrismo agrario e periferico, i \u00absindacalisti\u00bb, i \u00abrivoluzionari\u00bb pi\u00f9 o meno dannunziani, stavano \u00abaffilando le armi\u00bb contro il patto di pacificazione, capeggiati da Roberto Farinacci, Pietro Marsich e Dino Grandi e altri. Gli squadristi rifiutarono di riconoscere in Mussolini il fondatore e il duce del fascismo, sostenendo che il movimento fosse nato in Emilia e non a Milano, che il loro duce spirituale fosse Gabriele D'Annunzio e che il patto fosse un tradimento ai danni del fascismo.\nMussolini reag\u00ec prima dalle colonne de \"Il Popolo d'Italia\" accusando i ribelli di provincialismo e scagliandosi contro il \u00abcattivo fascismo\u00bb, e successivamente dimettendosi dal comitato centrale, creando una grave crisi interna al fascismo che si credette avrebbe preannunciato ad una scissione, che ravvis\u00f2 anche Antonio Gramsci il 26 agosto su \"L'Ordine Nuovo\" quando scrisse: \u00abIl movimento fascista si avvia a grandi passi verso la scissione\u00bb. Le dimissioni di Mussolini disorientarono i ribelli e allo stesso tempo palesarono la solidariet\u00e0 verso lo stesso Mussolini dai fascisti di tutta Italia, spingendo i ribelli a non andare oltre con la protesta e portando Mussolini a proporre la trasformazione del movimento in partito con un'organizzazione militare dove sarebbero stati inquadrati gli squadristi. Tale trasformazione venne sancita durante il Congresso nazionale dei fasci tra il 7 e l'11 novembre 1921.\nNel frattempo l'amministrazione guidata dal sindaco Terzi, fin dal settembre 1921, fu posta sotto una indagine amministrativa alla ricerca pretestuosa di illeciti, che non trov\u00f2, e accus\u00f2 cos\u00ec altrettanto pretestuosamente l'amministrazione di numerosi comportamenti giudicati \u00absovversivi\u00bb dall'imminente regime fascista. Terzi convoc\u00f2 l'8 luglio una riunione presso la sede socialista in cui propose le proprie dimissioni da sindaco. Nonostante la sua proposta fosse stata respinta a grande maggioranza, decise di procedere ugualmente. Nel giro di pochi giorni la maggioranza dei consiglieri fu costretta a dimettersi, l'amministrazione decadde e venne cos\u00ec commissariata. Il 25 gennaio 1923, il\u00ab\u00bb consiglio comunale di Sarzana gi\u00e0 commissariato fu sciolto con regio decreto, e le elezioni furono fissate per il 27 maggio 1923. I partiti di sinistra, gi\u00e0 indeboliti e ostacolati dall'avvento della dittatura fascista, si presentarono frazionati in pi\u00f9 liste mentre i fascisti presentarono due liste, che anche con l'appoggio dei quotidiani locali ottennero un largo successo, tanto da aggiudicarsi la totalit\u00e0 dei seggi disponibili. I 30 consiglieri comunali eletti, tutti fascisti, furono proclamati il 29 maggio 1923.\nI fatti di Sarzana dimostrarono la fragilit\u00e0 dell'apparato militare fascista non appena questo si fosse trovato davanti alla reazione della sicurezza pubblica e senza la complicit\u00e0 attiva dell'apparato statale, in mancanza di ci\u00f2 le famose squadre toscane o emiliane dimostrarono tutta la loro inadeguatezza e impreparazione, tanto che lo ammise lo stesso Banchelli nel suo rapporto sui fatti per giustificarne l'esito infelice: \u00abLa spedizione di Sarzana non \u00e8 che un episodio normale, di quando il fascismo si sarebbe trovato innanzi a gente disposta a tener fermo [...] Le squadre troppo abituate a vincere innanzi a un nemico che quasi sempre fuggiva o debolmente reagiva, non hanno potuto n\u00e9 saputo far fronte\u00bb, mettendo in luce con queste parole anche l'atteggiamento rinunciatario e sprovveduto delle organizzazioni operaie, che, solo dopo mesi di violenze ininterrotte, furono in grado di opporsi alla violenza. Tuttavia la poco energica politica del governo Bonomi fece s\u00ec che l'apparato dei fasci di combattimento non venne intaccato, e il regime sfrutt\u00f2 abbondantemente a fini propagandistici i fatti di Sarzana.\nIl 21 luglio 1922, in occasione del primo anniversario dei fatti di Sarzana i fascisti organizzarono una manifestazione propagandistica nella citt\u00e0 e il 30 luglio nel corso di una nuova manifestazione fascista che vide la presenza di Michele Bianchi, fu posta una lapide commemorativa sul muro della stazione ferroviaria. Dopo la presa del potere da parte del fascismo fu inaugurata all'interno del municipio di Sarzana un sacrario ai caduti fascisti presso il quale annualmente, nel giorno della ricorrenza, si organizzarono incontri e commemorazioni.\nUna volta al potere, il fascismo us\u00f2 il pugno di ferro con la citt\u00e0 di Sarzana: ogni apparato amministrativo e culturale fu trasferito a La Spezia e vennero perseguite tutte quelle personalit\u00e0 legate in qualche modo all'antifascismo, e allo stesso tempo il regime fece della citt\u00e0 una sorta di luogo della memoria vittimistica dello squadrismo, simboleggiante l'eroismo patriottico contro la \u00abbarbarie rossa\u00bb. Al Tribunale di Genova venne inscenato un processo contro due contadini sarzanesi, che vennero quasi linciati dai fascisti salvo poi venire scagionati per insufficienza di prove.\nSecondo lo storico Mimmo Franzinelli i fatti di Sarzana divennero nell'immaginario fascista una sorta di \u00abpietra miliare della storia fascista\u00bb circondata da un'aura mitologica dove la cittadina ligure simboleggi\u00f2 la \u00abredenzione nazionale nei tempi oscuri del dominio bolscevico e dell'infido regime liberale\u00bb. In realt\u00e0 il regime rovesci\u00f2 completamente la realt\u00e0 dei fatti: gli aggressori divennero vittime sacrificali per la costruzione della nuova Italia e venne ribaltata la loro responsabilit\u00e0 nell'aver sparato per primi, attribuita invece a presunti sovversivi nascosti fra gli alberi.\nLa memoria nel dopoguerra.\nAl termine della seconda guerra mondiale, a seguito della caduta del fascismo e del ripristino delle libert\u00e0 democratiche e delle libert\u00e0 di espressione, le istituzioni e la popolazione locale hanno dedicato numerose lapidi (oltre a quelle gi\u00e0 inserite in questa voce) in memoria delle vittime dei fatti di Sarzana, quale riconoscimento dell'impegno civile antifascista della popolazione e una in particolare intitolata a Luigi Gastardelli, prima vittima accertata del fascismo. Il comune di Sarzana dal 2008 assegna anche una onorificenza civica intitolata alla memoria della resistenza civica all'attacco fascista del \"XXI Luglio 1921\", consegnata alle persone o istituzioni benemerite che si siano distinte per valori umani e democratici e per la lotta a ogni forma di fascismo.\nA Sarzana e a Sestri Levante sono intitolate due vie al sindaco Terzi a testimonianza della sua attivit\u00e0 di antifascista, mentre al capitano Guido Jurgens \u00e8 stato intitolato il piazzale della stazione ferroviaria di Sarzana, dove si svolsero i principali scontri a fuoco. Dei fatti di Sarzana, l'allora Presidente della Repubblica Sandro Pertini disse: \u00abSe tutte le citt\u00e0 d\u2019Italia avessero fatto come Sarzana, il fascismo non sarebbe passato\u00bb."}
{"id": "566916", "revid": "767487", "url": "https://it.wikipedia.org/wiki?curid=566916", "title": "\u03a0 - Il teorema del delirio", "text": "\u03c0 - Il teorema del delirio (\"\u03c0\" o \"Pi\") \u00e8 un film del 1998 diretto da Darren Aronofsky, ed interpretato da Sean Gullette.\nPellicola indipendente a basso costo che approda a temi metafisici partendo da un presupposto razionale, il film \u00e8 caratterizzato dall'impiego di camere a spalla, di pellicole bianco e nero dal contrasto e dalla grana molto spinti e dal montaggio ipercinetico. L'atmosfera alienante \u00e8 enfatizzata dalla colonna sonora in cui figurano Orbital, GusGus, Clint Mansell, Aphex Twin, Massive Attack e Spacetime Continuum. Il film ha vinto il premio alla regia al Sundance Film Festival del 1998 ed ha ottenuto numerosi riconoscimenti a livello internazionale.\nTrama.\nMaximillian Cohen, matematico geniale quanto eccentrico, soffre di continue emicranie causate dall'aver guardato direttamente il sole a 6 anni e, per ridurre il dolore, \u00e8 costretto a fare un uso massiccio di analgesici. Uomo solitario, vive quasi in reclusione nel suo appartamento-laboratorio e il suo unico amico \u00e8 il professor Sol Robeson. Max crede in alcuni principi che regolano la sua vita: la matematica \u00e8 il linguaggio della natura; ogni cosa esistente pu\u00f2 essere spiegata e rappresentata con i numeri; in qualsiasi situazione, se analizzata a fondo, emergono degli schemi.\nSulla base di tali principi, Max cerca di ottenere uno schema che gli permetta di predire le quotazioni della borsa. La sua ricerca lo porta ad essere oggetto di pericolose attenzioni da parte di alcuni emissari di un'azienda quotata a Wall Street, la quale spera di speculare sulle eventuali scoperte di Max e che pertanto si spinge fino a sponsorizzarlo e minacciarlo per incentivare le sue ricerche. Il protagonista, inoltre, entra in contatto con un ebreo ortodosso studioso della Torah, che gli spiega come ad ogni lettera dell'alfabeto ebraico corrisponda un numero: a questo punto il misticismo cabalistico e le credenze ebraiche si fondono con ci\u00f2 che Max, ebreo egli stesso, ritiene puro e razionale.\nQuando finalmente Max sembra essere riuscito nella sua impresa, il suo computer si guasta irreparabilmente, non prima, per\u00f2, di aver stampato una sequenza di 216 cifre. A questo punto ne parla con il suo amico Sol, che gli spiega di essersi gi\u00e0 imbattuto in un caso del genere quando da giovane faceva ricerche sul pi greco; il suo consiglio tuttavia \u00e8 di desistere da ulteriori ricerche, perch\u00e9 la sua sanit\u00e0 mentale \u00e8 a rischio. Poco dopo Max viene rapito e condotto a forza al cospetto del rabbino Cohen, suo omonimo: questi, dapprima apparentemente benevolo, gli spiega che il vero nome di Dio altro non \u00e8 che la traslitterazione della serie numerica da lui scoperta.\nQuando Max dimostra di non volerne sapere, il rabbino si mostra per ci\u00f2 che \u00e8 veramente, ossia un uomo senza scrupoli disposto a tutto pur di avere quella serie, poich\u00e9 il vero nome di Jahv\u00e9 \u00e8 un segreto sacerdotale andato perduto in seguito alla distruzione romana del Tempio di Gerusalemme. Max si ribella e intraprende una fuga delirante che lo conduce lontano dagli interessi economici e dalle speculazioni ortodosse. Fugge anche dalla sua stessa razionalit\u00e0, giunta al punto da rendere irrazionale, paradossalmente, la sua stessa esistenza.\nIn seguito, dopo aver evidenziato con un pennarello una protuberanza che possiede poco sopra l'orecchio destro, prende un trapano e perfora proprio il punto evidenziato. Alla fine del film Max parla con la bambina che di solito gli proponeva calcoli complicati quando lo incontrava sulla soglia di casa sua: egli non riesce a calcolare una moltiplicazione e, forse proprio per questo, lo si vede finalmente sorridere. Il film si chiude con un altro quesito posto da parte della bambina, cio\u00e8 la divisione tra 748 e 238, il cui risultato, non svelato, \u00e8 proprio 3,14 (la frazione \u00e8 uguale a pi greco solo per due decimali, anche perch\u00e9 essendo irrazionale non esistono due interi che divisi tra loro diano \"\u03c0\").\nAccoglienza.\nL'accoglienza della critica per \"\u03c0 - Il teorema del delirio\" \u00e8 stata generalmente molto buona. Su Rotten Tomatoes il film ha ottenuto l'86% di gradimento, in base ad un totale di 49 recensioni. Su Metacritic ha raggiunto un punteggio di 72 su 100 in base a 23 recensioni. \"\u03c0 - Il teorema del delirio\" \u00e8 stato definito il \u00abfilm d'essai statunitense successo dell'anno\u00bb.\nSean Gullette, che ha vissuto le riprese della pellicola come un'esperienza intensa, ha definito l'opera cinematografica \u00abuna storia di Faust digitale\u00bb. Gullette e l'amico Darren Aronofsky, regista del film, hanno collaborato allo sviluppo del progetto, impiegando nove mesi. L'attore ha dichiarato: \u00abUna delle cose legate al fatto che il regista sia un amico \u00e8 che sa quali tasti premere\u00bb.\nColonna sonora.\nClint Mansell \u00e8 l'autore della colonna sonora, ed appare nel film in un cameo, nei panni dello studente fotografo aggredito da Max."}
{"id": "566917", "revid": "1957733", "url": "https://it.wikipedia.org/wiki?curid=566917", "title": "Out in L.A.", "text": "Out in L.A. \u00e8 una compilation dei Red Hot Chili Peppers, pubblicata nel 1994.\nDescrizione.\nContiene versioni demo e dal vivo di brani provenienti dai loro primi cinque album in studio, e gli inediti \"F.U.\", \"Blues for Meister\", \"Stranded\", \"Flea Fly\", \"What It Is\" e \"Deck the Halls\".\nIl titolo del disco \u00e8 lo stesso della prima canzone registrata dal gruppo, scritta dal cantante Anthony Kiedis nel 1983, e dedicata alla vita nelle strade di Los Angeles. Il brano si trova anche nella lista tracce della raccolta, in versione demo."}
{"id": "566921", "revid": "118352426", "url": "https://it.wikipedia.org/wiki?curid=566921", "title": "Bollandisti", "text": "Bollandisti \u00e8 il termine con il quale viene indicato un gruppo di eruditi, detto anche Societ\u00e0 dei bollandisti, che ha lavorato nella compilazione degli \"Acta Sanctorum\", una raccolta critica di fonti documentarie sui santi distribuite secondo i giorni dell'anno. \nStoria.\nL'idea ispiratrice fu del gesuita olandese Heribert Rosweyde (1569-1629) con l'opera \"Fasti Sanctorum quorum vitae in belgicis bibliothecis manuscriptae asservantur\" (1607).\nDopo la sua morte (1629) la raccolta fu proseguita dal belga Jean Bolland, il quale nel 1643 pubblic\u00f2 i primi volumi. Alla sua morte nel 1665 si erano pubblicati solo i tomi relativi ai santi di gennaio, febbraio e marzo.\nIl lavoro di Bolland fu poi continuato dai padri Godefroid Henschen, Daniel Papebroch, e da molti altri.\n\"Analecta Bollandiana\".\nOltre agli \"Acta Sanctorum\", dal 1882 ha avuto inizio la pubblicazione del primo numero degli \"Analecta Bollandiana\": si tratta di una rivista quadrimestrale su temi di critica agiografica, le cui pubblicazioni proseguono ancor oggi, con i supplementi agli \"Acta\".\n\"Bibliotheca hagiographica latina\".\nLa \"Bibliotheca hagiographica latina\" \u00e8 una monumentale opera di catalogazione di documenti agiografici in latino. La sua prima edizione, uscita fra il 1898 ed il 1901 (con un successivo supplemento del 1911), \u00e8 stata opera della Societ\u00e0 dei Bollandisti. "}
{"id": "566924", "revid": "287204", "url": "https://it.wikipedia.org/wiki?curid=566924", "title": "Hygrophorus atramentosus", "text": "\"Hygrophorus atramentosus\" (Alb. &amp; Schwein.) Haas &amp; Haller (1978)\nDescrizione della specie.\nCappello.\n3,5\u20138\u00a0cm, grigio ardesia con sfumature metalliche, da convesso a piano con centro ribassato. Margine sottile, sovente irregolare, a lungo involuto. Superficie decorata da fibrille radiali nerastre.\nLamelle.\nBianche, a volte con sfumature grigiastre. Annesse o decorrenti, abbastanza spaziate, sottili, unite da nervature sul fondo.\nGambo.\n4\u20136\u00a0cm x 8\u201320\u00a0mm, concolore al cappello nella porzione alta, tendente a schiarirsi verso la base. Cilindrico, pieno, leggermente ingrossato verso la base.\nCarne.\nBianca, leggermente grigia sotto la cuticola.\nSpore.\n7-8,5 x 4,5-5,5\u00a0\u00b5m, ellittiche, lisce, bianche in massa.\nHabitat.\nSotto abete rosso, eventualmente misto a faggio. In terreno calcareo. Raro, a piccoli gruppi. Il micelio fruttifica in autunno, tipicamente dopo quello di \"Hygrophorus camarophyllus\".\nCommestibilit\u00e0.\nOttima. Dal sapore leggermente affumicato\nEtimologia.\nDal latino \"Atramentus\" = liquido nero (per il suo colore)."}
{"id": "566926", "revid": "767487", "url": "https://it.wikipedia.org/wiki?curid=566926", "title": "Il colpo della metropolitana (Un ostaggio al minuto)", "text": "Il colpo della metropolitana (Un ostaggio al minuto) (\"The Taking of Pelham One Two Three\") \u00e8 un film del 1974 diretto da Joseph Sargent, tratto dall'omonimo romanzo di Morton Freedgood.\nTrama.\nQuattro loschi individui, tutti con nomi in codice, il signor Green (un ex macchinista della metropolitana di New York), il signor Grey (un ex mafioso), il signor Blue (un soldato mercenario disoccupato) e il signor Brown (un delinquente comune) ordiscono un sequestro a scopo di estorsione ad un vagone della metropolitana, quello partito da Pelham all'1.23 p.m., denominato in codice Pelham 123. I quattro salgono a bordo e si impadroniscono del vagone locomotore, prendendo in ostaggio 17 passeggeri ed il controllore. L'ex macchinista Green si mette alla guida del locomotore, mentre Blue chiama via radio il centro di controllo al fine di dettare le proprie condizioni per il rilascio degli ostaggi.\nL'ufficiale di polizia di turno \u00e8 il tenente Zachary Garber, capo della Polizia dei Trasporti, che in quel momento sta facendo da cicerone ad un gruppo di dirigenti giapponesi della metropolitana di Tokyo in visita al centro di controllo. Egli \u00e8 costretto a congedarli per cercare di reagire prontamente alla minaccia ma la situazione, che non ha precedenti, non permette un agevole intervento armato. I sequestratori vogliono che la citt\u00e0 di New York consegni loro entro un'ora un milione di dollari in contanti: per ogni minuto di ritardo sar\u00e0 ucciso uno dei 18 ostaggi. Gi\u00e0 per\u00f2 c'\u00e8 stata la prima vittima: un iracondo ispettore della metropolitana, che era sceso in galleria per capire cosa stava effettivamente succedendo, mentre si avvicinava al vagone fermo sui binari \u00e8 stato freddato da Grey, che cos\u00ec si rivela un tipo dal grilletto facile. Nel corso dei contatti radio di Garber con i terroristi per le trattative, si intercala spesso uno starnuto di Green, che \u00e8 raffreddato. Garber fa immediatamente contattare il sindaco: questi, dopo qualche esitazione, acconsente al pagamento del riscatto; ma il reale motivo di tale assenso \u00e8 che egli, molto impopolare in citt\u00e0, spera cos\u00ec di riguadagnare consensi per farsi rieleggere piuttosto che preoccuparsi di salvare la vita a 18 innocenti.\nIntanto, nel cunicolo dove \u00e8 fermo il vagone, sopraggiunge una squadra di tiratori scelti pronti ad intervenire. Dopo svariati imprevisti il gruppo riceve il denaro pattuito proprio allo scadere del tempo ma, nell'operazione, uno dei tiratori scelti perde la calma e parte un colpo che colpisce al braccio Brown, ferendolo per\u00f2 soltanto di striscio. A questo punto, Grey inizia a sparare a raffica, rischiando di far fallire l'ingegnoso piano. Blue, per ritorsione all'azione improvvisa dei cecchini, uccide uno degli ostaggi, il controllore del treno. Impadronitisi poi dei soldi, i banditi fanno ripartire il treno fermandolo poco dopo, all'altezza di un'uscita di sicurezza in piena galleria; Green manomette il dispositivo che consente la marcia al treno soltanto se c'\u00e8 il peso della mano del macchinista su un apposito pulsante, e i quattro fuggono via facendo ripartire il treno senza guida. Il piano sembra sempre pi\u00f9 sofisticato: grazie ai semafori che, secondo le condizioni dei delinquenti, dovevano rimanere verdi fino all'ultima stazione, il convoglio acquista sempre pi\u00f9 velocit\u00e0 senza che nessuno ne arresti la marcia: in questa maniera la polizia \u00e8 mobilitata al suo inseguimento nel tentativo di fermarlo credendo che i quattro siano ancora a bordo.\nAll'inizio della corsa del treno, uno dei passeggeri - un poliziotto in borghese - scende sulle rotaie per affrontare i delinquenti. Tra di loro, inoltre, cominciano perfino a sorgere delle rivalit\u00e0: Grey non vuole consegnare il proprio fucile a Brown che dovrebbe nasconderlo e Blue, ormai stufo delle intemperanze di questi, senza pensarci due volte lo uccide. Subito dopo, Brown viene a sua volta colpito mortalmente dal poliziotto in borghese che si fa cos\u00ec notare dal gruppo. Rimasti in due, Green e Blue si dividono: il primo riesce a raggiungere la superficie e dileguarsi, mentre il secondo ingaggia un conflitto a fuoco con il poliziotto. Quest'ultimo viene colpito da un proiettile rimanendo gravemente ferito ma, proprio quando Blue sta per ucciderlo, sopraggiunge il tenente Garber. Questi, infatti, ha intuito in extremis lo stratagemma dei banditi e, introdottosi nella galleria, intima al bandito di arrendersi. Dopo aver tentato vanamente di corrompere Garber offrendogli una parte del bottino, piuttosto che finire dietro le sbarre di una prigione, Blue preferisce togliersi la vita autofolgorandosi. A questo punto, appurato che nessun altro dei banditi si trova sul treno, questo viene immediatamente fermato con gli stop automatici poco prima che vada a schiantarsi contro l'ultima stazione: i 17 passeggeri superstiti sono cos\u00ec finalmente salvi.\nScatta quindi l'operazione per rintracciare l'ultimo uomo: Garber, avendo gi\u00e0 intuito che almeno uno dei banditi doveva necessariamente saper condurre il treno, aveva richiesto una lista di tutti gli ex macchinisti licenziati in passato per motivi disciplinari o reati vari. L'elenco ne annovera ben 78 ma, scartati quelli ancora in carcere, quelli deceduti, trasferiti e via dicendo, il numero si riduce ad appena 9 sospettati: fra questi figura il nome di Harold Longman, ovvero il signor Green. Passa soltanto qualche ora, e Garber ed il suo assistente sono gi\u00e0 a casa sua, proprio mentre egli \u00e8 intento a contare i soldi del bottino. Nascoste le banconote nel forno della cucina, Green riesce a eludere i sospetti del tenente, ma poi si smaschera da solo: mentre Garber sta per andarsene, Green starnutisce e richiama cos\u00ec l'attenzione del tenente, che lo riconosce.\nProduzione.\nLe riprese iniziarono il 23 novembre 1973.\nL'autore della colonna sonora David Shire, divenne noto per essere uno degli autori delle musiche de \"La febbre del sabato sera\", il cui protagonista, John Travolta interpret\u00f2 la parte di Blue nel remake del 2009.\nNel doppiaggio italiano, il nome dell'ispettore \"Caz Dolowicz\" (la prima vittima del sequestro) fu cambiato in \"Ed Dolowicz\". Inoltre, nella versione originale uno dei banditi, il sig. Brown, era anche balbuziente.\nDistribuzione.\nIl film usc\u00ec per la prima volta negli Stati Uniti il 2 ottobre 1974.\nInfluenza culturale.\nL'idea dei nomi in codice basati sui colori fu ripresa da Quentin Tarantino nel suo film \"Le iene\" (1992).\nRemake.\nAnche nel 1998 fu girato un remake televisivo del film (che non ebbe altrettanto successo) con identico titolo e trama (\"Il colpo della metropolitana\"), con Edward James Olmos nel ruolo che fu di Matthau (ma con un nome differente, il detective Prescotti) e Vincent D'Onofrio in quello di Robert Shaw, il signor Blue. Nel cast, inoltre, figurano due personaggi femminili in pi\u00f9, in sostituzione di altrettanti personaggi presenti nel film originario: il controllore, che verr\u00e0 ucciso da Blue e, nel gruppo dei banditi, \"Miss\" Brown.\nNel 2009 fu realizzato un remake intitolato \"Pelham 123 - Ostaggi in metropolitana\", diretto da Tony Scott e interpretato da Denzel Washington e John Travolta."}
{"id": "566930", "revid": "339392", "url": "https://it.wikipedia.org/wiki?curid=566930", "title": "Corpo forestale", "text": ""}
{"id": "566933", "revid": "1610933", "url": "https://it.wikipedia.org/wiki?curid=566933", "title": "Temisto", "text": ""}
{"id": "566942", "revid": "10873", "url": "https://it.wikipedia.org/wiki?curid=566942", "title": "Macintel", "text": ""}
{"id": "566950", "revid": "287204", "url": "https://it.wikipedia.org/wiki?curid=566950", "title": "Cantone di Ahun", "text": "Il Cantone di Ahun \u00e8 una divisione amministrativa dell'Arrondissement di Aubusson e dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 27 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "566952", "revid": "767487", "url": "https://it.wikipedia.org/wiki?curid=566952", "title": "Cantone di B\u00e9n\u00e9vent-l'Abbaye", "text": "Il Cantone di B\u00e9n\u00e9vent-l'Abbaye era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566953", "revid": "125238358", "url": "https://it.wikipedia.org/wiki?curid=566953", "title": "Murray Bookchin", "text": "Maggior esponente dell'ecologia sociale, una sintesi del pensiero ecologico e socialista libertario, Bookchin \u00e8 stato autore di diversi testi di politica, filosofia, storia e urbanistica, oltre che di ecologia.\nBiografia.\nNato a New York nel 1921, figlio di Nathan Bookchin e Rose Kaluskaya, ambedue immigrati russi di origine ebraica (la nonna materna era una rivoluzionaria populista), ha fatto l'operaio metalmeccanico, il sindacalista, lo scrittore, il docente universitario.\nAvvicinatosi nella prima giovent\u00f9 all'ideologia marxista, entr\u00f2 a far parte delle organizzazioni giovanili del Partito Comunista degli Stati Uniti d'America. Espulso dopo poco, negli anni trenta si allontan\u00f2 dal comunismo per approdare a una visione anarchista e libertaria negli anni cinquanta. Fu tra i protagonisti del grande sciopero della General Motors del 1946.\nL'intera sua opera pu\u00f2 essere considerata una progressiva \"assunzione, sussunzione e superamento\" (secondo le sue stesse parole) dei contenuti di diverse correnti ideologiche radicali del ventesimo secolo, del marxismo come dell'anarchismo, della Scuola di Francoforte come dell'urbanesimo utopistico di Lewis Mumford e dell'ecologismo.\nNel 1952, Bookchin pubblica - sotto lo pseudonimo di Lewis Herber per sfuggire alla persecuzione del maccartismo - un articolo dal titolo \"The Problems of Chemicals in Food\". Nel 1964 pubblica il libro \"Our Synthetic Environment\" (\"Il nostro ambiente sintetico\"), che precede di qualche mese il ben pi\u00f9 noto \"Primavera silenziosa\" di Rachel Carson, in cui vengono denunciati gli effetti della chimica di sintesi ed in particolare dei fitofarmaci sulla salute dell'uomo.\nNegli anni sessanta pubblica \"Listen Marxist!\", rivolto ai movimenti politici radicali di quegli anni, in cui sostiene un \u00abanarchismo della post scarsit\u00e0\u00bb. Secondo Bookchin \u00abil problema non \u00e8 quello di abbandonare il marxismo o di cancellarlo... In uno stadio pi\u00f9 avanzato di sviluppo del capitale rispetto a quello con cui Marx aveva a che fare un secolo fa, in una fase pi\u00f9 avanzata di sviluppo tecnologico rispetto a quanto lo \"stesso\" Marx potesse aver previsto, \u00e8 necessaria una nuova critica, che porti a nuove forme di lotta, di organizzazione, di propaganda, di stili di vita\u00bb.\nNel 1971 Bookchin fonda con altri studiosi l'\"Istituto per l'Ecologia Sociale\" a Plainfield, Vermont, centro ancora attivo nel campo della teoria sociale, dell'eco-filosofia e delle tecnologie alternative. In questo periodo Bookchin si definisce \u00abun ecologista sociale e un municipalista libertario\u00bb.\nNel 1982 pubblica la prima sintesi della sua riflessione e del suo impegno politico, \"Ecologia della libert\u00e0\": \u00abIl dominio dell'uomo sulla natura \u00e8 originariamente causato dal dominio reale dell'uomo sull'uomo. La soluzione a lungo termine della crisi ecologica dipender\u00e0 da una trasformazione fondamentale di come organizziamo la societ\u00e0, una nuova politica basata sulla democrazia \"face-to-face\", su assemblee di vicinato e sulla dissoluzione delle gerarchie\u00bb.\nBookchin sottolinea con forza nella sua analisi la distinzione tra l'approccio dell'\"ecologia sociale\", finalizzata ad un nuovo rapporto tra societ\u00e0 e natura a partire dalla radicale trasformazione dei rapporti sociali, e l'\"ambientalismo\" come tentativo di intervenire sugli impatti pi\u00f9 devastanti del capitalismo: \u00abParlare di \"limiti dello sviluppo\" nel mercato capitalistico\u00bb, scriveva nel 1990 in \"Remaking society\", rivolgendosi agli analisti del Club di Roma e ad autori come Lester Brown o Jeremy Rifkin, \u00ab\u00e8 privo di significato; \u00e8 come parlare di porre limiti alla guerra in una societ\u00e0 guerriera... Il capitalismo non pu\u00f2 essere pi\u00f9 \"convinto\" a porre dei limiti al proprio sviluppo di quanto un essere umano possa essere \"convinto\" a smettere di respirare\u00bb.\nLa sua proposta \u00abcomunalista\u00bb, il tentativo di \u00abandare oltre le tendenze [dei movimenti radicali] del secolo passato\u00bb, resta il contributo di maggiore originalit\u00e0 per i movimenti ecologisti e della sinistra radicale contemporanei. Tale proposta \u00e8 articolata con chiarezza nel libro \"From Urbanization to Cities\" (1987, pubblicato in origine con il titolo \"The Rise of Urbanization and the Decline of Citizenship\"): \u00abL'immediato obiettivo dell'agenda del municipalismo libertario \u00e8 di riaprire la sfera pubblica in opposizione ad ogni statalismo, di permettere il massimo di democrazia nel senso letterale del termine, di creare istituti che in forma embrionale possano dare potenza alla gente\u00bb; \u00abNon vi pu\u00f2 essere politica senza comunit\u00e0. E per comunit\u00e0 intendo una libera associazione di cittadini su base municipale, rinforzata nella propria autonoma capacit\u00e0 economica dai propri organismi di base e il sostegno confederativo di altre comunit\u00e0, organizzate in reti territoriali\u00bb.\nOltre agli scritti propriamente politici, Bookchin ha elaborato una posizione filosofica che ha denominato \"naturalismo dialettico\", a partire dalla dialettica di Hegel.\nIl suo ultimo testo pubblicato \u00e8 stato \"The Third Revolution\", una storia in quattro volumi delle correnti libertarie nei movimenti rivoluzionari in Europa e in America. Murray Bookchin \u00e8 morto il 30 luglio 2006 nella sua casa di Burlington (Vermont) all'et\u00e0 di 85 anni.\nFra i vari movimenti che si rifanno attualmente al pensiero di Bookchin vi \u00e8 quello di Abdullah \u00d6calan e del Partito dei Lavoratori del Kurdistan che stanno tentando di realizzare a Kobane, nel Rojava e in tutto il Kurdistan un \"confederalismo democratico\" basato sulla democrazia diretta, su un'economia solidale ed ecologica e sull'emancipazione delle donne. Il Partito dei Lavoratori del Kurdistan (PKK) \u00e8 un'organizzazione di guerriglia in Turchia, che ha combattuto la Stato turco dal 1980 per cercare di garantire maggiori diritti politici e culturali per i curdi del paese. Anche se fondato su una rigida ideologia marxista-leninista, il PKK ha visto un cambiamento nel suo pensiero e nei suoi obiettivi dopo la cattura e la prigionia del suo leader, Abdullah Ocalan, nel 1999. Ocalan ha iniziato la lettura di una serie di teorie politiche post-marxiste, mentre era in carcere, e ha trovato particolare interesse nei lavori di Bookchin. Ocalan ha tentato all'inizio del 2004 di organizzare un incontro con Bookchin attraverso i suoi avvocati, e descrive se stesso come \"studente\" di Bookchin desideroso di adattare il suo pensiero alla societ\u00e0 mediorientale. Sebbene Bookchin fosse troppo malato per accettare la richiesta, gli ha mandato un messaggio di sostegno. Quando Bookchin \u00e8 morto nel 2006, il PKK ha salutato il pensatore americano come \"uno dei pi\u00f9 grandi scienziati sociali del XX secolo\", e ha promesso di mettere la sua teoria in pratica. \"Confederalismo Democratico\", la variazione sul Communalismo o Municipalismo Libertario, sviluppato da \u00d6calan nei suoi scritti e adottato dal PKK, non cerca solo la difesa dei diritti dei curdi nel quadro della formazione di uno Stato indipendente curdo separato dalla Turchia. Il PKK sostiene che il suo progetto non \u00e8 visto come rivolto solo ai curdi, ma per tutti i popoli della regione, indipendentemente dalla loro etnia, o religione nazionale. piuttosto, promulga la formazione di gruppi e organizzazioni che iniziano a livello di base a diffondere i loro ideali in un contesto non statale che inizia a livello locale. Si pone anche una particolare enfasi sulla protezione e promozione dei diritti delle donne. Il PKK ha avuto un certo successo nell'attuazione del suo programma, attraverso organizzazioni come il Congresso della Societ\u00e0 Democratica (DTK), che coordina attivit\u00e0 politiche e sociali in Turchia, e la Koma Civak\u00ean Kurdistan (KCK), che lo fa in tutti i paesi in cui vivono i curdi."}
{"id": "566954", "revid": "287204", "url": "https://it.wikipedia.org/wiki?curid=566954", "title": "Cantone di Bonnat", "text": "Il Cantone di Bonnat \u00e8 una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 18 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "566955", "revid": "287204", "url": "https://it.wikipedia.org/wiki?curid=566955", "title": "Cantone di Bourganeuf", "text": "Il Cantone di Bourganeuf \u00e8 una divisione amministrativa dell'Arrondissement di Aubusson e dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 17 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "566956", "revid": "287204", "url": "https://it.wikipedia.org/wiki?curid=566956", "title": "Cantone di Boussac", "text": "Il Cantone di Boussac \u00e8 una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 17 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "566957", "revid": "1543377", "url": "https://it.wikipedia.org/wiki?curid=566957", "title": "Altiero Spinelli", "text": "Fondatore nel 1943 del Movimento Federalista Europeo, poi cofondatore dell'Unione dei Federalisti Europei, membro della Commissione europea dal 1970 al 1976, poi del Parlamento italiano (1976) e quindi del primo Parlamento europeo nel 1979. Fu promotore di un progetto di trattato istitutivo di un'Unione Europea con marcate caratteristiche federali che venne adottato dal Parlamento europeo nel 1984.\nQuesto progetto influenz\u00f2 in maniera significativa il primo tentativo di profonda revisione dei trattati istitutivi della CEE e dell'EURATOM, l'Atto unico europeo. Fu membro del parlamento europeo per dieci anni, eletto nelle liste del Partito Comunista Italiano come indipendente, e rimase uno degli attori politici principali sulla scena europea attraverso il Club del coccodrillo, da lui fondato e animato nel 1981.\nBiografia.\nAmbiente familiare e formazione culturale.\nNato a Roma il 31 agosto 1907, trascorse la prima infanzia nella citt\u00e0 brasiliana di Campinas, dove il padre esercitava la funzione di viceconsole del Regno d'Italia. Quando comp\u00ec cinque anni, suo padre decise di interrompere la carriera diplomatica per quella imprenditoriale e ritorn\u00f2 in patria, con la famiglia.\nDurante gli anni al liceo Mamiani di Roma, Spinelli dimostr\u00f2 una discreta capacit\u00e0 di assimilare le lingue che studiava, come il latino, il tedesco e il francese. Il greco classico lo studi\u00f2 in carcere, poich\u00e9 il liceo classico che frequentava aveva una sezione sperimentale nella quale il greco era sostituito da una seconda lingua straniera. Fin da giovanissimo approfond\u00ec da autodidatta il pensiero marxista grazie ai libri della biblioteca paterna, ma la lettura gli risult\u00f2 molto complessa. Per descrivere il suo livello di conoscenza della filosofia marxista in quel tempo, Spinelli coni\u00f2 l'espressione \"cattedrale di granito e nebbia\" con la quale indicava la fede cieca nella dottrina del partito, nonostante le lacune e la mancata comprensione di alcune questioni.\nRiusc\u00ec a diplomarsi all'et\u00e0 di sedici anni e poi si iscrisse alla facolt\u00e0 di Giurisprudenza all'Universit\u00e0 \"La Sapienza\".\nImpegno politico.\nLa reazione dei giornali italiani ad una manifestazione fascista del 1921 mirante a traslare la salma di Enrico Toti al Cimitero del Verano, spinse Spinelli ad avvicinarsi al comunismo, sul piano delle idee. Quasi tutti i giornali, infatti, avevano taciuto la reazione degli abitanti del quartiere San Lorenzo, tranne un giornale comunista. Ci\u00f2 lo convinse del fatto che i comunisti fossero pi\u00f9 coraggiosi e pi\u00f9 coerenti rispetto ai socialisti, maggiormente portati al dialogo con le forze borghesi. Da ci\u00f2 deriv\u00f2 la frattura tra il giovane Spinelli e il padre, tenacemente ancorato al Partito Socialista.\nSi iscrisse al Partito Comunista d'Italia nel 1924, l'anno dell'assassinio di Giacomo Matteotti, col fascismo ormai al potere e i comunisti costretti alla clandestinit\u00e0. Tale situazione non lo scoraggi\u00f2 e divenne ben presto il leader della cellula del quartiere Trionfale, grazie alla conoscenza della dottrina marxista, che gli permetteva di offrire spiegazioni ai garzoni e bottegai che facevano parte della cellula. L'attivit\u00e0 di partito ben presto lo sottrasse agli affetti familiari e lo costrinse a trasferirsi a Milano per sfuggire alla polizia. Il tentativo comunque fu inutile perch\u00e9 il 3 giugno 1927 fu arrestato e, sulla base delle leggi speciali per gli oppositori politici introdotte dal fascismo, condannato dal Tribunale speciale per la difesa dello Stato a sedici anni e otto mesi di carcere, dopo un anno gi\u00e0 passato a San Vittore.\nPeriodo in carcere.\nSpinelli scont\u00f2 circa dieci anni di carcere dal 1928 al 1937 in tre citt\u00e0 diverse: a Lucca (1928-1931), a Viterbo (1931-1932) e a Civitavecchia (1932-1937). A queste tre fasi vanno aggiunti pochi mesi passati a Roma nel 1937, nel carcere di Regina Coeli, nell'attesa di tornare in libert\u00e0, essendogli stati condonati cinque anni nel 1932, in occasione del decennale della Marcia su Roma e altri due anni nel 1934 per la nascita della principessa Maria Pia di Savoia, figlia del principe Umberto II di Savoia. In questi anni, a causa della lontananza, si concluse il suo rapporto con Tina Pizzardo (nipote del cardinale Giuseppe Pizzardo).\nTrascorse tale periodo approfondendo i suoi studi nel campo della filosofia, soprattutto Hegel e Marx, della storia e dell'economia, ma anche in quello letterario (impar\u00f2 il russo e lo spagnolo leggendo i classici in lingua originale). Tra i compagni di reclusione, Spinelli stimava Giuseppe Pianezza, Umberto Terracini e Leo Valiani. Pur rimanendo iscritto al partito, matur\u00f2 gradualmente il suo distacco dal marxismo, considerandolo ormai troppo liberale per fare l'interesse del proletariato. Non si avvicin\u00f2 ancora, tuttavia, ad altre ideologie politiche e, per questo, fu costantemente guardato con sospetto dagli altri detenuti politici. Nel 1937 fu trasferito a Roma ma, mentre attendeva con ansia il momento del rilascio, ricevette la brusca notizia del trasferimento al confino di Ventotene.\nAnni del confino.\nAltiero Spinelli fu confinato in due localit\u00e0 diverse: a Ponza (1937-1939) e a Ventotene (1939-1943). In quegli anni di confino fu uno dei pochi esponenti comunisti a prendere le distanze da Stalin, dai Processi di Mosca e dal comunismo sovietico in generale.\nSpinelli non rifiutava solo l'interpretazione del terrore staliniano come di un necessario periodo \u00abgiacobino\u00bb che avrebbe rafforzato la rivoluzione, bens\u00ec negava alle fondamenta tutto l'insieme della politica comunista quale si era configurata dal periodo del \u00absocialfascismo\u00bb fino alla politica dei fronti popolari, colpendo anche le basi della dottrina marxista. Celeste Negarville scrive nel suo diario un commento proprio alle posizioni di Altiero nell'isola in quel periodo, commentando che \u00abla posizione di Altiero \u00e8 pericolosissima: \u201ccondizione per la rivoluzione in Europa, l'abbattimento della dittatura staliniana\u201d\u00bb.\nSpinelli rilevava come \u00abla dittatura del proletariato si era trasformata in dittatura del partito, poi del Comitato centrale, poi personale di Stalin\u00bb\nNel 1937, quindi, Altiero Spinelli fu espulso dal Partito Comunista d'Italia con l'accusa di voler \"minare l'ideologia bolscevica, e di essersi trasformato in un piccolo borghese\", quindi ritenuto trotskista, definizione infamante per un comunista ortodosso dell'epoca.\nIl periodo del confino, tuttavia, fu fondamentale nel suo percorso intellettuale e politico. Ebbe l'opportunit\u00e0 di leggere una serie di articoli scritti negli anni venti da Luigi Einaudi sul Corriere della Sera, pubblicati col titolo \"Lettere di Junius\", e condivise tale esperienza con uomini politici di primaria importanza nella storia d'Italia, come il futuro Presidente della Repubblica Sandro Pertini e, in particolare con l'esponente GL Ernesto Rossi e il socialista Eugenio Colorni.\n\"Manifesto di Ventotene\".\nNel giugno del 1941, durante il soggiorno forzato sull'isola di Ventotene, Spinelli, con la collaborazione di Ernesto Rossi e di Eugenio Colorni, scrisse il documento base del federalismo europeo: il \"Manifesto per un'Europa Libera e Unita\", meglio conosciuto come \"Manifesto di Ventotene\".\nLa stesura del \"Manifesto\", le sue successive versioni e la sua diffusione sono avvolte nella leggenda. Non \u00e8 stata rintracciata nessuna delle versioni dattiloscritte o ciclostilate del documento che circolavano tra il 1941 e il 1943. Cos\u00ec le testimonianze circa il modo in cui il \"Manifesto\" usc\u00ec clandestinamente da Ventotene non concordano. Decisivo fu sicuramente il contributo di Ursula Hirschmann, moglie di Colorni che, non essendo confinata e avendo la possibilit\u00e0 di mantenere rapporti costanti col marito, riusc\u00ec a far giungere lo scritto nella penisola e a diffonderlo. \nSecondo la versione pi\u00f9 suggestiva, il testo, per mancanza di carta, fu scritto sulla carta da sigarette e, per evitare i controlli della polizia, nascosto nel ventre di un pollo arrosto e portato sul continente dalla Hirschmann. Quest'ultima, poi, rimasta vedova, sposer\u00e0 Spinelli; fra i loro figli: la giornalista Barbara.\nSpinelli fu liberato da Ventotene dopo l'arresto di Benito Mussolini, ai primi di agosto del 1943. Di fronte a quella che era stata la catastrofe europea, Spinelli aveva maturato la convinzione che solo un'organizzazione federale avrebbe potuto farla rientrare da protagonista nel quadro internazionale. Per servire tale convinzione, Spinelli non fond\u00f2 un partito, bens\u00ec un movimento trasversale ai partiti politici.\nIl 27 e il 28 agosto 1943, in casa di Mario Alberto Rollier in Via Poerio, a Milano, dove una lapide ricorda l'evento, si tenne il congresso di fondazione del Movimento Federalista Europeo. Erano presenti, tra gli altri, Spinelli, Colorni, Rossi, Ursula Hirschmann, Manlio Rossi Doria, Giorgio Braccialarghe e Vittorio Foa. Il movimento adott\u00f2 come programma il Manifesto di Ventotene.\nA met\u00e0 settembre, essendosi rifugiato in Svizzera, per sfuggire all'occupazione tedesca, Spinelli, insieme a Rossi e alla Hirschmann, tent\u00f2 di contattare altri democratici europei di convinzione federalista. In autunno, anche l'esule Luigi Einaudi si aggiunse al gruppo. Il \"Manifesto\", ciclostilato e tradotto in diverse lingue, riusc\u00ec a circolare clandestinamente anche fra la resistenza italiana.\nNella primavera del 1944, a Ginevra, Spinelli e Rossi tennero alcuni incontri con i rappresentanti dei movimenti di Resistenza di otto Paesi. Spinelli prepar\u00f2 con loro un testo di \"Dichiarazione federalista\", che i resistenti votarono il 20 maggio 1944. Subito dopo, Spinelli ader\u00ec al Partito d'Azione e, nel luglio del 1944 rientr\u00f2 a Milano, per partecipare attivamente alla Resistenza. Fu subito cooptato nella segreteria del Partito d'Azione-Alta Italia, e diresse per qualche mese l\"Italia Libera\" di Milano e \"Unit\u00e0 europea\".\nNel mese di marzo 1945 ebbe luogo, a Parigi, la prima Conferenza federalista europea. Spinelli ne fu l'animatore e Ursula Hirschmann l'organizzatrice. Tra i partecipanti, gli scrittori Albert Camus e George Orwell e il filosofo Emmanuel Mounier. Nel febbraio del 1946, insieme a Ferruccio Parri e Ugo La Malfa, Spinelli abbandona il Partito d'Azione per fondare il \"Movimento della democrazia repubblicana\" (poi Concentrazione Democratica Repubblicana). Tale esperienza fu per\u00f2 di breve durata e si concluse dopo pochi mesi.\nPolitico europeo.\nSpinelli ebbe un ruolo rilevante nella nascita e nella definizione in chiave moderna del concetto di \"Europa\". La sua speranza che, finita la guerra, si sarebbe potuta costruire una federazione europea poggiava sul presupposto che le potenze vincitrici si sarebbero ritirate dall'Europa; tuttavia l'instaurarsi di un clima di guerra fredda tra le superpotenze americana e sovietica e la creazione di un duplice protettorato vanificarono una tale prospettiva.\nNel 1947, Spinelli torn\u00f2 alla carica con la battaglia federalista (alla quale partecip\u00f2 anche Giuseppe Motta), vedendo nel Piano Marshall la prima forma di integrazione europea. Una stagione particolarmente favorevole gli si apr\u00ec inoltre a partire dal 1950 in occasione dell'elaborazione del trattato CED (Comunit\u00e0 Europea di Difesa).\nNel 1954 propose un mandato costituente per l'Assemblea comune della CED, che fu bloccato per l'opposizione della Francia. L'accantonamento della CED gett\u00f2 Spinelli nello sconforto. Egli si stava accorgendo che, soprattutto dopo la morte di Stalin, la questione europea si stava via via eclissando. Si rivolse allora a Jean Monnet per proporgli di diventare l'animatore di un partito europeo che tendesse alla creazione di una federazione europea, ma senza esito.\nUlteriore tentativo venne fatto quando si propose di trasformare la CECA in una comunit\u00e0 federale per mezzo di un'evoluzione dei suoi organi e un allargamento delle competenze. Fallita anche tale prospettiva, si dedic\u00f2 alla campagna in favore di un Congresso del popolo europeo e alla stesura del secondo manifesto federalista. L'idea era di cercare di convocare una serie di assemblee locali, ciascuna delle quali doveva eleggere persone che sarebbero andate a costituire un organismo che prefigurava un Parlamento federale. Anche i risultati di tale iniziativa si rivelarono scarsi, tanto che lo stesso Spinelli l'abbandon\u00f2 precocemente.\nNel suo discorso per il \"Congresso del popolo europeo\", tenuto a Torino nel 1957, Spinelli mise in discussione e critic\u00f2 la legittimit\u00e0 del concetto di stato-nazione. Nel 1965, su iniziativa di Altiero Spinelli, che ne fu il primo direttore, la Fondazione Adriano Olivetti, l'Associazione di cultura e politica il Mulino e il Centro studi \"Nord e Sud\" crearono l'Istituto affari internazionali (IAI) grazie a una sostanzioso grant della Ford Foundation procurato da Spinelli stesso negli Stati Uniti. L'Istituto affari internazionali nasceva come ente privato senza fini di lucro, con lo scopo di contribuire alla conoscenza dei problemi internazionalistici, con un'attenzione particolare verso il processo di integrazione europea e l'area mediterranea.\nFu membro della Commissione europea ininterrottamente dal 1970 al 1976. Il 1\u00ba luglio 1970, il Presidente della Commissione Europea, Franco Maria Malfatti, nomin\u00f2 Spinelli Commissario europeo per gli Affari Industriali, per la Ricerca generale e la Tecnologia, e per il Centro comune di ricerca. Il 22 marzo 1972, fu confermato nel suo incarico all'interno della nuova Commissione guidata da Sicco Mansholt. Il 6 gennaio 1973, fu nuovamente confermato Commissario europeo per la Politica Industriale e Tecnologica nella Commissione presieduta da Fran\u00e7ois-Xavier Ortoli. Mantenne tale incarico sino al 1976.\nDeputato alla Camera e al Parlamento europeo.\nNel 1976, Spinelli si present\u00f2 alle elezioni politiche italiane per la Camera dei deputati, come indipendente di sinistra nelle liste del PCI e fu eletto deputato. Si iscrisse al Gruppo misto, di cui fu presidente per l'intera legislatura. Nello stesso periodo fu anche eletto componente della rappresentanza italiana al Parlamento europeo. Fu confermato deputato nella legislatura successiva (1979-1983), nella quale fece parte della III Commissione Esteri e poi della VII Commissione Difesa.\nFu anche eletto nel 1979 come indipendente nella lista del PCI al primo Parlamento europeo a elezione diretta e, successivamente, fu rieletto nel 1984. Ad ottobre del 1980, lanci\u00f2 la rivista \"Crocodile \u2013 Lettre aux Membres du Parlement europ\u00e9en\", nel cui primo editoriale espresse il progetto politico di costruzione di una comune \"volont\u00e0 dell'Europa\".\nIl 14 febbraio 1984 propose un progetto costituzionale per gli Stati Uniti d'Europa; il progetto di un Trattato per l'Unione Europea venne approvato dal Parlamento europeo, mentre i rappresentanti degli Stati membri nel Consiglio europeo bocciarono successivamente la proposta del movimento federalista di trasformare la comunit\u00e0 in una confederazione europea di Stati, mediante una drastica menomazione della loro sovranit\u00e0 nazionale. Entrambe le decisioni influenzarono in maniera significativa il primo tentativo di profonda revisione dei trattati istitutivi della Cee e dell'Euratom, l'Atto unico europeo.\nSpinelli fu membro del parlamento europeo per dieci anni e rimase uno degli attori politici principali sulla scena europea attraverso il Club del coccodrillo, da lui fondato nel 1981 e animato successivamente. Nel 1985 intervenne al XXXI Congresso del Partito Radicale di Marco Pannella per esortare i radicali a promuovere a livello europeo le loro campagne portate avanti in Italia.\n\u00c8 morto in una clinica romana il 23 maggio 1986."}
{"id": "566960", "revid": "104458", "url": "https://it.wikipedia.org/wiki?curid=566960", "title": "Cantone di Ch\u00e2telus-Malvaleix", "text": "Il Cantone di Ch\u00e2telus-Malvaleix era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:\nCollegamenti esterni.\n "}
{"id": "566961", "revid": "339392", "url": "https://it.wikipedia.org/wiki?curid=566961", "title": "Ultra maniac", "text": ""}
{"id": "566962", "revid": "287204", "url": "https://it.wikipedia.org/wiki?curid=566962", "title": "Cantone di Dun-le-Palestel", "text": "Il Cantone di Dun-le-Palestel \u00e8 una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 17 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "566964", "revid": "287204", "url": "https://it.wikipedia.org/wiki?curid=566964", "title": "Cantone di Le Grand-Bourg", "text": "Il Cantone di Le Grand-Bourg \u00e8 una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 17 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "566965", "revid": "49980", "url": "https://it.wikipedia.org/wiki?curid=566965", "title": "Duna di sabbia", "text": ""}
{"id": "566967", "revid": "984922", "url": "https://it.wikipedia.org/wiki?curid=566967", "title": "Cantone di Gu\u00e9ret-Nord", "text": "Il Cantone di Gu\u00e9ret-Nord era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gu\u00e9ret e i comuni di:"}
{"id": "566971", "revid": "984922", "url": "https://it.wikipedia.org/wiki?curid=566971", "title": "Cantone di Gu\u00e9ret-Sud-Est", "text": "Il Cantone di Gu\u00e9ret-Sud-Est era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gu\u00e9ret e i comuni di:"}
{"id": "566972", "revid": "984922", "url": "https://it.wikipedia.org/wiki?curid=566972", "title": "Cantone di Gu\u00e9ret-Sud-Ovest", "text": "Il Cantone di Gu\u00e9ret-Sud-Ovest era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gu\u00e9ret e i comuni di:"}
{"id": "566974", "revid": "767487", "url": "https://it.wikipedia.org/wiki?curid=566974", "title": "Cantone di Jarnages", "text": "Il Cantone di Jarnages era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "566976", "revid": "984922", "url": "https://it.wikipedia.org/wiki?curid=566976", "title": "Cantone di Pontarion", "text": "Il Cantone di Pontarion era una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "566979", "revid": "46291", "url": "https://it.wikipedia.org/wiki?curid=566979", "title": "Ophrys fuciflora oxyrrhynchos", "text": "L'ofride dei fuchi (Ophrys fuciflora\" subsp. \"oxyrrhynchos ) \u00e8 una pianta appartenente alla famiglia delle Orchidacee. Cresce esclusivamente in Sicilia e in Italia meridionale.\nDescrizione.\n\u00c8 una pianta erbacea alta da 10 a 40\u00a0cm, con foglie oblungo-lanceolate e brattee ovato-lanceolate, concave, giallo-verdastre.\nL'infiorescenza raggruppa da 3 a 10 fiori, con sepali sfumati di rosa o di rosso e petali da bianco a porpora. Il labello ha un colore da bruno-giallastro a bruno-rossastro, e presenta una macula grigio-violacea bordata di bianco, a forma di X, e una appendice apicale da giallo a bruno-rossastra. Il ginostemio \u00e8 bianco, con apice lungo e acuminato.\nFiorisce da fine marzo a met\u00e0 maggio.\nDistribuzione e habitat.\n\u00c8 una specie endemica della Sicilia, sporadicamente presente anche in Italia meridionale (Calabria, Basilicata e Puglia).\nCresce nei pascoli magri e nelle garighe, fino a 1300 m di altitudine, prediligendo i\nterreni calcarei ed asciutti."}
{"id": "566981", "revid": "72129", "url": "https://it.wikipedia.org/wiki?curid=566981", "title": "Domenico Di Giovanni", "text": ""}
{"id": "566982", "revid": "28458", "url": "https://it.wikipedia.org/wiki?curid=566982", "title": "Fg 42", "text": ""}
{"id": "566983", "revid": "72129", "url": "https://it.wikipedia.org/wiki?curid=566983", "title": "Domenico di Giovanni", "text": ""}
{"id": "566984", "revid": "125705188", "url": "https://it.wikipedia.org/wiki?curid=566984", "title": "Maggie (serie animata)", "text": "Maggie (\"The Buzz on Maggie\") \u00e8 una serie animata statunitense prodotta dalla Walt Disney Television Animation. Il cartone animato \u00e8 trasmesso in tutto il mondo dal canale Disney Channel.\nIl titolo della sigla italiana \u00e8 \"Questa sono io\" ed \u00e8 cantata da Ambra Lo Faro conosciuta per aver interpretato la parte di \"Mafalda\" nella serie Disney \"Quelli dell'intervallo\".\n\"Maggie\" mand\u00f2 in onda il suo ultimo episodio negli Stati Uniti il 27 maggio 2006, concludendo la sua unica stagione. La serie ha ricevuto recensioni positive dalle critiche televisive, molte delle quali hanno esaltato lo humor, il doppiaggio e la sceneggiatura. \"Maggie\" ha ricevuto una nomina all'Annie Award per i design dei personaggi e la sigla \"Just The Way I Am\", cantata dalla cantante canadese Skye Sweernam, ha ottenuto ottime critiche e una nomina al Daytime Emmy Award. Lo show ritorn\u00f2 in onda negli Stati Uniti il 13 agosto 2008 ma fu poi sostituito con \"Ricreazione\" il 25 agosto 2008.\nTrama.\nLa serie racconta le avventure di una mosca adolescente, Maggie, il cui sogno \u00e8 diventare una rockstar di successo. Deve fare i conti con la famiglia e la scuola, che non fanno altro che causarle problemi."}
{"id": "566988", "revid": "287204", "url": "https://it.wikipedia.org/wiki?curid=566988", "title": "Cantone di Saint-Vaury", "text": "Il Cantone di Saint-Vaury \u00e8 una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 11 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "566989", "revid": "767487", "url": "https://it.wikipedia.org/wiki?curid=566989", "title": "Cantone di La Souterraine", "text": "Il Cantone di La Souterraine \u00e8 una divisione amministrativa dell'Arrondissement di Gu\u00e9ret.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 7 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "566992", "revid": "124626340", "url": "https://it.wikipedia.org/wiki?curid=566992", "title": "Errore di segmentazione", "text": "Un errore di segmentazione (in inglese segmentation fault, spesso abbreviato in segfault) \u00e8 una particolare condizione di errore che pu\u00f2 verificarsi durante l'esecuzione di un programma per computer. Un errore di segmentazione ha luogo quando un programma tenta di accedere ad una posizione di memoria alla quale non gli \u00e8 permesso accedere, oppure quando tenta di accedervi in una maniera che non gli \u00e8 concessa (ad esempio, scrivere su una posizione di sola lettura, oppure sovrascrivere parte del sistema operativo). I sistemi basati su processori come il Motorola 68000 fanno riferimento a questi errori come errori di \"memoria\" o di \"bus\".\nLa segmentazione \u00e8 un approccio alla gestione della memoria e alla sua protezione in un sistema operativo. Essa \u00e8 stata superata dal paging per molti scopi, ma gran parte della terminologia della segmentazione \u00e8 ancora utilizzata, primo tra tutti lo stesso termine \"errore di segmentazione\". Alcuni sistemi operativi utilizzano ancora la segmentazione a qualche livello logico, nonostante il paging sia la principale politica di gestione della memoria.\nSui sistemi operativi Unix-like, un processo che fa accesso ad una posizione non valida di memoria riceve il segnale SIGSEGV. Su Microsoft Windows, un processo che fa accesso ad una posizione non valida di memoria riceve l'eccezione STATUS_ACCESS_VIOLATION.\nEsempio.\nQuesto \u00e8 l'esempio di programma ANSI C che dovrebbe generare un errore di segmentazione su piattaforme con protezione della memoria:\nint main (void)\nchar *s = \"stringa\"; \n/* s \u00e8 un puntatore ad una stringa \n * posizionata nel segmento di sola \n * lettura dell'eseguibile.\n * Quando il programma viene \n * caricato, questo segmento \u00e8 \n * generalmente mappato dal sistema \n * operativo in una zona della \n * memoria di sola lettura \n/* questo tenta di scrivere nella \n * memoria di sola lettura, \n * causando l'errore di \n * segmentazione \nCompilando ed eseguendo il programma su OpenBSD 4.0, viene prodotto questo output:\n $ gcc segfault.c -g -o segfault\n $ ./segfault\n Segmentation fault\nEcco il backtrace da GNU Debugger (GDB):\nLe condizioni sotto le quali avvengono le violazioni della segmentazione e come esse si manifestano sono specifiche per ogni sistema operativo. Inoltre, tali condizioni possono dipendere dalla specifica sequenza di istruzioni eseguite e dalla specifica mappa della memoria utilizzata fino al momento della violazione. Di conseguenza, un errore pu\u00f2 avvenire o non avvenire a seconda del contesto. Questo rende particolarmente difficile fare il debug di questo tipo di errore, che appare cos\u00ec non deterministico, ovvero contenente una componente casuale.\nPoich\u00e9 un errore molto comune \u00e8 la dereferenziazione di un puntatore nullo (leggere o scrivere attraverso un puntatore nullo, cio\u00e8 un puntatore all'indirizzo 0, usato comunemente in C per indicare un \"puntatore ad un oggetto nullo\" oppure come indicatore d'errore), molti sistemi operativi includono nella propria mappatura la prima pagina di memoria (quella che inizia all'indirizzo 0) cos\u00ec che essa non \u00e8 pi\u00f9 disponibile per gli utenti ed eventuali accessi ad essa causano un errore di segmentazione."}
{"id": "566994", "revid": "1494169", "url": "https://it.wikipedia.org/wiki?curid=566994", "title": "Riccardo Lombardi", "text": ""}
{"id": "566997", "revid": "35565", "url": "https://it.wikipedia.org/wiki?curid=566997", "title": "Segmentation fault", "text": ""}
{"id": "566998", "revid": "35565", "url": "https://it.wikipedia.org/wiki?curid=566998", "title": "Segfault", "text": ""}
{"id": "566999", "revid": "287204", "url": "https://it.wikipedia.org/wiki?curid=566999", "title": "Max Weber (artista)", "text": "Come pittore si espresse principalmente in stile cubista, prima di dedicarsi a temi ebraici negli ultimi anni della sua vita.\nNato a Bia\u0142ystok, un centro che all'epoca si trovava nella parte della Polonia che era sotto il dominio russo, emigr\u00f2 negli Stati Uniti coi suoi genitori all'et\u00e0 di 10 anni. Studi\u00f2 arte al Pratt Institute di Brooklyn sotto la guida di Arthur Wesley Dow.\nNel 1905 pot\u00e9 finalmente trasferirsi a Parigi dove frequent\u00f2 la Scuola di Parigi di Henri Matisse, impadronendosi delle poetiche del modernismo e del cubismo. Tra gli artisti che lo ispirarono maggiormente figurano Henri Rousseau e Pablo Picasso.\nNel 1908 fece ritorno a Brooklyn dove contribu\u00ec all'introduzione del cubismo negli Stati Uniti.\nNel 1930 al Museum of Modern Art di New York si tenne una mostra retrospettiva sulla sua opera.\nWeber si dedic\u00f2 anche alla poesia. La sua opera pi\u00f9 significativa sono le \"Poesie cubiste\" (\"Cubist Poems\"), pubblicate a Londra nel 1914. In esse Weber cercava di applicare le tecniche di scomposizione formale del cubismo alla sintassi e alla disposizione dei versi, un'operazione che in quegli anni vedeva impegnati altri poeti vicini al cubismo, come Guillaume Apollinaire e Blaise Cendrars.\nLa sua opera poetica ebbe una certa risonanza in Giappone, dove fu introdotta dal critico Matsuura Hajime, professore presso l'Universit\u00e0 Imperiale di Tokyo, nel suo saggio \"Bungaku no honshitsu\" (\"L'essenza della letteratura\") del 1915. Le poesie cubiste di Weber esercitarono un'influenza diretta sulle \"Poesie post-cubiste\" del poeta e pittore giapponese Kanbara Tai, pubblicate nel 1917."}
{"id": "567005", "revid": "275648", "url": "https://it.wikipedia.org/wiki?curid=567005", "title": "Johann Nepomuk Hummel", "text": "Biografia.\nHummel nacque a Presburgo (oggi Bratislava), Slovacchia, all'epoca soggetta alla Monarchia asburgica austriaca. Suo padre, Josef Hummel, era direttore della Scuola Imperiale di Musica Militare a Vienna, dove dirigeva l'orchestra del Teatro Schikaneder; sua madre era slovacca. Il suo nome deriva da San Giovanni Nepomuceno. A 8 anni ricevette lezioni di musica da Wolfgang Amadeus Mozart, che era rimasto impressionato dalla sua abilit\u00e0. Hummel studi\u00f2 pianoforte e venne ospitato gratuitamente dai Mozart; si esib\u00ec per la prima volta in pubblico all'et\u00e0 di 9 anni, in occasione di uno dei concerti di Wolfgang.\nSuccessivamente suo padre intraprese con lui una tourn\u00e9e europea. Giunto a Londra, Johann Nepomuk ricevette lezioni da Muzio Clementi e rimase per 4 anni nella capitale inglese prima di tornare a Vienna. Nel 1791 si trovava a Londra anche Joseph Haydn, che compose per il giovane Hummel una sonata in la bemolle. Il dedicatario la esegu\u00ec per la prima volta nelle Hanover Square Rooms, alla presenza del compositore, che al termine dell'esecuzione lo ringrazi\u00f2 regalandogli una ghinea.\nLo scoppio della Rivoluzione francese e il successivo periodo del Terrore costrinsero Hummel a cancellare una tourn\u00e9e gi\u00e0 programmata in Spagna e in Francia. Riprese quindi la via di Vienna dando vari concerti durante il tragitto. Al suo ritorno ricevette lezioni da Johann Georg Albrechtsberger, Joseph Haydn, e Antonio Salieri.\nAll'incirca in questo periodo, il giovane Ludwig van Beethoven giunse a Vienna e prese lezioni da Haydn e Albrechtsberger, diventando cos\u00ec compagno di studi e amico di Hummel. Pare che l'arrivo di Beethoven avesse inferto un duro colpo all'autostima di Johann Nepomuk, che tuttavia si riprese senza troppe difficolt\u00e0. Bench\u00e9 caratterizzata da frequenti alti e bassi, l'amicizia con Beethoven fu reciproca e improntata al rispetto; quando il Genio di Bonn era in fin di vita, Hummel and\u00f2 a trovarlo a Vienna diverse volte con sua moglie Elisabeth e l'allievo Ferdinand Hiller e, seguendo le sue volont\u00e0, si esib\u00ec in un'improvvisazione durante il concerto che si tenne in sua memoria. Fu in quest'occasione che Hummel divenne amico di Franz Schubert, che gli dedic\u00f2 le sue ultime tre sonate per pianoforte. Tuttavia, poich\u00e9 entrambi i compositori erano gi\u00e0 morti quando le sonate vennero pubblicate, l'editore modific\u00f2 la dedica sostituendo il nome di Hummel con quello di Robert Schumann, all'epoca ancora in attivit\u00e0.\nNel 1804 Hummel venne nominato \"Konzertmeister\" (primo violino) e nel 1809 successe ad Haydn come \"Kapellmeister\" (maestro di cappella) al servizio del Principe Nicola II Esterh\u00e1zy, ad Eisenstadt. Mantenne questo posto per sette anni prima di essere licenziato per aver trascurato i suoi doveri, dopodich\u00e9 intraprese una tourn\u00e9e in Russia e in Europa e spos\u00f2 la cantante d'opera Elisabeth R\u00f6ckel, da cui ebbe 2 figli.\nSuccessivamente venne nominato \"Kapellmeister\" a Stoccarda dal 1816 al 1818 e a Weimar dal 1819 fino alla sua morte, dove divenne molto amico dei suoi colleghi Goethe e Schiller. Durante il suo soggiorno a Weimar, Hummel trasform\u00f2 la citt\u00e0 in una delle capitali musicali d'Europa, invitando i migliori musicisti dell'epoca a visitarla e a esibirvisi. Diede vita ad uno dei primi programmi pensionistici per musicisti, organizzando concerti di beneficenza per i colleghi che non disponevano di fondi sufficienti. Inoltre Hummel fu uno dei primi a battersi per i diritti d'autore contro la pirateria intellettuale.\nInfluenze.\nMentre era in Germania Hummel pubblic\u00f2 \"A Complete Theoretical and Practical Course of Instruction on the Art of Playing the Piano Forte (Corso teorico e pratico completo sull'arte di suonare il Piano Forte)\" (1828), che vendette migliaia di copie durante i primi giorni e introdusse uno stile nuovo relativamente alle diteggiature e all'esecuzione degli abbellimenti. La tecnica pianistica del tardo Ottocento fu molto influenzata da Hummel, grazie anche alle lezioni che egli impart\u00ec a Carl Czerny, che a sua volta fu insegnante di Franz Liszt. Czerny studi\u00f2 inizialmente con Beethoven, ma decise di abbandonarlo dopo aver sentito Hummel.\nL'influenza di Hummel \u00e8 riscontrabile anche nei primi lavori di Fryderyk Chopin e Robert Schumann, e lo spirito dei suoi concerti per piano (il terzo in si minore e il secondo in la minore) si nota particolarmente nei concerti di Chopin. Ci\u00f2 non sorprende se si considera che Chopin deve aver sentito Hummel in una delle sue ultime tourn\u00e9e in Polonia e in Russia, e mantenne i concerti per piano di Hummel nel proprio repertorio. Harold C. Schonberg, nel suo libro \"I Grandi Pianisti\", scrive che \"l'inizio del concerto in la minore di Hummel e quello in mi minore di Chopin sono troppo simili per poter parlare di una pura coincidenza\". Riguardo ai 24 Preludi Op. 28 di Chopin, Schonberg scrive: \"\u00c8 altrettanto difficile negare che Chopin conoscesse molto bene i Preludi Op. 67 di Hummel, composti nel 1815 e ora dimenticati - una raccolta di 24 preludi in tutte le tonalit\u00e0 maggiori e minori, partendo dal do maggiore\".\nAnche Robert Schumann studi\u00f2 le opere di Hummel (in particolar modo la \"Sonata in Fa diesis minore Op. 81\"). Successivamente fece richiesta per divenirne suo allievo, ma il permesso gli fu negato a causa della sua instabilit\u00e0 mentale. Liszt avrebbe voluto studiare con Hummel, ma suo padre Adam si rifiut\u00f2 di pagare l'eccessiva retta che Hummel era solito chiedere (cos\u00ec Liszt fin\u00ec per studiare con Czerny). Czerny, Friedrich Silcher, Ferdinand Hiller, Sigismond Thalberg, Felix Mendelssohn e Adolf von Henselt furono tra i migliori allievi di Hummel.\nMusica.\nLa musica di Hummel prese una strada diversa da quella di Beethoven. Guardando al futuro, Hummel varc\u00f2 le soglie della modernit\u00e0 con opere come la Sonata in fa# minore Op. 81 e la Fantasia per pianoforte Op. 18, che si possono considerare degli esempi in cui l'autore rompe con le strutture armoniche del Classicismo e amplia la forma-sonata. In queste due opere Hummel si dimostra innovativo e ardito, specialmente se si tiene conto del fatto che l'Op. 81 fu composta cinque anni dopo la Sonata \"Hammerklavier\". Tuttavia la visione musicale di Hummel non era iconoclasta, e la sua filosofia si riassumeva nel motto \"godere del mondo dando gioia al mondo\".\nLe sue composizioni principali sono per il pianoforte, del quale era uno dei pi\u00f9 grandi virtuosi della sua epoca. Per questo strumento scrisse otto concerti, dieci sonate (quattro delle quali sono senza numero d'opus e una ancora inedita), otto trii, un quartetto, due quintetti e due settimini. La sua produzione comprende inoltre un ottetto per fiati, una sonata per violoncello e una per viola, un concerto e una sonata per mandolino, nonch\u00e9 un concerto per tromba in mi maggiore scritto per tromba a chiavi, musica per pianoforte a quattro mani, 22 opere, singspiel, messe e molto altro.\nLa vistosa assenza di una sinfonia tra le opere di Hummel si spiega forse col fatto che egli non riusc\u00ec a seguire le innovazioni beethoveniane in quel genere musicale, anche se resta oscuro il motivo per cui non compose una sinfonia nello stile di altri grandi contemporanei (per esempio Haydn). C'\u00e8 da dire tuttavia che l'organico della sinfonia classica non prevedeva il pianoforte, cosa che potrebbe aver ridotto l'interesse di Hummel che, da accanito pianista qual era, avrebbe preferito scrivere piuttosto dei concerti per pianoforte.\nTra le opere di Hummel figurano anche interessanti trascrizioni per pianoforte, flauto, violino e violoncello di concerti per pianoforte e sinfonie di Mozart, che sono state incise recentemente dal pianista tedesco Fumiko Shiraga. Tra queste, in particolare, hanno ottenuto un buon successo di pubblico le trascrizioni del \"Concerto per pianoforte n. 20\" e della \"Sinfonia n. 40\".\nGli ultimi anni e l'eredit\u00e0 di Hummel.\nAlla fine della sua vita, Hummel vide l'ascesa di una nuova scuola di giovani compositori e virtuosi e si rese conto che la sua stessa musica stava lentamente passando di moda. La sua tecnica disciplinata e impeccabile, alla Clementi, e il suo equilibrato classicismo si contrapponevano al virtuosismo scatenato della nuova corrente, rappresentata da esecutori come Liszt e Giacomo Meyerbeer. Nei suoi ultimi anni Hummel compose sempre meno, restando pur sempre molto rispettato e ammirato, e mor\u00ec a Weimar nel 1837. Massone come Mozart, lasci\u00f2 in eredit\u00e0 alla sua loggia una parte considerevole del famoso giardino che si trovava dietro alla sua casa di Weimar.\nNonostante Hummel fosse una celebrit\u00e0 al momento della sua morte, con una fama postuma apparentemente certa e duratura, la sua musica venne rapidamente dimenticata con l'avvento impetuoso del periodo romantico, forse perch\u00e9 le sue idee erano ormai ritenute superate. Successivamente, durante la riscoperta del Classicismo avvenuta all'inizio del XX secolo, Hummel non venne preso in considerazione, oscurato da Mozart (lo stesso avvenne con Haydn, che avrebbe dovuto aspettare la seconda met\u00e0 del XX secolo per essere rivalutato). Grazie alle registrazioni in commercio e ai concerti dal vivo sempre pi\u00f9 numerosi che si tengono oggi in tutto il mondo, sembra che gli ammiratori della sua musica stiano nuovamente aumentando. "}
{"id": "567006", "revid": "47767", "url": "https://it.wikipedia.org/wiki?curid=567006", "title": "Natalia Estrada", "text": "Dopo aver esordito nel mondo dello spettacolo, in televisione, conducendo \"Il gioco delle coppie\" insieme all'allora marito Giorgio Mastrota, ha raggiunto il successo con il film \"Il ciclone\" di Leonardo Pieraccioni (1996), che le ha garantito una grande popolarit\u00e0, in particolare nel 1997. In quegli anni ha anche tentato una carriera musicale pubblicando un EP e un album, che per\u00f2 non hanno ottenuto successo.\nTra la fine degli anni novanta e i primi anni duemila diventa un volto noto di Mediaset, conducendo numerosi variet\u00e0 di Canale 5, come \"Il Quizzone\" e \"La sai l'ultima?\", programma che ha condotto nel 1997 e dal 1999 al 2002, al fianco di diversi colleghi, tra cui Gerry Scotti e Gigi Sabani. Successivamente alla sua partecipazione alla sit-com \"Il mammo\" di Enzo Iacchetti e a una parte nel film \"Ol\u00e9\" (2006) di Carlo Vanzina, la sua presenza sul piccolo schermo \u00e8 notevolmente diminuita. Dal 2004 ha abbandonato la carriera televisiva e si dedica a tempo pieno alla sua grande passione per l'equitazione, fondando e presiedendo l'associazione sportiva \"Italian Western Academy\" per la diffusione e la promozione dell'equitazione americana.\nBiografia.\nGli esordi.\nDopo aver studiato danza classica e spagnola \u00e8 entrata nel Conservatorio Reale di Madrid, dove ha continuato a perfezionare stili e movimenti fino al diploma. Conclusi gli studi si \u00e8 iscritta alla facolt\u00e0 di giornalismo. Si \u00e8 esibita anche nel balletto classico di Madrid. Quando \u00e8 arrivata in Italia ha riscosso subito un notevole successo, grazie anche a una partecipazione alla trasmissione \"Discoring\", rivolta al pubblico giovanile.\nIl debutto come conduttrice televisiva \u00e8 avvenuto nel 1992, anno in cui ha condotto la versione spagnola di \"Bellezze al bagno\" su Telecinco, \"Bellezas al agua\". In Italia ha debuttato l'anno successivo, con il marito Giorgio Mastrota (con il quale ha avuto una figlia, anche lei chiamata Natalia), nel programma \"Il gioco delle coppie\", in onda su Rete 4. Da Mastrota si \u00e8 poi separata nel 1998, dopo cinque anni di matrimonio. Nel 1994 ha condotto su Italia 1, insieme a Paola Barale e Marco Predolin, il programma di televendite \"Grandi magazzini\", ideato da Mike Bongiorno.\nIl successo con \"Il ciclone\" e i variet\u00e0 estivi.\nDue anni dopo, nel 1996, dopo aver condotto il Festival di Sanscemo insieme a Andy Luotto, \u00e8 stata al fianco di Gerry Scotti per condurre il variet\u00e0 estivo \"Il quizzone\", insieme anche a Laura Freddi, e ha partecipato al film \"Il ciclone\" di Leonardo Pieraccioni. Nella primavera del 1997, dopo una breve esperienza in Rai nel programma \"Anima mia\" con Fabio Fazio e Claudio Baglioni, ha condotto su Canale 5 la quinta edizione del variet\u00e0 Mediaset \"La sai l'ultima?\", al fianco di Gerry Scotti. Nello stesso anno ha anche debuttato nel mondo della musica: nel mese di maggio \u00e8 stato infatti pubblicato il disco \"Anime in gioco\", di Claudio Baglioni, contenente la canzone \"Orzowei\" incisa in duetto con la giovane showgirl.\nNell'estate del 1997 ha proseguito la carriera di cantante partecipando al \"Festivalbar\" con il brano \"Banana y Frambuesa\", versione in spagnolo di \"Banane e lampone\" di Gianni Morandi. L'esperienza nel mondo della musica \u00e8 poi sfociata, a fine anno, con l'incisione dell'EP \"Quiero cantar\", venduto insieme a un noto amaro di cui la showgirl era testimonial in quel periodo. Sempre nell'autunno del 1997 ha condotto anche \"Campioni di ballo\", insieme ad Amadeus su Rete 4, e successivamente \u00e8 tornata in prima serata su Canale 5 sempre al fianco di Gerry Scotti con il variet\u00e0 \"Scopriamo le carte\", in onda il sabato a partire dal mese di maggio. Sempre nello stesso anno ha partecipato al film degli 883 \"Jolly Blu\", di Stefano Salvati, e ha recitato in un cameo per il film \"Paparazzi\" di Neri Parenti. Ha anche proseguito la conduzione di \"La sai l'ultima?\", mantenendo il ruolo di conduttrice accanto a Gerry Scotti. In questi anni ha suscitato interesse anche la sua relazione con Paolo Berlusconi, fratello del pi\u00f9 noto Silvio. Nel 1999 \u00e8 stato pubblicato il suo primo disco, \"Natalia\", per l'etichetta discografica EMI.\nGli anni duemila e il ritiro dalle scene.\n\u00c8 tornata in televisione nel gennaio del 2000 con una nuova edizione di \"La sai l'ultima?\", affiancata questa volta da Gigi Sabani. Nell'estate successiva ha invece condotto \"Beato tra le donne\", andato in onda dalla Versilia per tutta la stagione su Canale 5 in prima serata; all'interno della trasmissione \u00e8 stata affiancata dal comico Enrico Brignano.\nNel 2001 ha presentato su Rete 4 lo show \"Divieto d'entrata\" ed ha proseguito la conduzione di \"La sai l'ultima?\", per la seconda volta al fianco di Gigi Sabani; \u00e8 rimasta al timone del programma fino al 2003, venendo affiancata nel 2002 da Claudio Lippi e l'anno successivo da Pippo Franco. Nello stesso anno le viene affidato l'importante compito di affiancare Albano Carrisi alla conduzione del one man show \"Una voce nel sole\" su Rete 4, variet\u00e0 Mediaset in risposta ai grandi spettacoli della Rai con Gianni Morandi, Adriano Celentano, Renato Zero e Massimo Ranieri. In questo show l'artista spagnola conferma le sue abilit\u00e0 artistiche e canore interagendo con gli ospiti e con lo stesso Albano. Nel 2002 ha anche condotto un'edizione di \"Paperissima\" al fianco di Teo Teocoli inizialmente, sostituito poi da Marco Columbro.\nNell'estate 2004 ha condotto, sempre al fianco di Pippo Franco, il variet\u00e0 di Canale 5 \"Arrivano i nostri\" e ha iniziato a collaborare con Enzo Iacchetti partecipando ad alcune edizioni della sitcom \"Il mammo\", prodotta per Mediaset. Nel 2006 \u00e8 tornata al cinema con il film \"Ol\u00e9\" di Carlo Vanzina. Nel 2007 ha preso parte a tre episodi di \"\u00a1Mira qui\u00e9n baila!\", versione spagnola di \"Ballando con le stelle\". Dopo queste ultime apparizioni, si ritira dalle scene pubbliche.\nL'equitazione: da hobby a nuova carriera.\nDal 2003 inizia gi\u00e0 a concentrare le sue attenzioni sul mondo dell'equitazione seguendo corsi, seminari e collaborando alla gestione di un maneggio. Nel 2006 fonda l\"'Italian Western Academy\", un'associazione per la promozione dell'equitazione americana. Partecipa inoltre ad alcune competizioni internazionali di reining. Con la sua associazione partecipa ad eventi di settore e in virt\u00f9 della sua popolarit\u00e0 televisiva ne diventa anche madrina. Nel 2006 conosce Andrea (Drew) Mischianti (in seguito diventato il suo nuovo compagno) dal quale inizia ad apprendere la tecnica del ranch roping, seguendo la scuola di Buck Brannaman; gestisce con Mischianti un maneggio a Cortazzone, nell'astigiano."}
{"id": "567008", "revid": "626258", "url": "https://it.wikipedia.org/wiki?curid=567008", "title": "Media battuta", "text": "La media battuta (\"batting average\" in lingua inglese), nel baseball, \u00e8 la statistica data dal rapporto tra il numero totale delle battute valide e il numero totale dei turni alla battuta.\nNelle statistiche viene abbreviata in AVG o BA. La notazione generalmente usata per esprimerla consiste in 3 cifre decimali precedute da un punto, senza lo 0 iniziale, e viene letta come se si trattasse di un numero intero. Ad esempio, si scrive .300 e si legge \"trecento\".\nLa media battuta \u00e8 una delle tre statistiche considerate per l'assegnazione della tripla corona dei battitori, insieme ai fuoricampo e ai punti battuti a casa.\nRecord.\nMajor League Baseball.\nClassifica dei primi tre giocatori della Major League Baseball (MLB) per media battuta in carriera, aggiornata al termine della stagione 2018:\nClassifica delle migliori tre prestazioni stagionali, aggiornata al termine della stagione 2018:\nCampionato italiano.\nNel campionato italiano di baseball vengono distinti i record ottenuti con le mazze di alluminio da quelli realizzati con le mazze in legno.\nClassifica dei primi tre giocatori del campionato italiano di baseball per media battuta in carriera, con le mazze di alluminio:\nClassifica dei primi tre giocatori del campionato italiano di baseball per media battuta in carriera, con le mazze in legno:\nClassifica delle tre migliori prestazioni stagionali con le mazze di alluminio:\nClassifica delle tre migliori prestazioni stagionali con le mazze in legno:"}
{"id": "567009", "revid": "226458", "url": "https://it.wikipedia.org/wiki?curid=567009", "title": "Immemorabile", "text": "Il tempo immemorabile, o semplicemente \"immemorabile\", \u00e8 spesso accostato all'usucapione. Il \"nomen juris\" deriva da una regola diffusa nel diritto comune europeo, per la quale in presenza di una situazione in cui \u00e8 presente un determinato stato di fatto, non smentito da nessun documento e non ostacolato da alcuna opposta circostanza che si ricordi a memoria d'uomo, deve ritenersi che lo stato di fatto esistente sia conforme al diritto.\nDottrina e giurisprudenza distinguono l'usucapione (inteso come effettivo modo d'acquisto della propriet\u00e0) dall'immemorabile (che non sarebbe un modo d'acquisto, ma il presupposto per considerare irrefragabilmente esistente un diritto). Tuttavia (GAMBARO) si nota che l'usucapione, oltrech\u00e9 un modo d'acquisto della propriet\u00e0, \u00e8 anche un mezzo per provarla: infatti chi possiede da pi\u00f9 di venti anni, anzich\u00e9 esibire il suo usuale titolo di propriet\u00e0, potr\u00e0, in via pi\u00f9 comoda, invocare l'usucapione. Parimenti, chi possiede da tempo immemorabile, potr\u00e0, se non dispone di un titolo usuale, fondare il suo diritto proprio su questo tipo di possesso particolarmente prolungato.\nCon l'avvento dei sistemi di pubblicit\u00e0 e documentazione scritta, l'immemorabile ha quasi del tutto perso rilevanza applicativa.\nGiurisprudenza.\nCassazione 12.7.1991, n. 7718 ammette l'operativit\u00e0 anche attuale dell'immemorabile rispetto alla situazione di beni demaniali; circa la scarsa operativit\u00e0 dell'istituto in tempi moderni, Cassazione 13.6.1983, n.4051, in Foro It. 1983, I, 21355, considera illegittima l'ordinanza di chiusura di un pozzo artesiano esistente da tempo immemorabile Trib. Sup. Delle acque pubbliche 23. 4. 1993, in Cons, Stato 1993, II, 767."}
{"id": "567013", "revid": "767487", "url": "https://it.wikipedia.org/wiki?curid=567013", "title": "Walter Nigg", "text": "Nigg fu professore di storia della Chiesa a Zurigo. Egli \u00e8 famoso per le sue biografie di santi, tema non certo usuale in ambito protestante. Nigg riteneva per l'appunto che anche e forse proprio per le necessit\u00e0 dell'epoca moderna si dovrebbero riscoprire le figure dei santi, i quali non possono essere ritenuti un'esclusiva del cattolicesimo. "}
{"id": "567014", "revid": "984922", "url": "https://it.wikipedia.org/wiki?curid=567014", "title": "Trodena (torrente)", "text": "Il torrente Trodena (\"Trudner Bach\" in tedesco) \u00e8 un corso d'acqua dell'Alto Adige. Nasce nei pressi della Sella di San Lugano e attraversa i comuni di Trodena, Montagna ed Egna, dove confluisce da sinistra nell'Adige."}
{"id": "567018", "revid": "6923", "url": "https://it.wikipedia.org/wiki?curid=567018", "title": "Riccardo Lombardi (gesuita)", "text": "Biografia.\nLa vocazione.\nQuinto di otto figli, nacque a Napoli da famiglia piemontese, figlio di Emma Vallauri (fondatrice dell'Unione donne dell'Azione cattolica) e del senatore Luigi Lombardi, e fratello maggiore di Gabrio Lombardi, giurista e uomo politico, e di Pia Lombardi, deputata democristiana.\nInizi\u00f2 a studiare Giurisprudenza, ma nel dicembre del 1925, visitando in Vaticano una mostra sulle missioni, comprese la sua vera vocazione e tre mesi dopo entr\u00f2 nella Compagnia di Ges\u00f9, venendo assegnato, dopo il periodo di formazione, al Collegio degli scrittori della \"Civilt\u00e0 Cattolica\"; nel giugno del 1936 fu ordinato sacerdote. Si laure\u00f2 prima in filosofia e poi in teologia.\nLa predicazione.\nNel 1938 \u2013 ancora studente della Gregoriana \u2013 inizi\u00f2 a predicare, prima nelle universit\u00e0, poi nelle piazze cittadine.\nDopo il 1945 predic\u00f2 nelle piazze e nei teatri italiani, incitando il popolo italiano ad una rigenerazione morale. Nei suoi discorsi esordiva con il famoso \"incipit\" \"Ges\u00f9 mi ha detto\", efficace sul piano della comunicazione di massa. Prima delle elezioni del 1948 predic\u00f2 a Milano la Crociata della bont\u00e0, esortando la popolazione alla conversione personale e collettiva, alla riconciliazione e alla giustizia sociale. Minacciato di morte, fu costretto a viaggiare sotto scorta.\nIl periodo in cui la sua predicazione fu pi\u00f9 visibile furono gli anni tra il 1946 e il 1948. Si ritiene comunemente, anche se non sono ancora stati fatti studi in proposito, che per le sue spiccate qualit\u00e0 oratorie e retoriche padre Lombardi contribu\u00ec a portare voti alla Democrazia Cristiana nelle cruciali elezioni politiche del 1948.\nFu anche predicatore radiofonico di grande successo, diventando noto presso il grande pubblico come \u00abil microfono di Dio\u00bb.\nGli appelli per il rinnovamento.\nL'impegno e l'attivit\u00e0 del gesuita erano seguiti attentamente da Pio XII, che gli affid\u00f2 il compito di dare seguito all'appello \"Per un mondo migliore\", che lo stesso papa trasmise dai microfoni della Radio Vaticana il 10 febbraio 1952:\nIl proclama venne affidato da Pio XII a padre Lombardi con il compito di organizzare una serie di iniziative di sensibilizzazione, in vista di un rinnovamento della Chiesa e del mondo. Ne nacque, all'inizio degli anni cinquanta, il movimento ecclesiale Per un mondo migliore. L'azione di Lombardi consistette nel realizzare corsi, incontri per sacerdoti e laici avvalendosi anche di collaboratori come don Paolo Arnaboldi, che aveva fondato nel 1948 il movimento \"Fraterno Aiuto Cristiano\" (FAC) e che padre Lombardi citava quale esempio di realizzazione concreta dell'appello di Pio XII. Padre Lombardi desiderava che il movimento \"Per un mondo migliore\" si fondesse con quello dei focolarini, ma questa idea trov\u00f2 l'opposizione della Curia.\nPio XII lo autorizz\u00f2 a collaborare anche con i giornali, superando il divieto formulato da Pio X. Dir\u00e0 di lui Raniero Cantalamessa:\nCon il pontificato di Giovanni XXIII il suo ruolo fu ridimensionato. Nel 1961 Padre Lombardi pubblic\u00f2 il libro \"Concilio: per una riforma nella carit\u00e0\", in cui chiedeva l'abbandono di ogni carrierismo nel clero e l'elezione del papa anche tra i non-cardinali. Il volume non fu ben accolto dalla Santa Sede, inoltre l\"'Osservatore Romano\" ne pubblic\u00f2 l'11 gennaio 1962 una recensione complessivamente negativa.\nI viaggi e gli ultimi anni.\nAll'apertura del Concilio Vaticano II, padre Lombardi non fu convocato. Nonostante questa esclusione, alla chiusura del Concilio viaggi\u00f2 in America Latina ed in Asia \u00abper far vivere il Concilio in tutti i continenti\u00bb; ebbe cos\u00ec modo di conoscere da vicino le diverse culture e religioni del mondo, persuadendosi sempre pi\u00f9 che \u00absiamo tutti figli di un unico Dio che parla a ciascuno nella sua coscienza\u00bb.\nDa questa riflessione matur\u00f2 il suo ultimo libro, \"La Chiesa e il Regno di Dio\". Padre Lombardi invocava la convocazione di un nuovo Concilio Ecumenico \u00abper un pi\u00f9 vasto ecumenismo con tutti gli abitanti del pianeta\u00bb. \u00abLo Spirito agisce ovunque un uomo lotta sinceramente per ottenere ai fratelli giustizia, ovunque c'\u00e8 un pacifico e un pacificatore e dovunque c'\u00e8 qualcosa di vero e di buono\u00bb. Padre Lombardi riteneva perci\u00f2 che: \u00abVi \u00e8 un modo di arrivare all'eternit\u00e0 felice anche l\u00e0 dove la Chiesa non pu\u00f2 giungere coi sacramenti. Il Regno di Dio \u00e8 fatto da tutti gli uomini che accettano l'azione dello Spirito Santo dentro al cuore. Ubbidendo alla coscienza essi sono in grado di salvarsi. Quanto alla Chiesa, essendo istituzione ma anzitutto mistero, essa di dissolver\u00e0 come comunit\u00e0 nel futuro mentre il Regno nel suo senso pieno \u00e8 eterno. Non la Chiesa ma il Regno di Dio \u00e8 annunziato in molte parabole del Vangelo. Non la Chiesa ma il Regno di Dio \u00e8 il fine della creazione. Nel servire la diffusione del Regno di Dio, inteso nei cuori degli uomini, di ogni uomo, sinceramente in buona fede, anche senza il credo cristiano, sta la funzione universale della Chiesa\u00bb.\nNegli ultimi anni si ammal\u00f2 di depressione; anche la sua salute fisica deper\u00ec e rest\u00f2 immobilizzato sulla sedia a rotelle.\nNel suo ultimo anno di vita incontr\u00f2 Giovanni Paolo II, al quale propose di indire un nuovo concilio fra tutte le religioni della terra.\nPadre Lombardi mor\u00ec, quasi nell'anonimato, il 14 dicembre 1979 nel Centro \u00abPio XII\u00bb di Rocca di Papa (Roma).\nNel 1986 la sua idea ecumenica di fratellanza tra le fedi fu realizzata con l'indizione della giornata di Assisi del 27 ottobre 1986.\nOpere.\nPadre Riccardo Lombardi pubblic\u00f2 una trentina di opere; alcune di esse hanno avuto pi\u00f9 edizioni. Le pi\u00f9 importanti sono:"}
{"id": "567019", "revid": "110157", "url": "https://it.wikipedia.org/wiki?curid=567019", "title": "Live Rare Remix Box", "text": "Live Rare Remix Box \u00e8 una compilation dei Red Hot Chili Peppers, pubblicata nel 1994.\nIl disco.\nContiene quattro vecchi brani eseguiti dal vivo, alcune b-sides di \"Blood Sugar Sex Magik\" (1991) e i remix di \"Give It Away\" e di \"If You Have to Ask\".\nTracce.\nTutte le canzoni sono state scritte da Anthony Kiedis, Flea, John Frusciante e Chad Smith, eccetto dove \u00e8 indicato.\nDisco \"Live\":\nDisco \"Rare\":\nDisco \"Remix\":"}
{"id": "567021", "revid": "1305772", "url": "https://it.wikipedia.org/wiki?curid=567021", "title": "Dino Torreggiani", "text": "Biografia.\nNasce a Masone, frazione di Reggio nell'Emilia. Ordinato presbitero della diocesi di Reggio Emilia, vi svolse attivamente apostolato tra i giovani negli anni trenta e quaranta; tra i suoi allievi-collaboratori nell'oratorio di San Rocco a Reggio Emilia, troviamo un giovanissimo Giuseppe Dossetti, il quale passava molto del suo tempo libero nell'oratorio dove Dino Toreggiani operava. Altro giovane cresciuto alla scuola di don Torreggiani \u00e8 Mario Simonazzi, il comandante partigiano \"Azor\". Don Dino Torreggiani \u00e8 un prete fuori dell'ordinario per il suo tempo, frequenta le carceri e i nomadi.\nL'oratorio di San Rocco.\nA Reggio Emilia, una citt\u00e0 in cui la presenza cattolica \u00e8 minoritaria, l'oratorio di San Rocco viene sostenuto e animato da don Dino Torreggiani, passando dai 509 iscritti del 1930 ai 1202 del 1934 ed occupandosi di studenti, soldati e operai; vi viene aperto un cinematografo. Don Torreggiani in quegli anni non pu\u00f2 essere definito un antifascista, ma fa in modo che l'esperienza dell'oratorio sia comunque \"altro\" rispetto al regime nel quale viene sempre pi\u00f9 sviluppandosi una ideologia totalitaria.\nGli zingari.\nSempre negli anni trenta don Dino Torreggiani inizia a preoccuparsi e occuparsi degli zingari, si fa promotore verso l'amministrazione di una iniziativa che dia una residenza stabile ai sinti, che lavorano come saltimbanchi e giostrai, presso i Servi della Chiesa, istituto secolare da lui fondato e riconosciuto quale Istituto di Diritto Diocesano dal vescovo Mons. Beniamino Socche. Impegno che, proseguito successivamente da don Alberto Altana e don Daniele Simonazzi, spiega le ragioni di un legame che accomuna Reggio Emilia e i nomadi.\nInizia cos\u00ec la pastorale dei nomadi e circensi l'OASNI, Opera Assistenza Spirituale Nomadi in Italia, da cui nasce la Fondazione Migrantes, collegata alla CEI.\nRapporti con i Neocatecumenali.\nNei primi anni '60 sar\u00e0 lui ad invitare prima a Roma e poi a Reggio nell'Emilia Kiko Arg\u00fcello, fondatore del Cammino Neocatecumenale.\nHa passato un lungo periodo della sua vita in Spagna (dove \u00e8 morto nel 1983).\nCulto.\nIl 5 novembre 2004 il vescovo di Reggio Emilia-Guastalla Adriano Caprioli ha aperto il processo di beatificazione.\nNella frazione di Sabbione, comune di Reggio Emilia, gli \u00e8 stata dedicata una via (ex via Umberto Cant\u00f9)."}
{"id": "567024", "revid": "125819167", "url": "https://it.wikipedia.org/wiki?curid=567024", "title": "La donna esplosiva", "text": "La donna esplosiva (\"Weird Science\") \u00e8 un film del 1985 diretto da John Hughes.\nNel 1994 dalla storia \u00e8 stata tratta una omonima serie televisiva.\nTrama.\nGary e Wyatt sono due adolescenti molto imbranati, specie con le ragazze e divengono spesso e volentieri oggetto di scherno da parte dei loro coetanei e in particolare da uno dei loro professori: Mr. Masterson. Un giorno, in seguito alla visione in tv di un film di Frankenstein (fatto visionare proprio da Mr. Masterson), decidono di creare la donna ideale servendosi del computer di Wyatt; salta fuori cos\u00ec Lisa, una ragazza bellissima e praticamente perfetta, che si riveler\u00e0 per di pi\u00f9 dotata di poteri straordinari. Cos\u00ec, per Gary e Wyatt, si apre una serie di appassionanti avventure che li porter\u00e0 a maturare e a trovare fiducia in s\u00e9 stessi, riuscendo, grazie all'aiuto di Lisa, a conquistare il cuore di due loro coetanee, a ottenere popolarit\u00e0 tra i loro compagni di scuola, e improvvisamente Mr. Masterson diventa pi\u00f9 malleabile nei loro confronti. Alla fine si scopre che la popolarit\u00e0 di Gary e Wyatt avviene \"magicamente\" perch\u00e9 Lisa ha usato i suoi super poteri per aiutare ai ragazzi ad integrarsi.\nProduzione.\nCast, regia e sceneggiatura.\nIl titolo e la trama del film fanno riferimento ad una serie di fumetti degli anni '50, pubblicati da William M. Gaines e la sua compagnia \"Ec Comics\"; la trama prende spunto dall'albo \"Made of the Future\" di Al Feldstein. I diritti dell'intera serie erano stati acquisiti dal produttore Joel Silver nei primi anni '80.\nL'idea originaria del regista era di non dover dirigere il film, ma soltanto di elaborare la sceneggiatura, scritta in soli due giorni; la produzione riusc\u00ec a fargli cambiare idea facendogli una proposta: se avesse diretto \"La donna esplosiva\", i produttori gli avrebbero finanziato un film a cui lui teneva moltissimo: \"Breakfast Club\". In seguito, Hughes ha affermato di essersi irritato non poco con la produzione, colpevole di voler iniziare a girare \"La donna esplosiva\" il prima possibile e per questo di avergli messo fretta durante le riprese di \"Breakfast Club\".\nPer ci\u00f2 che concerne il cast, Anthony Michael Hall, voleva a tutti i costi recitare nuovamente con Hughes e per questo rifiut\u00f2 di prendere parte a \"Ma guarda un po' 'sti americani\", seguito di \"National Lampoon's Vacation\". Kelly LeBrock invece aveva inizialmente rifiutato il ruolo di Lisa, in quanto si trovava in vacanza in Francia e non voleva interrompere il soggiorno, salvo poi ripensarci.\nIl computer di Wyatt \u00e8 un Memotech MTX 512. La rivista da cui Wyatt e Gary creano accidentalmente il missile, \u00e8 un numero di TIME del 31 gennaio 1983.\nJohn Hughes, durante le riprese della scena in cui Lisa da l'addio a Wyatt e Gary, si \u00e8 commosso fino alla lacrime. L'ultimo giorno di riprese, Robert Rusler doveva sostenere un provino per recitare in \"Nightmare II: La rivincita\" e venne accompagnato all'audizione da Robert Downey Jr.; Rusler riusc\u00ec ad ottenere la parte.\nKym Malin, la pianista, nella scena in cui la casa viene distrutta non \u00e8 stata sostituita da alcuna controfigura. Nella scena in cui Lisa \u00e8 sulle scale mobili al centro commerciale, \u00e8 udibile la famosa canzone di Roy Orbison \"Oh, Pretty Woman\"; in alcune copie del film, \u00e8 stata per\u00f2 misteriosamente sostituita dal motivo principale \"Weird Science\", per poi essere reinserita nella versione DVD del film.\n\"Shermer\", la citt\u00e0 in cui Hughes ha ambientato alcune delle sue storie, non esiste, \u00e8 in realt\u00e0 il nome di una via in cui sono situati i fondali utilizzati nei suoi film. Sia in questo film che in \"Breakfast Club\", Anthony Michael Hall dice di avere una fidanzata (immaginaria) in Canada.\nColonna sonora.\nIl motivo musicale del film (intitolato \"Weird Science\") \u00e8 stato composto dagli Oingo Boingo, il cui frontman era il futuro compositore Danny Elfman.\n\"Weird Science\" \u2013 Oingo Boingo\n\"Turn It On\" \u2013 Kim Wilde\n\"Deep in the Jungle\" \u2013 Wall of Voodoo\n\"Tubular Bells\" \u2013 Mike Oldfield\n\"Tesla Girls\" \u2013 Orchestral Manoeuvres in the Dark\n\"Private Joy\" \u2013 Cheyne\n\"Wanted Man\" \u2013 Ratt\n\"Don't Worry Baby\" \u2013 Los Lobos\n\"Forever\" \u2013 Taxxi\n\"Method to My Madness\" \u2013 The Lords of the New Church\n\"Eighties\" \u2013 Killing Joke\n\"Why Don't Pretty Girls Look at Me\" \u2013 Wild Man from Wonga\n\"Nervous and Shakey\" \u2013 The Del Fuegos\n\"The Circle\" \u2013 Max Carl\n\"Tenderness\" \u2013 General Public\n\"Do Not Disturb (Knock Knock)\" \u2013 The Broken Homes\n\"Oh, Pretty Woman\" \u2013 Van Halen\nCritica.\nRotten Tomatoes assegna al film un punteggio di 5.6/10.\n\"Il film pi\u00f9 sciocco e inconsistente di John Hughes, profeta del nuovo cinema giovanil-adolescenziale. C'\u00e8 poco da ridere, e gli ideali sono quanto meno discutibili.\"\n\"C'era piaciuto di pi\u00f9 The Breakfast Club, ma anche questa fiaba demenziale pu\u00f2 divertire.\" Commento del dizionario Morandini che assegna al film \"due stelle\" su cinque di giudizio. Il dizionario Farinotti assegna al film \"due stelle\" su cinque di giudizio. \"Piccolo cult per gli adolescenti degli anni '80 (...) Kelly LeBrock \u00e8 pi\u00f9 seducente che mai nel personaggio di Lisa.\" Commento del dizionario FANTAFILM che assegna \"due stelle\" di giudizio."}
{"id": "567026", "revid": "1861950", "url": "https://it.wikipedia.org/wiki?curid=567026", "title": "Singapore Airlines", "text": "Singapore Airlines Limited (abbreviato in SIA; in cinese \u65b0\u52a0\u5761\u822a\u7a7a\u516c\u53f8) \u00e8 la compagnia aerea di bandiera dello Stato di Singapore con una forte presenza nel Sudest asiatico e una delle maggiori utilizzatrici delle rotte tra l'Europa e l'Oceania. Opera significativamente anche su rotte transpacifiche, incluso i due voli senza scalo pi\u00f9 lunghi del mondo da Newark e Los Angeles rispettivamente. Costituita nel 1972, la compagnia aerea ha la sua sede principale nell'Airline House in 25 Airline Road a Singapore. Hub della compagnia \u00e8 l'Aeroporto Singapore-Changi. La compagnia dispone di due sussidiarie: Silkair, che opera rotte a corto-medio raggio verso citt\u00e0 secondarie, mentre Scoot opera nel settore dei voli low-cost. La compagnia \u00e8 inoltre azionista di minoranza (49%) della compagnia aerea indiana Vistara, la prima ad aver introdotto la classe Premium Economy in India nei voli domestici.\nTemasek Holding \u00e8 il principale azionista di SIA che detiene il 56% delle azioni, mentre il restante 44% delle azioni sono detenute dal governo di Singapore.\nSingapore Airlines, dal 1\u00ba aprile 2000, \u00e8 membro di Star Alliance.\nConsiderata una delle migliori compagnie aeree del mondo, nel 2004, 2007, 2008 e 2018 \u00e8 stata eletta \"compagnia aerea dell'anno\" dalla societ\u00e0 Skytrax, che le assegna il rating massimo di 5 stelle. Icona della compagnia \u00e8 la \"Singapore Girl\", termine che identifica le assistenti di volo. Le \"Singapore Girl\" sono vestite con il tradizionale \"\"Sarong\" \"Kebaya\"\" e sono sovente elogiate e premiate, per esempio la vincita per 23 anni consecutivi del \"World's Best Cabin Crew Service\", per la loro ospitalit\u00e0 e servizio di bordo.\nSingapore Airlines \u00e8 stato cliente di lancio dell'Airbus A380, il pi\u00f9 grande aereo passeggeri del mondo e dell'Airbus A350-900 ULR, la versione per i voli a lunghissimo raggio dell'Airbus A350 XWB.\nStoria.\nLe origini.\nSingapore Airlines fu costituita il 1\u00ba ottobre 1972 ma le sue origini risalgono alla formazione della Malayan Airways Limited (MAL). Nel 1936 il Governo Britannico e la Imperial Airways localizzarono il trasporto aereo a Singapore e Malesia formando la MAL. Questa nuova compagnia aerea, formalmente costituita a Singapore nell'ottobre 1936, era di propriet\u00e0 della Imperial Airways e della Ocean Steam Ship Company che ne coordinavano anche le operazioni aeree. Nel 1946 venne riaperto l'aeroporto di Singapore e la compagnia aerea nazionale britannica ribattezzata British Overseas Airways Corporation (BOAC) accett\u00f2 di cedere il controllo della MAL a una societ\u00e0 locale, la Singapore Straits Steamship Company.\nNel maggio del 1947, MAL inizi\u00f2 i servizi di linea con due aerei Airspeed Consul, sei piloti, sei operatori radio, una dozzina di personale amministrativo e alcuni membri dell'equipaggio di terra. Un mese dopo fu aggiunto un terzo aereo. Alla fine del 1947, MAL aveva introdotto tre Douglas DC-3 nella sua flotta e, dopo un anno dal suo primo volo, la compagnia aerea trasportava 5.000 passeggeri ogni mese. Nel corso dei due anni successivi Bangkok, Yangon e Borneo furono aggiunte all'elenco delle destinazioni e furono acquistati altri tre DC-3; inoltre durante questo periodo la MAL ottenne l'adesione alla International Air Transport Association (IATA). In rapida crescita come importante centro del trasporto aereo, Singapore inizi\u00f2 ad attrarre vettori affermati come Air India.\nNell'agosto 1957 la Malesia ottenne l'indipendenza dalla Gran Bretagna, comportando drammatici cambiamenti per la MAL. Il governo malese prese possesso della societ\u00e0 e la Singapore Straits Steamship Company vendette la sua quota di partecipazione alla BOAC e alla compagnia aerea australiana Qantas. La compagnia aerea aggiunse due nuovi Vickers Viscount alla sua flotta nel 1959 e inizi\u00f2 a offrire voli verso Hong Kong nel 1958. Inoltre, MAL entr\u00f2 nell'era dei jet con il noleggio di un de Havilland DH.106 Comet dalla BOAC per servire le sue rotte internazionali.\nNel 1963 fu costituita la Federazione della Malesia, che comprendeva le ex colonie britanniche di Singapore, Sarawak e Sabah. La compagnia aerea fu ribattezzata Malaysian Airways Limited. Nel 1965 Singapore raggiunse la sua indipendenza dalla Malesia e, nel 1966, i governi di Malesia e Singapore acquisirono il controllo congiunto della maggioranza della compagnia aerea, ribattezzandola Malesia-Singapore Airlines (MSA). Il 1968 fu segnato dall'apertura di un nuovo quartier generale di 16 piani a Singapore, l'inizio dei voli verso Tokyo e l'acquisto di tre Boeing 707 e cinque Boeing 737. Nel 1971 furono inaugurate le prime rotte transcontinentali verso Londra, Roma, Francoforte e Sydney.\nLa fondazione.\nNell'aprile 1970 la Malesia annunci\u00f2 di voler istituire il proprio vettore nazionale per voli nazionali e internazionali, con il conseguente scioglimento di MSA. Dallo scioglimento della compagnia, Singapore ricevette tutti i Boeing, gli edifici a Singapore e gli uffici all'estero; mentre la Malesia ottenne tutti gli altri aeromobili rimanenti, gli edifici all'interno del territorio malese e una somma in contanti per colmare la differenza. Cos\u00ec nel 1972 fu costituita la Singapore Airlines Limited (conosciuta anche come SIA). Nello stesso anno Singapore Airlines acquist\u00f2 il suo primo Boeing 747. Al fine di espandere il proprio brand a livello mondiale, la Singapore Airlines mise a punto una strategia di marketing per sottolineare l'impegno nel fornire comfort e servizi ai propri passeggeri. Nacquero cos\u00ec le \"Singapore Girls,\" ovvero le hostess della compagnia, che indossavano i tipici sarong orientali, riconosciute da tutti per il loro servizio cordiale ed efficiente. Nel 1977, la British Airways e la Singapore Airlines condivisero i voli del Concorde tra Londra e Singapore. L'aereo impiegato, il modello \"G-BOAD\", venne ridipinto nella livrea della Singapore Airlines nel lato sinistro e nella livrea della linea aerea britannica nel lato destro. Questa linea venne annullata dopo tre voli a causa delle lamentele sui livelli di rumore avanzate dal governo della Malaysia. Una nuova rotta avrebbe potuto evitare lo spazio aereo della Malesia, ma una disputa con l'India impediva al Concorde di raggiungere la velocit\u00e0 supersonica nello spazio aereo indiano, cosicch\u00e9 la rotta venne infine dichiarata non praticabile e interrotta nel 1980.\nAnni '80 e '90.\nAll'inizio degli anni '80 SIA continu\u00f2 ad espandere i suoi servizi negli Stati Uniti. Cos\u00ec per sostenere l'aumento dei passeggeri SIA acquist\u00f2 sette Airbus A310 e intraprese nuovi accordi commerciali con la Boeing per l'acquisto di venti nuovissimi Boeing 747-400.\nNel 1987, il governo di Singapore, che deteneva il 73% di SIA, cedette parte della sua partecipazione alla borsa di Singapore, offrendo agli stranieri l'opportunit\u00e0 di possedere fino al 20% di azioni della compagnia aerea.\nNel febbraio 1989 nasce Tradewinds, la prima sussidiaria interamente controllata da Singapore Airlines, successivamente rinominata SilkAir.\nNegli anni '90 la SIA decise di espandersi in Africa, inaugurando i primi voli per Johannesburg, Citt\u00e0 del Capo e Durban.\nNel 1998, le continue pressioni da parte della concorrenza, indussero SIA a un costoso restyling della propria flotta. Fu cos\u00ec introdotto il CMIS, ovvero il primo sistema di intrattenimento offerto ai passeggeri in ogni posto. Il CMIS offriva ai passeggeri uno schermo da sei pollici con una scelta di sei film, oltre a videogiochi, telefoni, ecc.\nPochi mesi dopo, nel 1999, viene lanciato KrisFlyer, il programma frequent flyer di SIA. I passeggeri di tutte le classi hanno l'opportunit\u00e0 di accumulare miglia Krisflyer che possono essere riscattati per ricevere numerosi premi a scelta.\nAnni 2000.\nNel 2003 SIA riceve cinque Airbus A340-500 con il quale avvia i due voli non-stop pi\u00f9 lunghi della storia storia dell'aviazione, Singapore-Newark e Singapore-Los Angeles. Il volo da Singapore a Newark detiene il record per il volo commerciale di linea pi\u00f9 lungo, con un tempo di volo di circa 18 ore a tratta.\nIl 15 ottobre 2007, Singapore Airlines riceve il primo Airbus A380, risultando essere la prima compagnia aerea ad ottenere questo nuovo aeromobile.\nA maggio 2011, Singapore Airlines comunica l'intenzione di creare una compagnia aerea a basso costo per il mercato a lungo raggio. Il 1\u00ba novembre 2011 viene ufficialmente fondata la Scoot, data nel quale viene anche comunicato il nome e lanciato il sito internet.\nIl 6 aprile 2012, Singapore Airlines ritir\u00f2 gli ultimi Boeing 747 dalla sua flotta dopo 40 anni di servizio. Un volo commemorativo finale di andata e ritorno \u00e8 stato operato da Singapore a Hong Kong.Il 2 marzo 2013 SIA riceve il primo Airbus A350-900 XWB, risultando essere il cliente di lancio di questo nuovo modello.\nSempre nel 2013, nasce, da una joint venture tra Singapore Airlines e Tata Sons, una nuova compagnia aerea denominata Vistara.\nNel 2020, a causa della pandemia Covid-19, Singapore Airlines ha trasportato 457.135 passeggeri, con una decrescita annua del 97,8%.\nCabina.\nGli aerei della Singapore Airlines operano con una configurazione di cabina a cinque classi: Economy, Premium Economy, Business, First e Suites.\nSuites.\nIntrodotte nel novembre 2017, le nuove Suites della Singapore Airlines sono disponibili esclusivamente sugli Airbus A380. Disposti in configurazione 1-1, le suites, prodotte da Zodiac Aerospace, sono composte da pareti e porte scorrevoli. La suite stessa \u00e8 composta da un sedile autoportante e da un letto piatto separato da 76 cm (193 pollici), oltre ad un TV LCD touchscreen da 32\" (81 cm), montato sulla parete laterale. Il sedile in pelle, prodotto da Poltrona Frau in Italia, \u00e8 in grado di inclinarsi di 45 gradi e ruotare di 360 gradi. Le prime due suite su entrambi i lati del velivolo possono formare un letto matrimoniale abbassando il divisore della privacy. Altre caratteristiche includono un tablet touchscreen wireless situato sulla credenza per il controllo dell'illuminazione, delle tapparelle e per le chiamate di servizio, un kit di prodotti personali Lalique, un armadio personale integrato e uno spazio di archiviazione per borse, una presa di corrente e una porta USB tutto in un unico pannello.\nFirst.\nLa First Class di Singapore Airlines \u00e8 disponibile sui Boeing 777-300 in una configurazione 1-2-1. Progettata da James Park Associates, presenta un sedile largo 84 cm (35 pollici) rivestito in pelle e mogano e uno schermo LCD da 23\" (58 cm). I sedili si trasformano in un letto completamente piano da 203 cm (80 pollici) completo di lenzuola, piumone e cuscini oltre ad un kit di accessori firmato Ferragamo.\nNel 2013, Singapore Airlines, in collaborazione con due studi di progettazione, James Park Associates e DesignworksUSA, ha presentato la nuova First Class che sar\u00e0 disponibile sui Boeing 777-300ER. Le nuove caratteristiche introdotte includono dei divisori pi\u00f9 lunghi per maggiore privacy, un sistema di illuminazione regolabile del sedile ed un nuovo schermo LCD HD da 24\" (61 cm).\nLa First Class di Singapore Airlines, nel 2019, \u00e8 stata votata come \"World's Best First Class\" da Skytrax.\nBusiness.\nLa Business Class era precedentemente nota come Raffles Class fino al 2006. La Business Class a lungo raggio \u00e8 disponibile sugli Airbus A380 e sui Boeing 777-200ER con una configurazione 1-2-1. La poltrona, larga 86 cm (34 pollici), \u00e8 trasformabile in un letto completamente orizzontale. Inoltre i sedili dispongono di uno schermo da 15,4\" (39 cm) e due prese USB.\nLa Business Class Regionale, introdotta nel 2013, \u00e8 disponibile su tutti gli Airbus A330-300 e sui Boeing 777-300 in una configurazione 2-2-2. Il sedile a\nguscio, rivestito in cuoio, \u00e8 largo 62 cm (24,5 pollici) con un'inclinazione massima di 172 gradi, cosa che permette di trasformarlo in un letto quasi piatto di 188 cm (74 pollici). Inoltre il sedile, presenta, la possibilit\u00e0 di disporre dei pannelli divisori per una maggiore privacy, oltre ad una presa USB sul bracciolo e uno schermo LCD da 15,4\" (39 cm). Skytrax, nel 2016, ha premiato la Business Class di Singapore Airlines come \"\"Best Business Class Airline Seat\".\"\nLa nuova Business Class a lungo raggio, introdotta nel 2013, \u00e8 disponibile sui Boeing 777-300ER e sugli Airbus A350-900 con una disposizione 1-2-1. Le nuove poltrone, che offrono due posizioni di seduta, la Lazy Z e la Sundeck, sono cucite a mano in cuoio scozzese con ricamo in diamante. Largo 71 cm (28 pollici), il sedile \u00e8 trasformabile in un letto completamente piatto da 198 cm (78 pollici) ed \u00e8 dotato di un armadietto laterale, di prese HDMI e USB e da uno schermo LCD HD da 18\" (45,7 cm).\nNel novembre 2017, viene presentata la nuova Business Class disponibile a bordo degli Airbus A380. I nuovi sedili rivestiti in pelle, progettati da JPA Design, sono prodotti da Poltrone Frau in Italia. Tra le nuove caratteristiche disponibile vi \u00e8 un maggiore spazio di archiviazione per riporre il proprio bagaglio a mano, un nuovo sistema di luci da lettura, un monitor touchscreen HD da 18\" (45,70 cm), un lettore NFC per pagamenti tramite contactless e un kit di accessori firmato Penhaligon.\nA marzo 2018, Singapore Airlines presenta la nuova Business Class Regionale disponibile sui nuovissimi Boeing 787-10 e sui nuovi Airbus A350-900 in configurazione 1-2-1. I nuovi sedili, prodotti da Stelia Aerospace, misurano 66 cm (26 pollici) di lunghezza e sono trasformabili in un letto completamente piano lungo 190 cm (76 pollici). Tra le nuove caratteristiche presenti vi \u00e8 un piccolo armadio dove riporre i vari accessori, un pannello di controllo per l'illuminazione e la posizione del sedile e un nuovo monitor touchscreen HD da 18\" (45,70 cm).\nPremium Economy.\nPresentata ad agosto 2015, la nuova Premium Economy disposta in configurazione 2-4-2 \u00e8 disponibile sugli Airbus A380, Airbus A350-900 e sui Boeing 777-300ER. Le nuove sedute, prodotte da Zim Flugsitz, sono larghe 48 cm (19,5 pollici) e possono essere reclinate di 20 cm (8 pollici), offrendo con il poggiapiedi in dotazione una comoda seduta. I sedili comprendono anche delle tasche portaoggetti, prese USB e uno schermo touchscreen LCD HD da 13,3\" (33,7 cm).\nEconomy.\nLa nuova Economy Class di Singapore Airlines, introdotta nel 2013, \u00e8 disponibile su tutti i velivoli ad eccezione dell'Airbus A350-900ULR. I nuovi sedili ergonomici, larghi 47 cm (18,5 pollici), offrono maggiore spazio per le gambe, dei poggiapiedi regolabili, uno spazio portaoggetti aggiuntivo, una presa USB e uno schermo touchscreen da 11,1\" (28 cm).\nServizi.\nAssistenza a terra.\nLa Singapore Airlines offre ai propri passeggeri numerosi servizi gi\u00e0 prima del volo. Infatti, nel modernissimo Aeroporto di Singapore-Changi, \u00e8 possibile fare shopping all'interno delle boutique dei brand pi\u00f9 famosi, usufruire di connettivit\u00e0 internet presso gli appositi chioschi, guardare film nelle sale cinema aperte 24 ore su 24, esplorare i giardini a tema dell'aeroporto o godere di rilassanti massaggi e trattamenti nelle sale di transito dell'aeroporto. Inoltre nei Terminal 1 e 2 dell'Aeroporto di Singapore-Changi \u00e8 possibile usufruire nel nuovo servizio di accoglienza personalizzato chiamato \"Meet and Greet\".\nSingapore Airlines offre ai propri passeggeri comfort ai massimi livelli all'interno delle eleganti lounge aeroportuali. Le SilverKris Lounge, riservate ai membri KrisFlyer Elite Silver, e le KrisFlyer Gold Lounge, riservate ai membri KrisFlyer Elite Gold, mettono a disposizione dei loro clienti un servizio bar riservato, cibi e bevande a scelta, bagni privati, sale riunioni e TV.\nNel 2012, Singapore Airlines lancia la sua applicazione per dispositivi iOS e Android, che integra tra le sue funzioni la possibilit\u00e0 per i passeggeri di effettuare il check-in pi\u00f9 velocemente.\nIntrattenimento in volo.\nKrisWorld \u00e8 il sistema di intrattenimento in volo di Singapore Airlines. L'ultima versione, introdotta nel 2012, nasce da un accordo con Panasonic Avionics, che fornir\u00e0 i recentissimi Panasonic eX3. Il nuovo sistema eX3 include uno schermo pi\u00f9 grande con una risoluzione pi\u00f9 elevata, controller touchscreen di grandi dimensioni, nuovo software e, soprattutto, Wi-Fi in volo.\nKrisWorld offre ai passeggeri un'ampia scelta di contenuti Audio/Video on Demand (AVOD), con pi\u00f9 di 1.800 opzioni tra film, programma Tv, musica, giochi e app. Inoltre, grazie alla collaborazione con SITAONAIR e Panasonic, \u00e8 possibile usufruire di connettivit\u00e0 internet a bordo di aeromobili selezionati (Airbus A380, Airbus A350-900, Boeing 777-300ER e Boeing 787-10). Su ogni aeromobile \u00e8 possibile inoltre scaricare la rivista di bordo KrisWorld.\nPasti a bordo.\nSingapore Airlines offre una vasta gamma di opzioni alimentari su ogni volo. Piatti regionali, come il \"Kyo-Kaiseki\" , \"Shi Quan Shi Mei\" e \"Shahi Thali\" sono disponibili per passeggeri di prima classe sui voli per il Giappone, la Cina e l'India. Inoltre, Singapore Airlines ha anche introdotto il programma culinario \"\"Popular Local Fare\",\" che offre specialit\u00e0 locali ai passeggeri di tutte le classi che volano da destinazioni selezionate. I piatti presenti in questo programma includono piatti come il \"Teochew porridge, Bak Chor Mee, Hainanese Chicken Rice\", \"Satay (spiedini di carne) etc\".\nI passeggeri in Suite, First, Business ed Economy class possono usufruire del servizio \"\"Book the Cook\".\" Tale servizio consente ai passeggeri di personalizzare il proprio men\u00f9 24 ore prima del volo. Invece, ai passeggeri in Economy vengono offerti generalmente due pasti sui voli a lungo raggio, che includono cibi caldi e bevande alcoliche e analcoliche a scelta.\nProgramma fedelt\u00e0.\nSingapore Airlines ha due programmi fedelt\u00e0: il KrisFlyer e il PPS Club.\nPPS Club.\nIl PPS Club \u00e8 un programma fedelt\u00e0 esclusivo dedicato ai clienti di Singapore Airlines che viaggiano in Suites, First Class e Business Class. Per rinnovare l'iscrizione annuale al PPS Club i membri devono accumulare almeno 25.000 SGD per 12 mesi consecutivi. I membri del PPS Club godono di numerosissimi vantaggi extra come l'accesso esclusivo a pi\u00f9 di 1000 lounge in tutto il mondo, una franchigia extra per il bagaglio, lo status di Star Alliance Gold e il check-in prioritario in aeroporto. Inoltre tutti i membri del PPS Club vengono automaticamente iscritti a KrisFlyer.\nKrisFlyer.\nKrisFlyer \u00e8 il programma frequent flyer destinato a tutti i clienti di Singapore Airlines. Il programma \u00e8 diviso in 3 livelli, \"KrisFlyer\" (livello base), \"KrysFlyer Elite Silver\" e \"KrisFlyer Elite Gold\", e consente di accumulare miglia tramite voli, acquisti online sul sito della compagnia e usufruendo dei servizi offerti da oltre 200 partner commerciali di terra. Dopo l'iscrizione \u00e8 possibile scaricare la propria carta digitale attraverso l'app di Singapore Airlines, che permette inoltre di convertire le miglia guadagnate per riscattare vantaggiosi premi come biglietti aerei omaggio, l'upgrade delle classi di viaggio e soggiorni premio in hotel convenzionati.\nDestinazioni.\nSingapore Airlines vola verso pi\u00f9 di 100 destinazioni in pi\u00f9 di 30 paesi in cinque continenti dal suo hub principale a Singapore.\nDopo la crisi finanziaria asiatica del 1997, Singapore Airlines ha interrotto le sue rotte per Kagoshima, Berlino, Darwin, Cairns, la compagnia ha cessato i voli per Bruxelles, Las Vegas, Chicago, Hiroshima, Kaohsiung, Mauritius, Vienna, Madrid, Shenzhen e Surabaya. Singapore Airlines ha interrotto i voli per Vancouver e Amritsar nel 2009 e San Paolo nel 2016.\nSingapore Airlines ha operato due dei voli pi\u00f9 lunghi al mondo, entrambi dei diretti da Singapore a Los Angeles e Newark con gli Airbus A340-500. Tutti gli A340-500 sono stati gradualmente ritirati nel 2013 e i voli diretti per entrambe le destinazioni sono terminati. Il servizio diretto per Los Angeles \u00e8 stato interrotto il 20 ottobre 2013 (la compagnia aerea continua a servire Los Angeles da Singapore via Tokyo-Narita), e il servizio diretto per Newark \u00e8 stato interrotto il 23 novembre 2013 a favore di un volo Singapore-New York via Francoforte.\nDal 23 ottobre 2016, la compagnia ha ripreso i voli non-stop da Singapore agli Stati Uniti, a partire da San Francisco. La rotta \u00e8 operata dagli Airbus A350-900 e comprende le classi Business, Premium Economy ed Economy. A ci\u00f2 \u00e8 seguita la ripresa dei voli non-stop per Newark e Los Angeles rispettivamente dall'11 ottobre 2018 e dal 2 novembre 2018, con la consegna degli Airbus A350-900ULR, consentendo alla compagnia aerea di operare nuovamente due dei voli non-stop pi\u00f9 lunghi del mondo.\nSingapore Airlines ha anche operato voli tra Singapore e Wellington via Canberra fino a maggio 2018, quando lo scalo intermedio \u00e8 stato cambiato a Melbourne. Questo percorso era noto come \"Capital Express\".\nLa compagnia aerea ha un ruolo chiave sulla Kangaroo Route. Ha operato l'11% di tutto il traffico internazionale in entrata e in uscita dall'Australia nel mese terminato a marzo 2008. Sei destinazioni a testa sono servite in India e Australia, pi\u00f9 che altrove.\nSingapore Airlines ha approfittato degli accordi bilaterali liberali tra Singapore e Thailandia e con gli Emirati Arabi Uniti per offrire pi\u00f9 collegamenti successivi rispettivamente da Bangkok e Dubai.\nAirAsia, una compagnia aerea a basso costo con sede in Malaysia, ha accusato Singapore Airlines di doppi standard, quando ha affermato che il governo di Singapore ha tentato di tenerla fuori dal mercato di Singapore, sebbene non ci sia stata alcuna parola ufficiale che Singapore Airlines abbia si fosse opposta all'ingresso di AirAsia. Singapore Airlines ha invece accolto con favore l'apertura della rotta Singapore-Kuala Lumpur che ha dominato insieme a Malaysia Airlines per oltre tre decenni, rappresentando circa l'85% degli oltre 200 allora operati.\nIl 14 ottobre 2015, Singapore Airlines ha annunciato l'intenzione di riprendere il volo non-stop pi\u00f9 lungo del mondo tra Singapore e Newark, una rotta di di 19 ore che aveva abbandonato nel 2013. La compagnia ha ri-aggiunto la rotta alla propria rete in seguito all'acquisizione del nuovo Airbus A350-900ULR (Ultra Long Range) il 18 ottobre 2018, ma \u00e8 stata nuovamente sospesa nel 2020 a causa della pandemia di COVID-19. Il 9 novembre 2020, SIA ha rilanciato i voli diretti tra l'aeroporto Changi e New York, questa volta verso l'aeroporto Internazionale John F. Kennedy, tre volte a settimana.\nAccordi commerciali.\nAl 2021, Singapore Airlines ha accordi di code sharing con le seguenti compagnie aeree:\nFlotta.\nFlotta attuale.\nA gennaio 2022 la flotta di Singapore Airlines risulta composta dai seguenti aerei:\nGli aerei.\nAirbus A330.\nNel gennaio 2009, Singapore Airlines ha ricevuto il primo di un lotto iniziale di 19 Airbus A330 in leasing. L'aereo era equipaggiato con le ultime offerte di cabine della compagnia in un layout a due classi, con 30 posti in Business Class e 255 in Economy Class. Questi aerei erano destinati a supportare le esigenze di capacit\u00e0 del vettore fino alla consegna degli Airbus A350 e Boeing 787, sostituendo i suoi Boeing 777 pi\u00f9 vecchi. Utilizzati principalmente sulle rotte regionali e di medio raggio, Brisbane \u00e8 stata la destinazione inaugurale dell'A330 il 30 marzo 2009. Nel 2011, la compagnia aerea si \u00e8 impegnata a noleggiare altri 15 aeromobili.\nNel gennaio 2016, la compagnia ha confermato la sua intenzione di sostituire tutti gli A330 con gli A350 in una configurazione a medio raggio. Il 15 maggio 2020 \u00e8 stato annunciato che i restanti A330 sarebbero stati completamente ritirati entro il 2021.\nAirbus A350.\nSingapore Airlines ha effettuato un ordine per trenta Airbus A350-900 nel 2006, con altri trenta ordinati nel 2013. La compagnia ha preso in consegna il primo esemplare nel febbraio 2016 e ha iniziato a utilizzarlo su servizi regolari il 9 maggio 2016.\nIl 13 ottobre 2015, Singapore Airlines ha annunciato di aver effettuato ordini per sette Airbus A350-900ULR (Ultra Long Range), che hanno permesso poi il ritorno di voli non-stop da Singapore a New York e Los Angeles. Il primo A350-900ULR \u00e8 stato consegnato a Singapore Airlines nel terzo trimestre del 2018, consentendo ai voli non-stop per New York (Newark Liberty International Airport nel New Jersey) di iniziare l'11 ottobre 2018, per Los Angeles dal 2 novembre 2018 e un nuovo servizio per Seattle da settembre 2019.\nAirbus A380.\nSingapore Airlines \u00e8 diventata la prima compagnia aerea a operare l'Airbus A380-800 il 25 ottobre 2007, dopo una serie di ritardi. La compagnia ha effettuato ordini per 19 A380 con sei opzioni. Il primo volo \u00e8 stato un viaggio di ritorno da Singapore a Sydney, con la designazione \"volo 380\" per indicare il primo volo commerciale dell'A380. Per celebrare questo momento nella storia dell'aviazione, SIA ha messo all'asta tutti i biglietti in un accordo speciale con eBay, a partire dal 27 agosto 2007 per due settimane, e ha donato tutti i proventi in beneficenza. Sono stati raccolti quasi 1,3 milioni di dollari.\nLa compagnia utilizza l'A380 per servire anche voli commemorativi o stagionali. \u00c8 stata la prima ad operare voli commerciali con questo aereo verso Pechino dal 2 all'8 agosto 2008 per soddisfare un maggiore traffico passeggeri durante i Giochi Olimpici estivi di Pechino, e ha operato stagionalmente l'A380 per Osaka nell'agosto 2012. Il 9 agosto 2015, un A380 di Singapore Airlines ha preso parte alla Singapore National Day Parade nell'ambito delle celebrazioni del 50\u00ba anniversario di Singapore. L'aereo \u00e8 stato dipinto con una livrea speciale e ha operato uno speciale volo di beneficenza il 29 maggio 2015.\nNel 2012, Singapore Airlines ha accettato di ordinare altri cinque A380, in consegna a partire dal 2017. Sono dotati di nuove suite, cabine Business Class ed Economy, nonch\u00e9 Premium Economy gi\u00e0 in fase di implementazione sugli A380 esistenti. Nel 2016, la compagnia ha confermato che un A380 sarebbe stato restituito al locatore nell'ottobre 2017 al termine del suo leasing decennale; il primo \u00e8 stato messo fuori servizio nell'agosto 2017. A questo esemplare ne sono seguiti altri quattro negli anni successivi.\nBoeing 747.\nSingapore Airlines Cargo \u00e8 stata fondata come compagnia aerea separata nel 2001 per gestire gli aerei cargo di Singapore Airlines, che ha poi cessato le operazioni della sua flotta di 747 in versione passeggeri nel 2018.\nBoeing 777.\nI 777-200ER di Singapore Airlines furono i primi ad entrare in servizio, con il primo consegnato il 5 maggio 1997. Mentre Singapore Airlines elenca alcuni dei suoi 777-200ER come 777-200, tutti i presunti aeromobili della serie 200 furono tutti costruiti con miglioramenti solitamente esclusivi della -200ER; l'unica modifica risiede nei motori: quelli di SA montano i Trent 884, mentre gli altri i Trent 892.\nIl 10 dicembre 1998, Singapore Airlines ha preso in consegna il suo primo Boeing 777-300. La compagnia aerea ha annunciato l'ordine di 19 Boeing 777-300ER nell'agosto 2004 con l'ordine firmato il 23 dicembre Singapore Airlines \u00e8 diventata il pi\u00f9 grande operatore al mondo del Boeing 777 quando ha preso in consegna il suo 58\u00b0 velivolo di questo tipo, un Boeing 777-300, il 6 maggio 2005. Da allora \u00e8 stata superata da Emirates, che a novembre 2017 aveva 159 esemplari nella sua flotta. I nuovi Boeing 777-300ER della compagnia aerea sono entrati in servizio commerciale il 5 dicembre 2006.\nIl 9 luglio 2013, Singapore Airlines, in collaborazione con due societ\u00e0 di progettazione, James Park Associates e DesignworksUSA, ha presentato la prossima generazione di prodotti per le classi First, Business ed Economy, che sono entrati in servizio nei Boeing 777-300ER appena consegnati. Il prodotto \u00e8 stato successivamente esteso a tutti i Boeing 777-300ER. Singapore Airlines ha anche introdotto la sua nuova Premium Economy il 9 agosto 2015 sui Boeing 777-300ER con i refit completati prima della fine di marzo 2019.\nBoeing 787.\nSingapore Airlines ha effettuato un ordine per 20 Boeing 787-9 nel 2006, scegliendolo rispetto al progetto iniziale che prevedeva ordini per gli Airbus A350. Pi\u00f9 tardi nel 2012, quando Singapore Airlines ha ordinato l'Airbus A350 XWB, l'ordine per i 787-9 \u00e8 stato trasferito alla sua sussidiaria a basso costo, Scoot.\nNel 2013, Singapore Airlines ha effettuato un nuovo ordine per trenta Boeing 787-10.\nNell'ottobre 2018, Singapore Airlines ha convertito due dei suoi Boeing 787-10 in ordine in Boeing 787-8 e ha assegnato i due aeromobili a Scoot.\nPiani di sviluppo.\nFusione con Silkair.\nIl 18 maggio 2018, Singapore Airlines ha annunciato che la fusione con la sua controllata SilkAir avverr\u00e0 entro alla fine del 2021 o l'inizio del 2022, con gli Airbus A319 di quest'ultima che saranno gradualmente ritirati e la flotta di narrow body costituita da Boeing 737-800 e Boeing 737 MAX 8 che sar\u00e0 incorporata nella compagnia madre dopo l'ammodernamento delle cabine passeggeri. Al momento della fusione, altri 31\u00a0737 MAX sono in ordine.\nBoeing 777X.\nIl 9 febbraio 2017, Singapore Airlines ha firmato una lettera di intenti per l'acquisto di 39 aeromobili: 20 Boeing 777-9X e altri 19 Boeing 787-10. L'accordo include anche opzioni per altri 12 aeromobili. L'ordine, che ha un valore di 13,8 miliardi di dollari in base ai prezzi di listino pubblicati, include la flessibilit\u00e0 per il gruppo Singapore Airlines di sostituire i 787-10 con altre varianti della famiglia 787. Il 23 ottobre 2017, l'accordo \u00e8 stato finalizzato alla Casa Bianca ed \u00e8 stato testimoniato dal primo ministro di Singapore Lee Hsien Loong e dal presidente degli Stati Uniti Donald Trump durante una visita di stato. Nel febbraio 2021, Singapore Airlines modificato l'accordo riducendo i 787 di 14 unit\u00e0 e ordinando ulteriori 11\u00a0777-9. Ci\u00f2 porta i loro ordini complessivi per il 777X a 31 e per i 787-10 a 30. I Boeing 777-9 saranno consegnati alla compagnia aerea dall'anno finanziario 2023-2024.\nFlotta storica.\nSingapore Airlines in precedenza con i seguenti aeromobili:"}
{"id": "567030", "revid": "599013", "url": "https://it.wikipedia.org/wiki?curid=567030", "title": "Cit T\u00fcrin", "text": ""}
{"id": "567031", "revid": "812894", "url": "https://it.wikipedia.org/wiki?curid=567031", "title": "La terra vista dalla luna", "text": ""}
{"id": "567032", "revid": "2232024", "url": "https://it.wikipedia.org/wiki?curid=567032", "title": "Rio di Vizze", "text": "Il Rio di Vizze (\"Pfitscher Bach\" in tedesco) \u00e8 un torrente dell'Alto Adige. Nasce dal Gran Pilastro, nelle Alpi Aurine, forma la Val di Vizze bagnando le sue frazioni, in particolare Caminata e Prati di Vizze. Nel tratto terminale segna il confine tra Val di Vizze e Campo di Trens. Confluisce da sinistra nell'Isarco a valle di Vipiteno."}
{"id": "567035", "revid": "907190", "url": "https://it.wikipedia.org/wiki?curid=567035", "title": "Cane da montagna dei Pirenei", "text": "Il cane da montagna dei Pirenei, conosciuto anche con il nome tradizionale di patou \u00e8 una razza canina di origine francese riconosciuta dalla FCI (Standard N. 34, Gruppo 2, Sezione 2, Sottosezione 2).\n\u00c8 la razza canina appartenente al gruppo dei cani da montagna che svolge tradizionalmente il compito di guardiano del gregge sul versante francese dei Pirenei. Sul versante spagnolo della catena montuosa, nella regione di Aragona, da antenati comuni si \u00e8 sviluppata la razza del mastino dei Pirenei.\nIl cane da montagna dei Pirenei non \u00e8 da confondere con il pastore dei Pirenei, il suo \"collega\" di lavoro, incaricato di condurre il gregge (pastore conduttore), mentre il compito del cane da montagna dei Pirenei \u00e8 quello di difenderlo (pastore custode).\nStoria.\nLe sue origini si intrecciano con quelle di altre razze europee appartenenti al gruppo dei cosiddetti \"grandi cani bianchi\", tutte discendenti da molossoidi giunti in Europa dalle regioni orientali, al seguito delle greggi. Un testo di Gaston Phoebus (\"Le livre de la chasse\") risalente al Trecento lo descrive come un ottimo guardiano, dal pelo lungo o semilungo, in genere bruno, con macchie bianche sul corpo. Nel XVII secolo, grazie a una vera e propria infatuazione del Delfino, il principe ereditario della corona francese, divenne la razza prediletta dei nobili d'oltralpe, che lo adottarono a guardia delle proprie residenze. Al 1923 risale il primo standard ufficiale e la Reunion des Amateurs del Chien Pyrenees che si fonde nel 1937 con il club Francese del Pastore dei Pirenei.\nDescrizione.\nLa coda \u00e8 lunga, a pelo lungo, termina a uncino. Nei momenti di \"attenzione\", viene portata arrotolata sulla schiena, a formare la caratteristica \"arrundera\". Il colore bianco \u00e8 sempre predominante, sono accettate macchie di colore sabbia e/o grigio. Il pelo \u00e8 molto lungo e gli occhi sono ben livrettati, a mandorla, con iride ben scura. Le orecchie sono attaccate all'altezza degli occhi, ben inserite e poco visibili. La testa \u00e8 a tartufo nero, calotta cranica tanto lunga quanto larga. I piedi hanno doppi speroni negli arti posteriori, ricercati quelli negli arti anteriori.\nCarattere.\nIn famiglia \u00e8 molto dolce e legato al padrone: nei suoi confronti pu\u00f2 diventare geloso, ma si affeziona agli altri membri del suo branco umano.\nCon l'uomo cerca spesso un rapporto paritario, basato sul rispetto e la fiducia reciproca. Non ama la sudditanza, per cui va bandita ogni forma di coercizione violenta. \u00c8 un cane solo in parte addestrabile all'obbedienza ed \u00e8 preferibile non spingerlo ad un addestramento svolto all'attacco. Si deve infatti tenere presente che, per via dell'innata indipendenza e della notevole mole, si rischierebbe di avere tra le mani un soggetto non facilmente gestibile.\nHa la caratteristica comportamentale di difendere il territorio, tenendo sempre a bada gli estranei. Riesce a comprendere chi sono le persone che non sono gradite al padrone con una intelligenza acutissima. Perlustra il territorio abbaiando profondamente al minimo passaggio di estranei, e tende a essere fortemente dominante con tutti i cani.\nInoltre tende ad esplorare gli spazi aperti e a farli diventare il proprio territorio. \u00c8 pertanto opportuno che abbia a sua disposizione un grande spazio, ma non troppo in modo da stimolare la sua propensione alla guardia.\nDi notte subisce un mutamento e diventa molto pi\u00f9 attento. Osservandolo vedrete che spesso \"abbaia ai quattro venti\", girando su se stesso e abbaiando nelle varie direzioni, allo scopo di segnalare la sua presenza agli altri cani e agli estranei (tenetene conto per il vicinato).\nCure.\nNon necessita di particolari cure. Per il mantello qualche spazzolata di tanto in tanto. Per quanto riguarda l'alimentazione \u00e8 bene adottare pasti abbondanti e riccamente proteici. Nessun problema, poi, se si vuol lasciare dormire il cane all'aperto: da secoli \u00e8 abituato alle prove pi\u00f9 dure. Una qualche attenzione va sempre posta ad eventuali parassiti che possono annidarsi nel pelo o dentro il condotto uditivo. Inoltre \u00e8 frequente che si formino nodi dietro le orecchie, pertanto a questo va posta molta attenzione.\nEsistono antiparassitari che uccidono gli acari, che sono i principali responsabili delle patologie dell'apparato uditivo.\nFate in modo che non si formino nodi nel pelo, e abituate il cucciolo fin da piccolo ad essere spazzolato. Ricordate che questo cane matura completamente verso i quattro anni in quanto molto longevo, sia psichicamente che fisicamente. Non meravigliatevi se tra i due e i tre anni appare magro, \u00e8 solo non ancora formato. Accertatevi che mangi e che si muova abbondantemente.\nDiffusione.\nNel 2004 l'ENCI ha contato 145 cuccioli iscritti ai libri genealogici, contro i 150 dell'anno prima, i 241 del 2002 e i 172 del 2001, ma la sua diffusione \u00e8 in lenta discesa considerando i 344 soggetti del 1995 e i 196 soggetti del 1999."}
{"id": "567038", "revid": "1982", "url": "https://it.wikipedia.org/wiki?curid=567038", "title": "Roberto I di Parma", "text": "Biografia.\nInfanzia.\nNato a Firenze, Roberto era figlio di Carlo III e Luisa Maria di Borbone-Francia, figlia di Carlo duca di Berry, figlio a sua volta di Carlo X di Francia. Succedette al padre sul trono del ducato nel 1854, dopo il suo assassinio.\nAscesa.\nAveva solo sei anni e quindi regn\u00f2 sotto tutela della madre reggente Luisa Maria di Borbone-Francia, sorella del conte di Chambord. La duchessa conged\u00f2 alcuni fra i pi\u00f9 reazionari collaboratori del marito, ma venne sorpresa dai moti mazziniani del luglio 1854 e ripieg\u00f2 su una politica duramente repressiva, che continu\u00f2 sino alla Seconda guerra di indipendenza.\nRoberto venne deposto nel 1859, ad undici anni, quando, allo scoppio della Seconda guerra di indipendenza, la madre prefer\u00ec espatriare nel Regno Lombardo-Veneto, in attesa dell'esito della guerra. Dopo l'armistizio di Villafranca, ed in seguito a un plebiscito celebrato nel 1860, tutto il ducato, assieme a Modena e alla Toscana, fu annesso al Regno di Sardegna, a formare in seguito il Regno d'Italia.\nUltimi anni e morte.\nMalgrado la perdita del trono, Roberto e la sua famiglia beneficiarono di un considerevole patrimonio, viaggiando con treni privati di pi\u00f9 di una dozzina di carrozze dal proprio castello a Schwarzau am Steinfeld vicino a Vienna, fino a Villa Pianore in Provincia di Lucca e al magnifico castello di Chambord in Francia.\nRoberto mor\u00ec a Viareggio nel 1907.\nEbbe addirittura 24 figli legittimi.\nMeno di quattro mesi dopo la morte del duca Roberto, il Grande Maresciallo della Corte Austriaca dichiar\u00f2 sei dei nove figli superstiti (su dodici) del primo matrimonio di Roberto I legalmente incompetenti in quanto mentalmente ritardati, probabilmente per una malattia genetica; essi vennero affidati alla vedova, la duchessa Maria Antonia.\nAlcuni dei suoi figli servirono nelle forze armate austriache, altri nell'esercito belga e durante la prima guerra mondiale combatterono su fronti opposti.\nLa discendenza del Duca dalla fine del XX secolo regna sul Granducato di Lussemburgo.\nDiscendenza.\nNel 1869, in esilio, spos\u00f2 la principessa Maria Pia di Borbone-Due Sicilie, figlia del re Ferdinando II delle Due Sicilie. Maria Pia apparteneva alla deposta famiglia reale delle due Sicilie, quella dei Borbone, come anche suo marito. Dette alla luce dodici figli, prima di morire pochi giorni dopo un parto:\nDopo la morte della prima moglie, Roberto I si rispos\u00f2 nel 1884 con Maria Antonia di Braganza, figlia del deposto Michele del Portogallo e di Adelaide di L\u00f6wenstein-Wertheim-Rosenberg. Da lei ebbe altri dodici figli:"}
{"id": "567039", "revid": "1318658", "url": "https://it.wikipedia.org/wiki?curid=567039", "title": "Arrondissement di Issoire", "text": "L\"arrondissement\" di Issoire \u00e8 una suddivisione amministrativa francese, situata nel dipartimento del Puy-de-D\u00f4me e nella regione dell'Alvernia-Rodano-Alpi.\nComposizione.\nL\"arrondissement\" di Issoire raggruppa 116 comuni in 9 cantoni:"}
{"id": "567047", "revid": "1971044", "url": "https://it.wikipedia.org/wiki?curid=567047", "title": "Quirino (divinit\u00e0)", "text": "Quirino (lat. \"Quirinus\") \u00e8 il dio romano delle curie, passato poi alla protezione delle pacifiche attivit\u00e0 degli uomini liberi. Ma, col tempo, sarebbe stato associato a diverse funzioni e simbologie, la cui ricostruzione \u00e8 oggetto di dibattito storiografico. Divenne principalmente conosciuto per la sua identificazione con Romolo, primo re di Roma, che risale per\u00f2, probabilmente, all'et\u00e0 tardo-repubblicana.\nOrigine.\nSull'origine del nome c'erano varie ipotesi gi\u00e0 nell'antichit\u00e0 come riporta lo stesso Plutarco: ad esempio Macrobio riteneva che derivasse dalla \"curis\", la punta della lancia o l'asta da guerra usata dai Sabini; Varrone dalla citt\u00e0 di Cures, patria di Tito Tazio che aveva introdotto il culto del dio a Roma, mentre a Ovidio erano note entrambe le teorie pi\u00f9 una terza secondo la quale il nome del dio era collegato a quello dei quiriti. Fu, insieme a Giano, l'unico dio romano a non essere assimilato a divinit\u00e0 ellenistiche. \nOggi si ritiene pi\u00f9 probabile che il nome del dio sia collegato a quello della curia (*\"co-viria\") e dei quiriti (*\"co-virites\"), col significato di patrono delle curie e degli uomini in esse riuniti.\nCulto.\nI miti di Quirino sono rari. Uno si riferisce alla fondazione della citt\u00e0 di Cures da parte di Modio Fabidio, un figlio del dio. Il principale concerne l'assimilazione di Romolo a Quirino, in quanto il primo re di Roma era definito da Plutarco \"valoroso\" e dio \"armato di lancia\". Contemporaneamente, Ersilia, sua moglie, assumeva il nome di Hora Quirini.\nAssieme a Marte e Giove faceva parte della cosiddetta \"Triade arcaica\" che in seguito, su influsso della cultura etrusca, sar\u00e0 invece costituita da Giove, Giunone e Minerva.\nAulo Gellio testimonia di aver letto sui libri pontificali che al dio erano associate nelle preghiere anche la dea Hora e le dee Virites. Secondo Dum\u00e9zil le Virites rappresenterebbero le individualit\u00e0 componenti la massa dei cittadini protetti da Quirino.\nSantuari.\nLa sua festivit\u00e0 tradizionale, denominata Quirinalia, cadeva il 17 febbraio ed era celebrata dal \"flamen quirinalis\", il terzo dei flamini maggiori.\nIl pi\u00f9 antico santuario di Quirino \u00e8 la rupe pi\u00f9 alta del colle Quirinale; in seguito gli fu costruito un tempio presso la porta Quirinale e poi un altro nel 293 a.C., dedicato da Lucio Papirio Cursore, nel quale era conservato il trattato fra Roma e Gabii scritto su una pelle di bue che copriva uno scudo. Questo tempio fu restaurato da Augusto nel 16 a.C. e il giorno della dedica, il 29 giugno, divenne la nuova festa di Quirino. \nSecondo la tradizione, Tito Tazio gli aveva dedicato un sacello sul Campidoglio, poi exaugurato in occasione della costruzione del tempio di Giove capitolino al tempo di Tarquinio il Superbo.\nSecondo Servio, Quirino \u00e8 il Marte (Plutarco riporta il termine di \"Ennyalios\", ovvero un dio guerriero) che presiede alla pace e secondo Georges Dum\u00e9zil questo indica che il dio \u00e8 il patrono della \"terza funzione\", cio\u00e8 della sfera produttiva delle attivit\u00e0 umane."}
{"id": "567048", "revid": "1318658", "url": "https://it.wikipedia.org/wiki?curid=567048", "title": "Arrondissement di Ambert", "text": "L\"arrondissement\" di Ambert \u00e8 una suddivisione amministrativa francese, situata nel dipartimento del Puy-de-D\u00f4me e nella regione dell'Alvernia-Rodano-Alpi.\nComposizione.\nL\"arrondissement\" di Ambert raggruppa 55 comuni in 8 cantoni:"}
{"id": "567049", "revid": "149485", "url": "https://it.wikipedia.org/wiki?curid=567049", "title": "Eug\u00e8ne-Henri Gravelotte", "text": "Partecip\u00f2 alle gare di scherma delle prime Olimpiadi moderne che si svolsero ad Atene nel 1896, nel fioretto, vincendo la medaglia d'oro.\nIn finale sconfisse il suo connazionale Henri Callot per 3 stoccate a 2. Per questa vittoria lo schermidore francese non ricevette una medaglia d'oro, bens\u00ec una d'argento. L'introduzione della medaglia d'oro per il vincitore olimpico verr\u00e0 introdotta pi\u00f9 tardi."}
{"id": "567050", "revid": "642594", "url": "https://it.wikipedia.org/wiki?curid=567050", "title": "Agiotaggio", "text": ""}
{"id": "567051", "revid": "120592045", "url": "https://it.wikipedia.org/wiki?curid=567051", "title": "Distretto conciario di Santa Croce sull'Arno", "text": "Il distretto industriale conciario del comprensorio del cuoio, noto anche come distretto del cuoio, comprensorio del cuoio o zona del cuoio, \u00e8 un distretto industriale conciario della Toscana, esteso su un'area di 330,44 km\u00b2, comprendente i comuni di Bientina, Castelfranco di Sotto, Montopoli in Val d'Arno, San Miniato, Santa Croce sull'Arno e Santa Maria a Monte nella provincia di Pisa, e Fucecchio in provincia di Firenze.\nProduzione e argilla.\nNell'area vivono circa 98.000 persone; circa 10.000 sono occupate nel settore conciario, suddivisi in 900 imprese medio-piccole.\nLa produzione principale riguarda cuoio, calzature e articoli in pelle. L'indotto \u00e8 costituito per lo pi\u00f9 da ditte di prodotti chimici per la concia, officine di macchine per conceria e ditte di trasporti. Molte ditte sono specializzate in una singola fase della concia, o nella produzione di una singola parte della scarpa (parti che poi vengono assemblate nei calzaturifici). \nIl 98% della produzione nazionale di cuoio da suola proviene da qui, cos\u00ec come il 35% della produzione nazionale di pelli, e il 30% della produzione nazionale di macchine per conceria.\nIl 40% della produzione complessiva \u00e8 destinato all'esportazione.\nStoria.\nL'attivit\u00e0 conciaria vera e propria inizi\u00f2 verso la met\u00e0 dell'800 a Santa Croce sull'Arno e a Ponte a Egola con un grande sviluppo a partire dagli anni sessanta del XX secolo\nTrasporti.\nIl comprensorio \u00e8 allacciato alla rete autostradale dalla strada di grande comunicazione Firenze-Pisa-Livorno, via privilegiata anche per raggiungere il porto di Livorno, dal quale transita gran parte delle materie prime in arrivo e dei prodotti finiti in partenza. \nIl comprensorio si trova sulla linea ferroviaria Firenze-Pisa-Livorno, ed \u00e8 servito da due stazioni che per\u00f2 da alcuni anni supportano solo il traffico passeggeri. Una stazione merci, il cosiddetto \"interporto\", \u00e8 in costruzione, per rilanciare il trasporto su rotaia dei beni in partenza e in arrivo. \nCuriosit\u00e0.\nLe squadre di calcio dei vari paesi hanno nomi che ricordano la \"specialit\u00e0\" delle industrie locali: il \"Tuttocuoio\" di Ponte a Egola, la \"Cuoiopelli\" a Santa Croce sull'Arno, il Cappiano Pelli di Ponte a Cappiano, il \"Tuttocalzatura\" a Castelfranco di Sotto, i \"Calzaturieri Valdarno\" a Santa Maria a Monte."}
{"id": "567052", "revid": "117872718", "url": "https://it.wikipedia.org/wiki?curid=567052", "title": "La giuria", "text": "La giuria (\"The Runaway Jury\") \u00e8 un romanzo scritto nel 1996 dal principale autore di \"thriller legali\" John Grisham.\nNel 2003 dal romanzo \u00e8 stato tratto un film omonimo, interpretato da John Cusack, Rachel Weisz, Dustin Hoffman e Gene Hackman.\nTrama.\nWendall Rohr \u00e8 un avvocato a capo di un team di legali che ha intentato una causa contro la Pynex, un'azienda produttrice di sigarette, per conto di Celeste Woods, una loro assistita, il cui marito \u00e8 morto di cancro ai polmoni. La Pynex \u00e8 difesa da un collegio di avvocati, pagato dalle \u2018Big Four\u2019, il consorzio che unisce quattro aziende produttrici di tabacco. A capo della difesa \u00e8 l'esperto avvocato Durwood Cable, coadiuvato da Rankin Fitch, un consulente legale al soldo delle Big Four che aveva gi\u00e0 contribuito in passato a vincere cause come questa, ricorrendo anche a metodi illeciti.\nNicholas Easter, un ex studente di legge dal passato misterioso, riesce a farsi scegliere come giurato per il processo e, assieme alla sua ragazza Marlee, trama per pilotare il verdetto a favore di una o dell'altra parte."}
{"id": "567053", "revid": "1776051", "url": "https://it.wikipedia.org/wiki?curid=567053", "title": "Cottens (Vaud)", "text": "Cottens (toponimo francese) \u00e8 un comune svizzero di 484 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "567055", "revid": "297031", "url": "https://it.wikipedia.org/wiki?curid=567055", "title": "Regimini militantis Ecclesiae", "text": "La Regimini militantis Ecclesiae, in italiano \"Al governo della Chiesa militante\" \u00e8 una bolla pontificia che Papa Paolo III pubblic\u00f2 il 27 settembre 1540.\nLa bolla dette l'approvazione finale alla costituzione della Compagnia di Ges\u00f9 (gesuiti). Tuttavia limit\u00f2 il numero di membri a sessanta.\nSant'Ignazio di Loyola, il fondatore dei gesuiti, si era recato a Roma nell'ottobre del 1538 con lo scopo di ottenere l'approvazione del papa per la sua \"Compagnia\". Una congregazione di cardinali espresse parere favorevole alla \"Compagnia\", e il papa ratific\u00f2 il parere con la sua bolla. Il 24 giugno 1539 aveva composto una descrizione sommaria di quello che avrebbe dovuto essere l'ordine, e la sottomise al papa per l'approvazione. Nel settembre di quell'anno il papa aveva gi\u00e0 dato a Ignazio l'approvazione orale, ma la bolla sarebbe stata pubblicata solo un anno dopo.\nIl limite di sessanta membri fu tolto con la successiva bolla \"Iniunctum nobis\".\nCollegamenti esterni.\nIl testo della bolla."}
{"id": "567057", "revid": "78273", "url": "https://it.wikipedia.org/wiki?curid=567057", "title": "Regimini militantis", "text": ""}
{"id": "567060", "revid": "729019", "url": "https://it.wikipedia.org/wiki?curid=567060", "title": "Filthy Animals", "text": "I Filthy Animals erano una stable di wrestling nella World Championship Wrestling esistita tra il 1999 ed il 2001. Il gruppo ebbe un feud molto importante con un'altra stable, The Revolution, formata da Chris Benoit, Dean Malenko, Shane Douglas e Perry Saturn. Alcuni dei membri dei Filthy Animals formarono tag team in altre federazioni dopo il fallimento della WCW; un esempio su tutti: Rey Mysterio e Kidman nella World Wrestling Entertainment."}
{"id": "567061", "revid": "24823", "url": "https://it.wikipedia.org/wiki?curid=567061", "title": "Pasquale III", "text": ""}
{"id": "567062", "revid": "767487", "url": "https://it.wikipedia.org/wiki?curid=567062", "title": "Grancy", "text": "Grancy (toponimo francese) \u00e8 un comune svizzero di 408 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "567064", "revid": "339392", "url": "https://it.wikipedia.org/wiki?curid=567064", "title": "TNA Wrestling", "text": ""}
{"id": "567066", "revid": "963244", "url": "https://it.wikipedia.org/wiki?curid=567066", "title": "Missionari d'Africa", "text": "I Missionari d'Africa o Padri Bianchi (in latino \"Missionarii Africae\" o \"Patres Albi\") sono una societ\u00e0 clericale di vita apostolica di diritto pontificio: i membri della congregazione pospongono al loro nome la sigla M.Afr.\nLa societ\u00e0, fondata dal cardinale Charles-Martial-Allemand Lavigerie per l'evangelizzazione dell'Africa, ebbe origine ad Algeri nel 1868; ottenne il riconoscimento pontificio nel 1879 e l'approvazione definitiva nel 1908. Il nome di \"padri bianchi\" deriva dal colore del loro abito originario, simile a quello dei cabili.\nLe origini.\nLa congregazione venne fondata da Charles-Martial-Allemand Lavigerie (1825-1892): gi\u00e0 vescovo di Nancy, nel 1867 venne eletto arcivescovo di Algeri e l'anno successivo venne nominato delegato apostolico del Sahara.\nIl lazzarista Michel Girard, rettore del seminario maggiore di Algeri, nel 1868 gli present\u00f2 tre dei suoi studenti che avevano manifestato l'intenzione di dedicarsi esclusivamente all'evangelizzazione dei musulmani. Lavigerie, che necessitava di missionari da inviare nei territori affidatigli dalla congregazione di Propaganda Fide, decise di separarli dagli altri studenti e ne affid\u00f2 la formazione a un gesuita, un lazzarista e un sulpiziano.\nPer i primi candidati il noviziato inizi\u00f2 il 2 febbraio 1869: la loro sede venne stabilita nella Maison-Carr\u00e9e, presso Algeri, appositamente acquistata da Lavigerie.\nI missionari di Lavigerie, che presero il nome di Missionari d'Africa (popolarmente Padri Bianchi), adottarono un abito simile a quello delle popolazioni arabe dell'Africa settentrionale: una veste bianca (la gandura) con un mantello ondeggiante (il barracano) e una scescia rossa come copricapo.\nPer i primi tempi i membri della compagnia si dedicarono alla cura degli orfani che Lavigerie aveva raccolto dopo l'epidemia di colera che aveva colpito la sua citt\u00e0 vescovile nel 1867: dopo la guerra franco-prussiana e la rivolta in Cabilia (1870-1871), la societ\u00e0 attravers\u00f2 un momento di grave crisi e tutti i membri decisero di lasciare la compagnia.\nNel 1871, sotto la direzione del gesuita Fran\u00e7ois Terrasse, il seminario missionario venne riaperto e il 1\u00ba ottobre 1872 i primi dodici aspiranti (sette dei quali erano gi\u00e0 sacerdoti) emisero la loro promessa nelle mani di Lavigerie, dando inizio alla societ\u00e0.\nNel 1874 i Missionari d'Africa celebrarono il loro primo capitolo generale, nel quale definirono la natura giuridica dell'istituto, la sua missione e i rapporti tra membri laici ed ecclesiastici.\nLa congregazione ricevette il pontificio decreto di lode il 14 maggio 1879 e le sue costituzioni vennero approvate dalla Santa Sede il 13 dicembre dello stesso anno (definitivamente il 15 febbraio 1908).\nL'opera missionaria.\nMentre il fondatore era ancora in vita i padri bianchi si dedicarono all'evangelizzazione della Cabilia, della Siria, dell'Algeria, della Tunisia, di Gerusalemme e dell'Africa equatoriale: i tentativi di penetrare in Sudan fallirono tragicamente.\nI primi missionari inviati nel Sudan, i padri M\u00e9noret, Bouchand e Paulmier, vennero traditi dalle guide che dovevano condurli a Timbuct\u00f9 e vennero massacrati nel 1876; una seconda missione, composta dai padri Richard, Morat e Puoplard, part\u00ec nel 1881 dalla Tripolitania (controllata dal governo ottomano), ma anche loro caddero vittima di un'imboscata nel Sahara.\nL'opera dei padri bianchi fu importante soprattutto nell'evangelizzazione dell'Uganda, del Ruanda, del Burundi e presso i dagari del Ghana e dell'Alto Volta.\nSpiritualit\u00e0.\nIl fondatore non si preoccup\u00f2 di dare una spiritualit\u00e0 propria alla societ\u00e0: furono i gesuiti, che curarono la formazione dei primi missionari, a imprimere un carattere ignaziano alla spiritualit\u00e0 dei padri bianchi: Lavigerie, comunque, indic\u00f2 come modelli ai suoi missionari Vincenzo de' Paoli, apostolo della carit\u00e0, Ignazio di Loyola, apostolo della fede, e Jean-Jacques Olier, apostolo della santit\u00e0 ecclesiastica.\nAttivit\u00e0 e diffusione.\nI Missionari d'Africa si dedicano principalmente all'apostolato missionario presso le popolazioni non evangelizzate, poi alla cooperazione allo sviluppo delle Chiese locali. La priorit\u00e0 nell'opera di evangelizzazione \u00e8 rivolta ai gruppi umani dell'Africa, ma i padri bianchi hanno avuto un ruolo notevole, per esempio, nella formazione del clero greco-melchita in Medio Oriente.\nIl mondo musulmano riveste un interesse particolare per i membri della societ\u00e0: nel 1926 fondarono a Tunisi l'\"Institut Pontifical d'\u00c9tudes Arabes\" (IPEA), trasferito a Roma nel 1964.\nSono presenti in numerosi paesi africani (Algeria, Burkina Faso, Burundi, Repubblica Democratica del Congo, Costa d'Avorio, Egitto, Etiopia, Ghana, Kenya, Malawi, Mali, Mauritania, Mozambico, Niger, Nigeria, Ruanda, Sudafrica, Sudan, Tanzania, Tunisia, Uganda, Zambia), in Europa (Belgio, Francia, Germania, Irlanda, Italia, Lussemburgo, Paesi Bassi, Polonia, Regno Unito, Spagna, Svizzera), nelle Americhe (Brasile, Canada, Messico, Stati Uniti d'America) e in Asia (Filippine, India, Libano).\nLa sede generalizia, dal 1952, \u00e8 sulla via Aurelia a Roma.\nAlla fine del 2015, la congregazione contava 198 case e 1532 membri, di cui 1152 sacerdoti."}
{"id": "567068", "revid": "339392", "url": "https://it.wikipedia.org/wiki?curid=567068", "title": "WWE Champion", "text": ""}
{"id": "567069", "revid": "399", "url": "https://it.wikipedia.org/wiki?curid=567069", "title": "Robert Hyatt", "text": "Nato nel 1948 in una cittadina del Mississippi, nel 1970 Robert Hyatt ha conseguito il \"Bachelor's degree\" presso l'Universit\u00e0 di \"Southern Mississippi\" e nel 1983, nella stessa Universit\u00e0, il \"Master's degree\". Nel 1988 ha acquisito il \"Doctor of Philosophy\" nell'Universit\u00e0 dell'Alabama a Birmingham (UAB), ove ha insegnato, sino al 2016, come professore associato presso il dipartimento di \"Computer and information sciences\".\nStudioso di intelligenza artificiale e di computazione parallela, Hyatt \u00e8 autore di testi di \"computer chess\" e di importanti e celebri programmi di scacchi: \nAlcune pubblicazioni del professor Hyatt sono disponibili \"online\" sul sito dell'Universit\u00e0. \nFrequenti sono i suoi interventi nella \"mailing list\" di Crafty, e pi\u00f9 rari, quelli nelle \"news usenet\" \"rec.games.chess.computer\".\nI dati biografici su Hyatt sono piuttosto scarsi principalmente a causa della ritrosia dello stesso a renderli pubblici."}
{"id": "567070", "revid": "33277", "url": "https://it.wikipedia.org/wiki?curid=567070", "title": "Padri bianchi", "text": ""}
{"id": "567071", "revid": "4175", "url": "https://it.wikipedia.org/wiki?curid=567071", "title": "Triple Crown (baseball)", "text": "La tripla corona (\"Triple Crown\" in lingua inglese), nel baseball, premia il giocatore che al termine delle stagione risulta contemporaneamente il migliore in tre diverse voci statistiche:\nVincitori della tripla corona dei battitori.\nAmerican Association (XIX secolo).\nNella American Association (AA), lega professionistica attiva dal 1882 al 1891, la tripla corona dei battitori venne assegnata una sola volta.\nAmerican League.\nNella American League (AL), dalla fondazione nel 1901 ad oggi, la tripla corona dei battitori \u00e8 stata assegnata finora 10 volte.\nNational League.\nNella National League (NL), dalla fondazione nel 1876 ad oggi, la tripla corona dei battitori \u00e8 stata assegnata finora 5 volte.\nCampionato italiano.\nNel campionato italiano di baseball, dal 1960 ad oggi, la tripla corona dei battitori \u00e8 stata assegnata finora 6 volte.\nVincitori della tripla corona dei lanciatori.\nAmerican Association (XIX secolo).\nNella American Association (AA), lega professionistica attiva dal 1882 al 1891, la tripla corona dei lanciatori venne assegnata una sola volta.\nAmerican League.\nNella American League (AL), dalla fondazione nel 1901 ad oggi, la tripla corona dei lanciatori \u00e8 stata assegnata finora 17 volte.\nNational League.\nNella National League (NL), dalla fondazione nel 1876 ad oggi, la tripla corona dei lanciatori \u00e8 stata assegnata finora 21 volte.\nCampionato italiano.\nNel campionato italiano di baseball, dal 1960 ad oggi, la tripla corona dei lanciatori \u00e8 stata assegnata finora 6 volte."}
{"id": "567072", "revid": "106908", "url": "https://it.wikipedia.org/wiki?curid=567072", "title": "Mikami", "text": ""}
{"id": "567075", "revid": "767487", "url": "https://it.wikipedia.org/wiki?curid=567075", "title": "Two Gallants", "text": "I Two Gallants sono una band indie folk americana formata nel 2002 nella citt\u00e0 di San Francisco per mano dei due polistrumentisti Adam Stephens e Tyson Vogel che sono, tuttora, gli unici due membri del gruppo.\nDal 2004, anno di pubblicazione dell'album d'esordio, il gruppo ha pubblicato 5 album, 2 EP e diversi singoli.\nStoria.\nNascita del gruppo e The Throes (2002-2004).\nAdam Stephens e Tyson Vogel nacquero entrambi nel 1981 a San Francisco.\nI due si conobbero all'et\u00e0 di 5 anni, ma la vera e propria amicizia nacque un anno dopo quando, a causa di un pallone calciato male, i due si trovarono coinvolti in una rissa sul tetto della loro scuola. In seguito a quest'evento, i due crearono una forte e solida amicizia che venne poi consolidata dalla loro comune passione musicale.\nAttorno ai 12 anni, ricevettero in regalo dai genitori le loro prime chitarre elettriche con le quali si esercitarono fino a iniziare a riprodurre cover di alcune delle pi\u00f9 importanti band heavy metal del momento come, ad esempio, i Guns 'n Roses e gli Skid Row. Successivamente i due ragazzi iniziarono a fare pratica nella cantina di Tyson Vogel; attorno ai 18 anni entrarono a far parte di una grunge-band e suonarono al ballo di fine anno della loro scuola.\nL'anno dopo le strade dei due amici si separarono: Vogel si iscrisse ad una scuola d'arte a Portland, mentre Stephens and\u00f2 al Bard College nello stato di New York. Non molto tempo dopo, entrambi lasciarono gli studi. Fu proprio in quel periodo, attorno al 2002, che i due decisero di iniziare a suonare assieme fondando una vera e propria band: I \"Two Gallants\". Il nome deriva da una delle storie brevi di \"Gente di Dublino\" di James Joyce, storia chiamata, per l'appunto, \"I due galanti\". La storia affronta temi quali la decadenza e la paralisi sociale e, poich\u00e9 questi erano temi ricorrenti nelle canzoni dei californiani, sembr\u00f2 quasi scontato per i due decidere di chiamarsi cos\u00ec.\nI piani, inizialmente, prevedevano la presenza di un bassista all'interno della formazione. L'idea venne per\u00f2 scartata in quanto i membri della band non vollero rischiare di minare l'armonia e la complicit\u00e0 che era venuta a crearsi nel corso degli anni e al problema ovviarono collegando la chitarra acustica di Stephens a un amplificatore da basso creando un certo equilibrio tra overdrive e riverbero in grado di amalgamarsi al loro stile.\nAgli albori della loro carriera, i Two Gallants iniziarono a farsi conoscere lungo la Bay Area, suonando principalmente in piccoli locali e all'interno delle stazioni metropolitane. Dopo due anni di concerti in giro per San Francisco vennero notati dall'etichetta discografica Alive Records con la quale, nel maggio 2004, produssero il loro album d'esordio chiamato \"The Throes\". L'album venne accolto positivamente dalla critica musicale che riusc\u00ec a riconoscere al gruppo un'identit\u00e0 tanto da definire i componenti dei veri e propri cantastorie: la maturit\u00e0 dimostrata dai testi delle loro canzoni, infatti, stup\u00ec molto i media in relazione alla loro giovane et\u00e0. Nonostante le \"duo band\" fossero all'epoca molto numerose, i Two Gallants riuscirono anche nell'arduo compito di creare un sound originale: il disco, registrato in un tempo record di 9 giorni, si fregia, infatti, di una grande eterogeneit\u00e0 di generi che vanno dal folk al garage rock e palesando diverse sfumature del sound blues e jazz.\nAll'uscita dell'album segu\u00ec una serie di iniziative da parte dei \"Two Gallants\" per sponsorizzare e dare visibilit\u00e0 al loro lavoro. Nel giugno 2004 usc\u00ec un 7\" singolo, \"I'm Her Man\", e nell'inverno successivo i due partirono per un importante tour che, oltre a fare tappa in alcune delle maggiori metropoli americane, permise loro di esibirsi al \"Reading and Leeds Festival\", in Inghilterra.\nWhat The Toll Tells e Two Gallants (2005-2007).\nDurante il tour invernale per la promozione del loro primo lavoro, i Two Gallants suonarono al \"SXSW music festival\", prestigioso evento che si tiene annualmente nella citt\u00e0 di Austin. Al festival vennero notati da Robb Nansel, co-fondatore dell'etichetta Saddle Creek Records, che espresse un forte interesse nel lavorare al loro successivo disco. Poche settimane dopo, la band stava gi\u00e0 lavorando al nuovo album assieme alla Saddle Creek trovando, a detta del chitarrista del gruppo, un ambiente pi\u00f9 professionale e naturale.\nIl 21 febbraio 2006 venne pubblicato il loro secondo lavoro, \"What the Toll Tells\". Con molti richiami ad un ambiente folkloristico pre-guerra civile americana, l\u2019album ricevette dalla critica elogi e complimenti. Il disco, dalle sonorit\u00e0 interessanti ed innovative, prosegu\u00ec la strada gi\u00e0 segnata dal primo lavoro del duo mantenendo, come costante, la profondit\u00e0 quasi biblica dei testi di Stephens.\nCi furono anche critiche negative come, ad esempio, quelle relative alla controversa traccia \"Long Summer Days\" e al complesso argomento del razzismo.\nDall\u2019album vennero estratti tre singoli: \"Las Cruces Jail\", che venne pubblicato tramite un 7\u201d in edizione limitata, \"Steady Rollin\"' e \"The Prodigal Son\".\nDopo poche settimane inizi\u00f2 il tour per la promozione del nuovo lavoro. Nel giro di un anno, la band californiana si esib\u00ec per pi\u00f9 di 200 volte girando gli Stati Uniti, il Canada e, durante l'estate, l'Europa. Durante un'esibizione al \"Walter\u2019s on Washington\" a Houston in Texas, un poliziotto intervenne in seguito ad una denuncia di disturbo della quiete pubblica da parte di un residente vicino al locale. La situazione, fattasi velocemente molto tesa, sfugg\u00ec di mano al poliziotto che, dopo aver rotto una chitarra, colp\u00ec con un taser tre persone tra le quali Adam Stephens e un quattordicenne. A seguito di quell'incidente vennero poi arrestate 9 persone fra cui Tyson Vogel. Nonostante questo imprevisto, il tour continu\u00f2 regolarmente anche se i due dovettero tornare diverse volte a Houston per le udienze preliminari, spendendo alcune migliaia di dollari per spese legali.\nDurante il tour, tra una tappa e l'altra, i Two Gallants iniziarono a scrivere materiale e a comparire spesso in radio. Il risultato fu la pubblicazione, il 4 giugno 2007, dell'EP \"The Scenery of Farewell\" contenente 5 canzoni acustiche che i due californiani avevano suonato spesso durante il loro precedente tour. La critica, in generale, reag\u00ec bene al disco lodando le sonorit\u00e0 e la drammaticit\u00e0 dei testi di Stephens.\nIl 25 settembre 2007 la band pubblic\u00f2 l'omonimo \"Two Gallants\", il secondo album assieme alla Saddle Creek Records. Per la prima volta alla registrazione dei brani collabor\u00f2 il produttore Alex Newport cosa che, a detta di Stephens, fu di grande aiuto per le sorti del disco. La critica ebbe reazioni tutto sommato positive nei riguardi del disco. Venne apprezzata molto la maggiore cura a livello sonoro e strumentale e la vera e propria identit\u00e0 che i due musicisti erano riusciti ad esprimere nel corso degli anni.\nIl 3 gennaio 2008 i Two Gallants fecero la loro prima apparizione sul piccolo schermo nella trasmissione americana \"Jimmy Kimmel Live!\" all'interno della quale suonarono \"Despite What You've Been Told\", primo ed unico singolo del disco, e \"Reflection of the Marionette\".\nLa pausa (2008-2011).\nUna volta terminato il tour che vide impegnato il duo sino all'estate del 2008, i Two Gallants decisero di prendersi un anno di pausa per lavorare a progetti solisti e per riposarsi sia fisicamente che mentalmente dal lavoro degli ultimi anni.\nVogel cre\u00f2 un progetto parallelo a cui diede il nome \"Devotionals\". Del gruppo facevano parte Anton Patzner al violino, Lewis Patzner al violoncello, Andrew Maguire al vibrafono e Jeff Blair alla batteria: tutti musicisti conosciuti nel corso degli anni trascorsi nei Two Gallants o per merito del loro produttore Alex Newport. \"Devotionals\" era un progetto solista in quanto Vogel, chitarrista del gruppo, scriveva e cantava le proprie canzoni. Nel 2010, assieme all'etichetta discografica Alive Records, venne pubblicato un omonimo album dalle sonorit\u00e0 tipiche del folk degli anni '60 e prettamente strumentale.\nContemporaneamente Stephens lavor\u00f2 ad alcuni pezzi e, assieme alla Saddle Creek Records, pubblic\u00f2 il suo album di debutto da solista, \"We Live on Cliffs\". L'album ottenne reazioni miste da parte della critica: alcuni riconobbero la diversit\u00e0 del lavoro rispetto a quanto fatto con i Two Gallants ed esaltarono le qualit\u00e0 di scrittura del cantante. Altre, invece, etichettarono l'album come scialbo e poco originale.\nInizialmente la pausa avrebbe dovuto durare un anno, ma i lavori solisti prima e alcune complicazioni poi ritardarono la riunione. Vogel si trov\u00f2 all'interno di una dolorosa rottura con la fidanzata storica, mentre Stephens ebbe a che fare con un grave incidente. Durante il tour per il nuovo album, il furgone della band, guidato dallo stesso Stephens, sband\u00f2 sulla strada ghiacciata in Wyoming. Il batterista si frattur\u00f2 una vertebra e un dito, il tastierista se la cav\u00f2 con qualche infortunio minore mentre Stephens si ruppe una costola, si disloc\u00f2 la spalla e soffr\u00ec un forte debilitamento ai nervi e alcuni danni muscolari.\nThe Bloom and the Blight e We Are Undone (2012-presente).\nDopo 5 anni di distacco, nel 2012 i due musicisti decisero di riunire la band e di lavorare ad un nuovo materiale. Il 16 luglio 2012, sul canale YouTube ufficiale del gruppo venne pubblicato un video che annunci\u00f2 la prossima pubblicazione del quarto lavoro dei Two Gallants, \"The Bloom and the Blight\".\nIl 4 settembre del medesimo anno, in collaborazione con l'ATO Records, venne messo in commercio il nuovo disco. Le ritmiche si fecero molto pi\u00f9 aggressive e incalzanti, il suono pi\u00f9 pesante e forte dimostrando una maggior propensione del gruppo per uno stile pi\u00f9 simile all'hard rock che al folk, nonostante questo fosse rimasto parte integrante del disco come, ad esempio, nel primo singolo estratto dall'album, \"Broken Eyes\".\nLa critica ebbe reazioni contrastanti. Il cambio di stile venne accolto positivamente ma i testi, che trattavano argomenti come l'amore, la fine di una relazione ed il bisogno di evadere, vennero considerati poco originali in quanto gi\u00e0 visti nei lavori precedenti della band.\nDopo un anno di tour per promuovere l'uscita di \"The Bloom and the Blight\", i Two Gallants tornarono a lavorare su un nuovo disco. Per un mese si trasferirono al \"Panoramic House\" in nord California, insieme al produttore Karl Derfler, per scrivere e registrare, simultaneamente, le nuove tracce. Questa fu una novit\u00e0 per i Two Gallants abituati a scrivere materiale durante i tour tra una data e l'altra.\nIl 19 novembre 2014 venne pubblicato il singolo che avrebbe dato il nome al nuovo album del duo, \"We Are Undone\". L'album, a livello musicale, riprese quanto lasciato con l'album precedente discostandosi, quindi, dal folk e dal blues caratteristici dei primi tre lavori della band in favore di uno stile molto pi\u00f9 graffiante e aggressivo come dimostrato dal successivo singolo, \"Incidental\". Ci\u00f2 venne ancora una volta apprezzato dalla critica che, inoltre, lod\u00f2 la profondit\u00e0 stilistica dei testi di Stephens in grado di trattare argomenti complessi come quello del consumismo attraverso immagini allegoriche tipiche dei primi lavori.\nNel febbraio 2016 il batterista Tyson Vogel collabor\u00f2 con il complesso chiamato \"Burning Curtains\" del quale facevano parte anche Andrew Kerwin dei \"Trainwreck Riders\", Stephen Oriolo degli \"Yogurt Brain\" e Scott Rideout.\nSonorit\u00e0 e influenze musicali.\nI Two Gallants vengono descritti come una \"duo band\" folk/delta blues con alcune sfumature hard rock e alternative-country. Nonostante la stessa passione per la musica folk e rock, il percorso musicale dei due amici fu completamente diverso. Tyson Vogel venne educato dai genitori, entrambi musicisti, all'ascolto di grandi classici del folk rock come Neil Diamond, Harry Chapin e Phil Collins, venendo inoltre influenzato dal \"grunge\" dei Nirvana. Adam Stephens, invece, si avvicin\u00f2 spontaneamente al fingerpicking di Reverendo Gary Davis, a Bob Dylan, ai Pavement, a Blind Willie Johnson e a John Fahey, maturando una vera e propria passione per il blues e per il country. Tali gruppi e musicisti influenzarono notevolmente i primi lavori della band, caratterizzati da un sound energico e molto vicino al cow-punk e all'indie rock.\nGli ultimi due lavori, successivi al momentaneo scioglimento del gruppo, portarono una sonorit\u00e0 e delle ritmiche molto pi\u00f9 pesanti e aggressive tipiche di alcuni loro ascolti tardo adolescenziali come i Guns N' Roses, i Poison e gli Skid Row, abbandonando il fingerpicking tipico del folk ed abbracciando il power chord caratteristico del metal e di stili musicali pi\u00f9 forti e grezzi. Il blues che, all'interno dei loro primi tre album, era una componente fondamentale e dominante, scomparve lasciando posto ad un hard rock molto ruvido e ad un canto molto pi\u00f9 aggressivo e graffiante, consentendo facili paragoni con la duo band statunitense White Stripes."}
{"id": "567082", "revid": "123814290", "url": "https://it.wikipedia.org/wiki?curid=567082", "title": "Il socio (romanzo)", "text": "Il socio (titolo originale \"The Firm\") \u00e8 un romanzo del 1991 di John Grisham, un \"best seller\" internazionale che oltre a dare popolarit\u00e0 allo scrittore \u00e8 diventato in seguito l'omonimo successo cinematografico diretto da Sydney Pollack e interpretato da Tom Cruise.\nTrama.\nMitchell McDeere, dopo essersi laureato all'Universit\u00e0 di Harvard dibattendosi tra le ristrettezze economiche, accetta di entrare a far parte, dietro un lauto stipendio, di uno studio legale molto florido ma semisconosciuto a Memphis, dove si trasferisce insieme alla moglie Abby. Lo studio per\u00f2 nasconde molti segreti ai nuovi associati.\nDopo l'iniziale euforia, Mitch comincia a capire che non \u00e8 tutto oro quello che luccica. Presto, si ritrova tra due fuochi: l'FBI che vuole scoprire i segreti dello studio e la mafia che vuole \"tutelare\" i propri interessi. Allora Mitchell dovr\u00e0 cercare di fare la scelta \"meno peggio\" tra le due. A meno che non riesca a mettere in atto la pi\u00f9 formidabile delle beffe.\nTema.\nIl romanzo, in qualche modo, offre uno spaccato di quella parte dell'avvocatura votata soltanto al profitto, senza riguardo all'interesse per la legalit\u00e0 o la giustizia, anche a costo di compromessi con la malavita organizzata, mantenendo, tuttavia, sempre una apparenza pubblica ipocritamente integerrima."}
{"id": "567085", "revid": "436907", "url": "https://it.wikipedia.org/wiki?curid=567085", "title": "Fuori di qua", "text": "Fuori di qua \u00e8 il primo mixtape del rapper italiano Mondo Marcio, pubblicato nel novembre 2004.\nDescrizione.\nRealizzato in soli 15 giorni, l'album divise il pubblico dell'artista. La nicchia di pubblico appassionata di hip hop italiano si divise tra chi si lamentava del lato \"leggero negli argomenti\" dell'autore, e chi invece apprezzava i \"club banger\" del cantante.\nTutte le basi sono prodotte dal rapper milanese allora diciottenne, mentre in molti pezzi (ad esempio in \"Sei troppo Cheap\" o \"Abbi fede\"), Mondo non rappa."}
{"id": "567086", "revid": "767487", "url": "https://it.wikipedia.org/wiki?curid=567086", "title": "Mollens", "text": "Mollens (toponimo francese) \u00e8 un comune svizzero di 293 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "567087", "revid": "1001457", "url": "https://it.wikipedia.org/wiki?curid=567087", "title": "Iniunctum nobis", "text": "Il documento papale Iniunctum nobis (\"Ci \u00e8 stato ingiunto\") fu una bolla pontificia che papa Paolo III pubblic\u00f2 il 14 marzo 1543 (o 1544).\nLa bolla si collega idealmente alla bolla \"Regimini militantis ecclesiae\" del 27 settembre 1540, con la quale papa Paolo III aveva ufficialmente approvato, pur con la restrizione di un massimo di sessanta professi, la Compagnia di Ges\u00f9.\nLa \"Iniunctum nobis\" reitera l'approvazione della \"Compagnia\" e toglie il limite al numero dei professi."}
{"id": "567095", "revid": "125671474", "url": "https://it.wikipedia.org/wiki?curid=567095", "title": "Antipapa Pasquale III", "text": "Biografia.\nProveniente da una nobile famiglia dell'aristocrazia dell'Italia settentrionale, nel 1150 Guido da Crema fu nominato da papa Eugenio III Cardinale diacono di Sant'Eustachio. Nel 1152 opt\u00f2 per il titolo di cardinale presbitero di Santa Maria in Trastevere.\nNel 1155 con altri due cardinali fu incaricato da papa Adriano IV di andare incontro a Federico I Barbarossa (1152-1190), il quale, dopo aver espugnato Tortona, era in marcia verso Roma. Loro compito principale, oltre ad instaurare buoni rapporti tra papa ed il Barbarossa, era quello di far catturare e far consegnare al papa Arnaldo da Brescia, che, fuggito da Roma e rifugiatosi presso i visconti di Campagnatico, poteva trovare alleanze presso la corte germanica. I legati portarono a termine la missione con successo, ed ottennero la consegna del dissidente al papa; in cambio garantirono l'incoronazione imperiale non appena Federico Barbarossa fosse giunto a Roma.\nNegli anni successivi Guido fece parte del gruppo di cardinali che temevano il progressivo distacco del papa dal Barbarossa e l'avvicinamento al re Guglielmo I di Sicilia. Partecip\u00f2 alla elezione pontificia del cardinale Ottaviano de Monticelli, che prese il nome di Vittore IV (antipapa), in contrapposizione all'elezione al soglio pontificio del cardinale Rolando Bandinelli, eletto papa con il nome di Alessandro III.\nPasquale III fu il secondo antipapa a contrapporsi al pontificato di Alessandro III. Fu eletto su ordine del potente vescovo di Colonia, Rainaldo di Dassen, che vedeva di buon occhio l'avere un \"papa personale\" nella corte di Federico I Barbarossa, sia per motivi di guadagno collettivo, che per aumentare l'autonomia del Sacro Romano Impero dal papato di Alessandro III. Non appena, infatti, Vittore IV mor\u00ec a Lucca, lungi dal ricomporre lo scisma (solitamente uno scisma terminava proprio con la morte di uno dei due contendenti, spesso l'antipapa), l'intraprendente Rainaldo riun\u00ec un minuscolo collegio cardinalizio che elev\u00f2 al soglio pontificio parallelo Guido di Crema. Il collegio era composto da appena tre cardinali (incluso Guido) e si tratt\u00f2 di una vera e propria delega di poteri a Pasquale III, pi\u00f9 che un'elezione corretta. Il numero dei cardinali scismatici \u00e8 un indicatore di quanto, oramai, quasi tutta l'Europa, in termini religiosi ma anche politici, fosse schierata con Alessandro III. Pasquale III, tuttavia, prese sede a Viterbo e riusc\u00ec con successo ad impedire ad Alessandro di raggiungere Roma.\nFederico Barbarossa l'8 gennaio 1166 fece canonizzare ad Aquisgrana Carlo Magno, presumibilmente con l'approvazione di Pasquale III. e il 30 luglio 1167, otto giorni dopo la sua intronazione ufficiale in San Pietro a Roma, Pasquale III consacr\u00f2 circa quindici fra patriarchi e vescovi ed il 1\u00ba agosto successivo incoron\u00f2 Federico Barbarossa (si trattava per quest'ultimo della seconda incoronazione). La Chiesa cattolica non riconobbe mai la canonizzazione di Carlo Magno e, nel 1179, il Concilio Lateranense III annull\u00f2 tutte le ordinanze di Pasquale III.\nLo scoppio di un'epidemia in Roma fece s\u00ec che il Barbarossa rientrasse, ammalato anch'egli, precipitosamente in Germania accompagnato dal Pasquale III, il quale fece poi ritorno a Roma solo all'inizio dell'anno successivo.\nPasquale III mor\u00ec nel settembre di quello stesso anno in Roma, nella fortezza di San Pietro e gli succedette l'antipapa Callisto III.\nConclavi.\nDurante il suo cardinalato, Guido da Crema partecip\u00f2 ai seguenti conclavi:\nGenealogia episcopale.\nLa genealogia episcopale \u00e8:"}
{"id": "567099", "revid": "24823", "url": "https://it.wikipedia.org/wiki?curid=567099", "title": "Guido da Crema", "text": ""}
{"id": "567100", "revid": "767487", "url": "https://it.wikipedia.org/wiki?curid=567100", "title": "S\u00e9very", "text": "S\u00e9very (toponimo francese) \u00e8 un comune svizzero di 242 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nS\u00e9very \u00e8 servito dalla stazione di Pampigny-S\u00e9very sulla ferrovia Bi\u00e8re-Apples-Morges.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "567101", "revid": "48344", "url": "https://it.wikipedia.org/wiki?curid=567101", "title": "Comprensorio del Cuoio", "text": ""}
{"id": "567102", "revid": "281901", "url": "https://it.wikipedia.org/wiki?curid=567102", "title": "Ecosistemi mediterranei", "text": "Gli ecosistemi mediterranei sono riconducibili ai biomi di alcune regioni della fascia temperata calda il cui clima \u00e8 marcatamente condizionato dall'influenza dell'oceano. L'aspetto pi\u00f9 rilevante di un clima di tipo mediterraneo s'identifica in un'alternanza stagionale definita congiuntamente da una distribuzione non omogenea delle precipitazioni e dall'effetto mitigante delle correnti oceaniche sul regime termico.\nAspetti climatici e geografici.\nUn clima di tipo mediterraneo \u00e8 caratterizzato dai seguenti elementi:\nIn definitiva, un clima mediterraneo \u00e8 caratterizzato da inverni miti e piovosi e da estati calde e siccitose.\nQueste condizioni si riscontrano nelle aree occidentali dei continenti prossime all'oceano in corrispondenza di una fascia di circa 15\u00ba intorno al 35\u00ba parallelo. Escursioni massime si possono avere fino al 45\u00ba parallelo verso i poli e al 30\u00ba parallelo verso l'Equatore. Le aree interessate da queste condizioni sono le seguenti:\nAmerica del nord. La regione interessata \u00e8 la zona costiera della California centrale e meridionale, dal 41\u00ba parallelo, poco pi\u00f9 a nord della baia di San Francisco fino alla parte settentrionale della Baja California, in territorio messicano. La regione \u00e8 delimitata a est dalla Sierra Nevada e dai deserti della California meridionale.\nAmerica del sud. La regione interessata \u00e8 la parte centrale del Cile e si estende dalla valle dell'Aconcagua nella regione di Valpara\u00edso fino alla parte settentrionale della Regione dei Laghi. La regione ha una modesta estensione in quanto \u00e8 delimitata dal versante occidentale della Cordigliera delle Ande e in alcuni tratti non raggiunge i 100\u00a0km di larghezza.\nAfrica meridionale. La regione interessata \u00e8 un sottile lembo corrispondente alla zona costiera sudoccidentale del Sudafrica nella Provincia del Capo occidentale. Questa regione climatica ha una modesta estensione in quanto le terre emerse non oltrepassano il 35\u00ba parallelo e la zona climatica \u00e8 delimitata a nord-est dalla catena montuosa della Grande Scarpata.\nAustralia. Data la morfologia del continente australiano, sono interessate due regioni. La prima si estende dal 32\u00ba al 35\u00ba parallelo, nella parte sudoccidentale dello Stato dell'Australia Occidentale, la seconda si estende nelle aree disposte ad est della Grande Baia Australiana, nel territorio sudorientale dello Stato dell'Australia Meridionale e nella parte occidentale dello Stato di Vittoria.\nBacino del Mediterraneo. \u00c8 la regione che raggiunge la maggiore estensione in termini sia di superficie sia di longitudine. L'estensione del Mare Mediterraneo da ovest ad est lungo il 35\u00ba parallelo fa s\u00ec che gran parte delle regioni che si affacciano a questo mare beneficiano di un clima che altrimenti interesserebbe solo parte delle regioni occidentali della Penisola Iberica e del Marocco. Questa regione climatica si estende su tre continenti e oltre 20 stati, comprendendo i seguenti territori:\nGli ecosistemi mediterranei sono in generale caratterizzati da un'estensione limitata in profondit\u00e0 in quanto ad una certa distanza dalla costa l'influenza mitigatrice dell'oceano o del mare si affievolisce e il clima diventa prettamente continentale. Questa peculiarit\u00e0 \u00e8 accentuata dall'orografia del territorio, in quanto a distanze relativamente brevi dalla costa le regioni sono delimitate ad est o a nord-est da una catena montuosa di oltre 2000 metri d'altitudine: la Cordigliera delle Ande in Cile, la Sierra Nevada in California, la Grande Scarpata in Sudafrica, le Alpi Australiane in Australia. Per quanto riguarda il bacino del Mediterraneo, l'orografia e la morfologia del territorio \u00e8 alquanto complessa, tuttavia si riscontra anche in questo caso la presenza di barriere montuose, rappresentate dai Pirenei, dalle Alpi liguri e dalle Alpi marittime, dall'Appennino, dalle catene montuose dei Balcani, dell'Anatolia, del Medio Oriente.\nRapporti con gli altri biomi.\nGli ecosistemi mediterranei hanno in comune anche i rapporti di confine con altri biomi terrestri, in relazione alla latitudine e all'orografia.\nIn prossimit\u00e0 della costa, oltre il 40\u00ba parallelo, la piovosit\u00e0 aumenta notevolmente, raggiungendo i valori pi\u00f9 alti nell'ambito delle regioni temperate. Il bioma mediterraneo cede il passo alla Foresta pluviale temperata, un altro bioma terrestre che ha un'estensione limitata nel pianeta: la costa del Pacifico del Canada e del nordovest degli USA nel Nordamerica, le coste atlantiche del nord della Penisola Iberica, la Regione di Los Lagos del Cile, il versante nordorientale delle Alpi Neozelandesi. Questo bioma manca nel Sudafrica in quanto a questa latitudine non ci sono terre emerse.\nOltre il 30\u00ba-32\u00ba parallelo, sia pure con una certa gradualit\u00e0, il bioma mediterraneo cede il passo ai Deserti tropicali: il Deserto di Sonora nel Nordamerica, il Sahara e il Deserto arabico nell'Eurasia, il Deserto di Atacama nel Cile, il Kalahari nell'Africa meridionale, il Gran Deserto Victoria in Australia.\nProcedendo verso est o nordest i biomi confinanti sono determinati dall'orografia. In presenza di catene montuose gli ecosistemi mediterranei gradano verso i biomi delle regioni montane cedendo il passo al Castanetum continentale, ovvero la foresta di latifoglie a foglia caduca. In assenza di catene montuose cede il passo al deserto delle regioni temperate, \ncon la presenza intermedia, pi\u00f9 o meno marcata, della prateria. Questo si riscontra solo nell'emisfero boreale, con i deserti della California e dell'Arizona in America e le aree semidesertiche del Kurdistan e della Siria.\nUna particolare situazione si verifica in diverse regioni del bacino del Mediterraneo: quando si raggiungono i 1000-1300 metri d'altitudine e a breve distanza dal mare, il clima \u00e8 pi\u00f9 rigido e pi\u00f9 piovoso nei mesi pi\u00f9 freddi, tuttavia non pu\u00f2 ancora definirsi continentale in quanto la vicinanza del mare fa sentire ancora i suoi effetti. Negli ambienti collinari s'insediano associazioni vegetali che presentano analogie sia con la vegetazione tipicamente mediterranea sia con la vegetazione tipica del Castanetum distinguendosi da quest'ultimo proprio per gli adattamenti di molte specie al clima mediterraneo. Questa situazione si riscontra in particolare nelle grandi isole del Mediterraneo, quando l'altitudine non \u00e8 sufficiente a far scomparire del tutto il clima mediterraneo. Per le loro prerogative le associazioni vegetali \"montane\" di queste aree vanno pertanto considerate mediterranee a tutti gli effetti. La massima espressione di questa peculiarit\u00e0 si riscontra in Sardegna, dove i rilievi montuosi non raggiungono i 2000 metri.\nAdattamenti dei vegetali negli ambienti mediterranei.\nIn ogni bioma terrestre, raggiunto lo stadio di massimo equilibrio (climax), s'insedia una biocenosi in grado di sfruttare ed esaurire al suo interno il flusso di energia proveniente dalla radiazione solare. Pur non raggiungendo i livelli delle regioni tropicali, la radiazione solare e la temperatura non rappresentano fattori limitanti, pertanto la vegetazione degli ecosistemi mediterranei \u00e8 in generale composta da specie in grado di sfruttare le forti illuminazioni e di adattarsi alle alte temperature estive, mentre sono assenti o poco significativi gli adattamenti alle basse temperature. L'esistenza di un periodo di siccit\u00e0 pi\u00f9 o meno lungo che si alterna ad una stagione relativamente piovosa, con apporti idrici anche consistenti, \u00e8 il secondo elemento che caratterizza la vegetazione degli ambienti mediterranei: un numero elevato di specie presenta adattamenti fisiologici o anatomici che consentono il superamento di periodi di siccit\u00e0 o aridit\u00e0 relativamente lunghi.\nAdattamenti alle condizioni d'umidit\u00e0.\nL'esistenza di periodi di siccit\u00e0 pi\u00f9 o meno lunghi fa s\u00ec che molte specie si proteggano dall'eccessiva perdita d'acqua dai tessuti. Tali piante, dette xerofite hanno in generale limitate esigenze idriche. Gli adattamenti xerofitici pi\u00f9 rilevanti sono i seguenti:\nNegli ecosistemi mediterranei prevalgono le specie xerofite e quelle mesofite, queste ultime senza particolari esigenze e adattamenti. L'incidenza delle une o delle altre nella composizione floristica dipende dal microclima: nelle stazioni pi\u00f9 aride prevalgono nettamente le xerofite, in quelle pi\u00f9 fresche e piovose le mesofite. Le piante mesofite possono avere comportamenti xerofitici nelle regioni pi\u00f9 secche: ad esempio, il leccio, specie tipicamente arborea, ha un portamento arbustivo nelle stazioni pi\u00f9 asciutte.\nNon mancano gli adattamenti a particolari condizioni ambientali che si verificano negli ecosistemi minori: in alcune stazioni compaiono anche le piante tropofite, particolarmente adattate a sopportare l'alternanza fra periodi di ristagno idrico e periodi di siccit\u00e0, o le piante igrofite, presenti soprattutto lungo i corsi d'acqua.\nAdattamenti al regime termico.\nGli inverni miti alternati alle estati calde, fa s\u00ec che molte specie si proteggano prevalentemente dall'azione delle alte temperature. Tali piante, dette termofile hanno una limitata resistenza al freddo ma sono in grado di resistere alle alte temperature estive con adattamenti fisiologici o anatomici. I pi\u00f9 significativi sono i seguenti:\nNegli ecosistemi mediterranei prevalgono le specie termofile e quelle mesofile. L'incidenza delle une o delle altre nella composizione floristica dipende per lo pi\u00f9 dall'altitudine e in misura minore dalla latitudine: fra il 35\u00ba e il 40\u00ba parallelo, fino a 900 metri prevalgono le specie termofile, pertanto la vegetazione \u00e8 tipicamente rappresentata da essenze sempreverdi, mentre oltre questa quota diventano predominanti le essenze a foglia caduca. In ogni modo ci possono essere marcate differenziazioni regionali in base ad altri fattori ambientali (continentalit\u00e0, venti dominanti, piovosit\u00e0, ecc.).\nAdattamenti all'illuminazione.\nLa fascia mediterranea rientra a tutti gli effetti nella zona temperata pertanto esiste una marcata differenza dell'incidenza dei raggi solari fra l'inverno e l'estate. Facendo riferimento alle latitudini della Sardegna meridionale (39\u00b0 Nord), l'inclinazione dei raggi solari a mezzogiorno varia da un minimo di circa 27\u00ba (solstizio d'inverno) ad un massimo di circa 74\u00ba (solstizio d'estate), con un valore intermedio di 50\u00ba in corrispondenza degli equinozi. In definitiva l'incidenza dei raggi solari \u00e8 abbastanza elevata dalla primavera all'inizio dell'autunno, in coincidenza con un periodo in cui il cielo \u00e8 generalmente sereno. La vegetazione degli ambienti mediterranei si trova pertanto in condizioni di forte illuminazione per buona parte dell'anno.\nQuesto aspetto diventa pi\u00f9 marcato negli ambienti collinari con suoli in pendenza esposti a Sud, nell'emisfero boreale, o a Nord in quello australe. Inoltre pu\u00f2 esserci una significativa influenza, nel determinare le condizioni di illuminazione, da parte dell'albedo, abbastanza elevato nei suoli pietrosi o con roccia affiorante derivati da specifiche formazioni geologiche (suoli a matrice granitica o su rocce calcaree compatte).\nIn relazione alle condizioni d'illuminazione le piante si distinguono in eliofile e sciafile. Le prime sono particolarmente esigenti in fatto d'illuminazione e tollerano poco l'ombreggiamento. Le altre sono invece adattate a intensit\u00e0 luminose basse. Negli ambienti mediterranei prevalgono le specie eliofile, tuttavia non mancano, fra le specie erbacee e quelle fruticose, le piante sciafile. In alcuni ecosistemi, in particolare la lecceta, il grado di copertura della vegetazione arborea \u00e8 elevato pertanto il sottobosco si trova in condizioni di scarsa illuminazione per tutto l'anno. Queste nicchie ecologiche possono pertanto essere occupate solo da specie sciafile.\nFitocenosi degli ambienti mediterranei.\nCon il termine di fitocenosi o associazione vegetale si fa riferimento alla componente vegetale della biocenosi di un ecosistema. L'esame delle fitocenosi \u00e8 fondamentale per la caratterizzazione di un determinato ambiente, per studiarne la dinamica, per valutarne le potenzialit\u00e0 di evoluzione o la necessit\u00e0 di salvaguardia.\nData la notevole variabilit\u00e0 di alcuni fattori climatici e, in secondo luogo, dei fattori geomorfologici, per le aree mediterranee non si pu\u00f2 fare riferimento ad un unico ecosistema o bioma rappresentativo come avviene invece in altre aree del pianeta. Il bioma mediterraneo pertanto va inteso come insieme di ecosistemi che s'insediano in particolari condizioni ambientali nell'ambito di un contesto pi\u00f9 ampio.\nLo schema pi\u00f9 rappresentativo mette in relazione la fitocenosi mediterranea con l'altitudine e il grado di \"continentalit\u00e0\" del clima. In generale gli ecosistemi mediterranei s'inseriscono nella zona fitoclimatica del Lauretum (in Italia dal livello del mare fino ai 400-800 metri secondo la regione), nella sottozona calda del Castanetum (in Italia si estende dai 300-600 metri fino ai 600-800 metri secondo la regione) e pi\u00f9 raramente nella sottozona fredda (in Italia si estende dai 700-900 metri fino ai 1200-1500 metri secondo la regione). Oltre queste altitudini non si pu\u00f2 pi\u00f9 parlare di ecosistema mediterraneo in quanto la vegetazione assume i connotati veri e propri delle fitocenosi continentali del piano montano e di quello culminale. Secondo un ordine di altitudine crescente le fitocenosi mediterranee allo stadio di climax possono essere cos\u00ec classificate:\nAllo schema principale si aggiungono le formazioni secondarie, cio\u00e8 derivate dalle fitocenosi primarie o climax. Si tratta di associazioni in uno stadio dinamico di degradazione o di evoluzione verso le formazioni climaciche vere e proprie. Si tratta della prateria mediterranea o steppa, della gariga costiera, della macchia secondaria, che pu\u00f2 assumere fisionomie eterogenee secondo le specie prevalenti. La prateria e la gariga rappresentano gli stadi finali della degradazione che sono da preludio alla desertificazione in ambiente mediterraneo. La macchia secondaria rappresenta uno stadio involutivo che tuttavia pu\u00f2 consentire un recupero con conseguente evoluzione verso l'Oleo-ceratonion, la Macchia mediterranea nella sua forma pi\u00f9 evoluta, la Foresta mediterranea, in subordine alle condizioni di partenza e alle condizioni dell'ambiente fisico.\nBiodiversit\u00e0.\nL'estensione delle aree mediterranee incide per una quota minima sul complesso delle terre emerse, tuttavia questi ambienti ospitano circa il 20% delle specie del pianeta. Gli ecosistemi mediterranei sono pertanto di grande interesse naturalistico anche sotto l'aspetto della biodiversit\u00e0 in quanto comprendono un numero elevato di specie presenti solo in questi ambienti, spesso di difficile introduzione in regioni climatiche differenti.\nDi particolare interesse sono gli endemismi. Molte specie sono endemiche essendo presenti in \nun areale ristretto all'interno di una delle regioni a clima mediterraneo. Per quanto riguarda la regione mediterranea del continente euroasiatico, il pi\u00f9 alto numero di endemismi si rileva nelle isole, in particolare le Canarie, le Baleari, alcune isole dell'Arcipelago Toscano (in particolare Capraia), Pantelleria e, soprattutto, la Sardegna e la Corsica. Il motivo risiede nell'isolamento geografico di queste isole, con particolare riferimento alla Sardegna e la Corsica. Queste due isole sono di antichissima formazione: il blocco sardo-corso fino all'Era Terziaria era attaccato al margine meridionale del continente europeo, in corrispondenza di quelle che attualmente sono la Francia e la Spagna, orientato da Nord-Est a Sud-Ovest. Nel corso dell'Oligocene il blocco si \u00e8 staccato dal continente e ha subito un movimento di rotazione e traslazione portandosi al centro del Mediterraneo occidentale con l'attuale orientamento da Nord a Sud. Sardegna e Corsica sono pertanto rimaste isolate per oltre 30 milioni di anni facendo in modo che la storia evolutiva della loro flora sia proceduta in modo parallelo e indipendente da quella del continente e delle isole di pi\u00f9 recente formazione. Nel complesso insulare sardo-corso si rileva la presenza sia di paleo endemismi, originatisi prima del distacco dal blocco continentale, sia di neo endemismi, originatisi dopo il distacco.\nInsediamenti antropici e attivit\u00e0 economiche.\nLa breve distanza dal mare, la latitudine intermedia e l'altitudine contenuta entro i 900-1000 metri sono elementi geografici favorevoli agli insediamenti umani. Le regioni a clima mediterraneo sono interessate da una forte urbanizzazione: basti citare San Francisco e Los Angeles per il Nord America, Santiago del Cile per il Sudamerica, Citt\u00e0 del Capo per il Sudafrica, Perth e Adelaide per l'Australia. Nel Vecchio Continente si possono citare come esempio le diverse capitali e metropoli costiere del bacino del Mediterraneo e della contigua costa atlantica che superano il milione di abitanti: Lisbona, Barcellona, Roma, Napoli, Atene, Istanbul, Casablanca, Algeri, Alessandria d'Egitto.\nAll'urbanizzazione si sono affiancate inevitabilmente le attivit\u00e0 produttive in tutti i settori. Per le peculiarit\u00e0 del clima, gli ambienti mediterranei sono quelli maggiormente vocati per l'esercizio intensivo della frutticoltura e dell'orticoltura. California, Cile, Sud Africa, Australia e i Paesi mediterranei rientrano fra i principali produttori di un numero consistente di prodotti orticoli e frutticoli. Si deve inoltre precisare che, tranne rare eccezioni, l'olivo pu\u00f2 essere coltivato esclusivamente in questi ambienti e che la vite espleta la sua massima potenzialit\u00e0 produttiva in termini di qualit\u00e0. La presenza di insenature naturali ha permesso la nascita e l'ampliamento di grandi porti che hanno dato vita al fiorire di attivit\u00e0 commerciali e industriali, procedendo parallelamente all'urbanizzazione e all'espansione di altre grandi vie di comunicazione. Infine, la vicinanza della costa e l'esistenza di una stagione calda e asciutta sono stati i presupposti per la crescita del turismo balneare.\nDegrado ambientale.\nPer i motivi sopra esposti, gli ecosistemi mediterranei sono stati da lungo tempo interessati da fenomeni di degrado a causa della pressione antropica anche in territori dove l'urbanizzazione e l'industrializzazione hanno avuto un modesto impulso. In vaste aree delle regioni interessate, le fitocenosi primarie o secondarie sono del tutto scomparse per lasciare spazio a insediamenti urbani, coltivazioni, attivit\u00e0 industriali e infrastrutture. In altre aree le fitocenosi primarie sono state sostituite da associazioni secondarie pi\u00f9 o meno degradate a causa della selezione operata da uno sfruttamento differenziato (taglio del legno, pascolamento, estrazione del sughero). In altre aree, infine le fitocenosi primarie hanno subito un processo di naturale degrado a causa di modifiche del biotopo provocate indirettamente dall'uomo (inquinamento, erosione, incendio, alterazioni climatiche dovute all'effetto serra).\nAttualmente gli ecosistemi mediterranei sono ridotti a formazioni che si estendono a mosaico in aree di modesta estensione, presentando quasi sempre un carattere di secondariet\u00e0. Le fitocenosi primarie vere e proprie sono ridotte ormai allo stadio di relitto in aree marginali e impervie, sfavorevoli a penetrazioni antropiche significative.\nIl degrado degli ecosistemi mediterranei si manifesta sotto molteplici aspetti.\nSottrazione di aree.\n\u00c8 l'aspetto pi\u00f9 evidente, quello che decreta la scomparsa pressoch\u00e9 totale della fitocenosi, sia primaria sia secondaria. Nella maggior parte dei casi la scomparsa \u00e8 causata dall'antropizzazione che sottrae direttamente le aree alla vegetazione spontanea lasciandola agli insediamenti e all'esercizio di attivit\u00e0 produttive.\nAlterazione della composizione floristica.\n\u00c8 l'aspetto meno evidente ma uno di quelli potenzialmente pi\u00f9 pericolosi perch\u00e9 interessa direttamente i residui delle associazioni vegetali. L'alterazione pu\u00f2 essere causata da diversi fattori:\nRiduzione della biodiversit\u00e0.\n\u00c8 in genere una conseguenza inevitabile del degrado di un qualsiasi ecosistema allo stadio di climax: l'alterazione degli equilibri ha un impatto negativo sulle specie con il minor potenziale riproduttivo determinandone la scomparsa. La riduzione della biodiversit\u00e0 \u00e8 un danno inestimabile per diversi motivi.\nTutela degli ecosistemi mediterranei.\nLa particolare esposizione degli ecosistemi mediterranei e lo stato generale di degrado a causa della pressione antropica impone l'adozione di piani di salvaguardia che hanno lo scopo di mantenere o migliorare lo stato di conservazione degli ecosistemi ancora esistenti, impedire l'ulteriore involuzione di ecosistemi fortemente degradati in modo da rallentare la desertificazione, proteggere determinate specie dall'estinzione. La tutela si attua con differenti misure.\nIstituzione di aree protette.\nLe aree protette (parchi naturali, riserve, riserve integrali, ecc.) sono sottoposte a vincoli che ne limitano ad un grado pi\u00f9 o meno spinto la possibilit\u00e0 d'insediamento antropico e di esercizio di attivit\u00e0 produttive.\nIl raggiungimento degli obiettivi \u00e8 condizionato da molteplici fattori, ma in particolare dipende dagli interessi economici esistenti sul territorio, dalla condivisione degli obiettivi con la popolazione insediata, dalla razionalit\u00e0 dei regolamenti applicati. L'imposizione di vincoli rigidi pu\u00f2 essere osteggiata dalla popolazione in quanto pu\u00f2 compromettere lo sviluppo di determinate attivit\u00e0 economiche. D'altra parte il mantenimento di determinati ecosistemi \u00e8 garantito solo con l'istituzione di un'area sottoposta a forti vincoli. L'efficacia di un'azione \u00e8 determinata anche dalla razionalit\u00e0 dei vincoli: l'istituzione di una riserva integrale pu\u00f2 portare nel tempo a processi di degrado se esiste gi\u00e0 una forma di alterazione degli equilibri e non s'interviene con misure correttive. Ad esempio, l'istituzione della riserva integrale nell'Isola di Montecristo ha fatto in modo che la popolazione di capre selvatiche crescesse in modo indisturbato fino ad alterare sia la composizione floristica della macchia sia il grado di copertura.\nRipopolamento.\nLa reintroduzione o il ripopolamento di una specie in un territorio \u00e8 per lo pi\u00f9 adottato per la fauna. Si tratta di una misura delicata perch\u00e9 l'impatto pu\u00f2 essere notevole. In generale \u00e8 di difficile attuazione quando la specie interessata \u00e8 un predatore ai vertici della catena alimentare in quanto si tratta di specie con un basso potenziale biologico e la capacit\u00e0 di sopravvivenza in un territorio \u00e8 correlata al grado di complessit\u00e0 della piramide ecologica. L'introduzione o il ripopolamento di specie che rientrano fra i consumatori primari, come ad esempio i Cervidi o altri erbivori, pu\u00f2 avere impatti negativi sulla fitocenosi.\nProtezione di singole specie.\nSi tratta di provvedimenti di tutela che interessano singole specie. La protezione pu\u00f2 avere differenti obiettivi: proteggere una specie dall'estinzione o compensarne il basso potenziale riproduttivo. In altri casi la protezione \u00e8 adottata perch\u00e9 la specie \u00e8 un elemento indispensabile per attivare processi evolutivi.\nLa protezione pu\u00f2 attuarsi con disposizioni che viggono in modo permanente, transitorio o periodico.\nRegolamentazione dello sfruttamento di risorse naturali.\nSi tratta di provvedimenti di facile attuazione e che possono rivelarsi efficaci nel conservare un certo grado di biodiversit\u00e0 se condivisi dalla popolazione. Esempi di queste misure sono la regolamentazione della raccolta dei funghi, frutti e fiori, del taglio del legname, il divieto di raccolta in determinate fasi fenologiche, ecc.\nPromozione di attivit\u00e0 economiche a basso impatto.\n\u00c8 una misura che pu\u00f2 rivelarsi efficace se condotta parallelamente all'istituzione di aree protette e se l'attivit\u00e0 ne condivide gli obiettivi. Un esempio \u00e8 la promozione di attivit\u00e0 basate sul turismo alternativo come ad esempio l'agriturismo. In questo modo si legano gli interessi economici di una parte della popolazione alla conservazione di un ecosistema aumentando la probabilit\u00e0 di successo della misura.\nEcoregioni.\nNel bioma che raggruppa tutti gli ecosistemi di tipo mediterraneo del mondo, il WWF ha identificato le ecoregioni indicate nel seguito. Di queste, tutte quelle appartenenti alla ecozona paleartica, costituiscono l'ecoregione globale denominata formazioni forestali mediterranee, che fa parte, come Ecoregione numero 123, della lista Global 200 di ecoregioni prioritarie per la conservazione."}
{"id": "567103", "revid": "1543377", "url": "https://it.wikipedia.org/wiki?curid=567103", "title": "Seminorma", "text": "In algebra lineare, una seminorma \u00e8 una generalizzazione del concetto di norma che, a differenza di quest'ultima, pu\u00f2 assegnare lunghezza zero anche ad un vettore diverso da zero.\nLa nozione di seminorma \u00e8 utilizzata in vari ambiti dell'analisi funzionale. Una famiglia numerabile di seminorme, per esempio, consente di indurre una topologia su uno spazio di Fr\u00e9chet.\nDefinizione.\nUna seminorma definita su uno spazio vettoriale formula_1 sul campo formula_2, che pu\u00f2 essere quello dei numeri reali o complessi, \u00e8 una funzione:\nche verifica la condizione di omogeneit\u00e0:\ne la disuguaglianza triangolare:\nSpazio localmente convesso.\nUno spazio vettoriale topologico formula_1 nel quale \u00e8 definita una famiglia formula_7 di seminorme \u00e8 uno spazio localmente convesso se:\nUno spazio localmente convesso \u00e8 infatti definito come uno spazio vettoriale formula_1 nel quale \u00e8 definita una famiglia di seminorme formula_10. La topologia naturale che caratterizza uno spazio localmente convesso \u00e8 la topologia pi\u00f9 debole tale per cui le seminorme della famiglia sono funzioni continue, e continua \u00e8 l'operazione di addizione.\nUna base di intorni del punto formula_11 per tale topologia si ottiene definendo per ogni sottoinsieme finito formula_12 di formula_13:\nSi dimostra che se uno spazio localmente convesso \u00e8 metrizzabile, allora \u00e8 possibile definire una topologia generata da una famiglia numerabile di seminorme ed il punto 0 ha una base numerabile di intorni. Uno spazio localmente convesso completo e metrizzabile \u00e8 detto spazio di Fr\u00e9chet."}
{"id": "567106", "revid": "320578", "url": "https://it.wikipedia.org/wiki?curid=567106", "title": "Patou", "text": ""}
{"id": "567108", "revid": "46931", "url": "https://it.wikipedia.org/wiki?curid=567108", "title": "Tempo immemorabile", "text": ""}
{"id": "567110", "revid": "1226", "url": "https://it.wikipedia.org/wiki?curid=567110", "title": "Pier Lorenzo De Vita", "text": "Biografia.\nEsordisce nel 1934 disegnando \"Le prodezze di Tic e Tac\" per il settimanale \"Jumbo\" e poi e \"I pirati del fiume giallo\" per il \"Corriere dei piccoli.\"\nInizia nel 1938 una lunga collaborazione con la Mondadori per la quale realizza illustrazioni e disegni per le testate \"Topolino\" e altri periodici per ragazzi; in questo periodo realizza una trasposizione a fumetti di \"Saturnino Farandola\" su testi di Federico Pedrocchi e di Guido Mellini e pubblicata fino al 1940, oltre a numerose storie realistiche.\"\" \nPer il \"Corriere dei piccoli\" pubblica nel 1942 la serie di \"Martin Muma\".\"\" \nDisegnato numerosi fumetti realistici come \"Capitan Tempesta\" pubblicato su \"L'Audace\", \"Il Diamante Azzurro\" e \"La Primula Rossa del Risorgimento\" in \"Paperino\". \nNel 1935 Mondadori acquisisce dalla Nerbini la testata \"Topolino\". Durante il fascismo vennero imposte delle restrizioni alla pubblicazione di serie a fumetti di origine straniera; Topolino inizialmente venne risparmiato ma, dal n. 476 del 27 gennaio 1942, anche il settimanale \u00e8 costretto a cedere alle restrizioni e la testata venne modificata in \"Tuffolino\", incentrata su un nuovo personaggio con caratteristiche simili a Topolino, disegnato da De Vita. La testata per\u00f2 alla fine fu costretta a sospendere la pubblicazione con il n. 564 del 21 dicembre 1943, per poi riprendere a guerra conclusa il 15 dicembre 1945. \nNel dopoguerra continua a disegnare storie realistiche come alcuni episodi di \"Pecos Bill\" e di \"Oklahoma!\", per la serie degli \"Albi d'Oro\" della Mondadori.\"\" Esordisce come autore disneyano nel 1955 disegnando \"Paperino Don Chisciotte\" su testi di Guido Martina, realizzata con uno stile personale, distante da quello classico disneyano; a questa ne seguiranno molte altre, come quelle della serie Grandi Parodie Disney quali \"Paperin Meschino\", \"Paperino e i tre Moschettieri\" e \"Paperodissea\", fino al suo ritiro nel 1981.\"\" \nDei tre figli, Claudio Giuliano, Massimo e Fosca, il secondogenito Massimo ha intrapreso la stessa attivit\u00e0. \nMuore ottantunenne il 7 maggio 1990 a Domaso, suo abituale comune di villeggiatura sul Lago di Como, nel cui cimitero \u00e8 stato sepolto.\nStile.\nLo stile di Pier Lorenzo De Vita come autore Disney \u00e8 universalmente considerato personalissimo e originale: il suo approccio sovverte la \"filosofia della rotondit\u00e0\" tipica degli altri disegnatori disneyani, le sue linee sono allungate, spezzate, legnose, \"nervose\". Tuttavia, a prescindere dai paragoni, in molti oggi mettono in risalto la grande abilit\u00e0 di questo artista che - tra l'altro - disegnava le tavole direttamente a china, senza passare attraverso la fase della costruzione a matita.\nLa sua tecnica diretta lo portava a commettere delle \"sbadataggini\" che sono diventate leggendarie: De Vita spesso cambiava la fisionomia di un personaggio, il suo abbigliamento o la posizione di oggetti a distanza di poche tavole o addirittura poche vignette."}
{"id": "567118", "revid": "88740", "url": "https://it.wikipedia.org/wiki?curid=567118", "title": "Colombier (Echichens)", "text": "Colombier (toponimo francese) \u00e8 una frazione di 552 abitanti del comune svizzero di Echichens, nel Canton Vaud (distretto di Morges).\nStoria.\nGi\u00e0 comune autonomo che si estendeva per 5,28\u00a0km\u00b2, nel 2011 fu accorpato al comune di Echichens assieme agli altri comuni soppressi di Monnaz e Saint-Saphorin-sur-Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "567121", "revid": "287204", "url": "https://it.wikipedia.org/wiki?curid=567121", "title": "Carl Heinrich Graun", "text": "Biografia.\nMaestro di cappella di Federico II re di Prussia, nacque nel 1704 a Wahrenbruck in Sassonia dove suo padre, August Graun, occupava il posto di esattore. Era il cadetto di tre fratelli, tutti e tre musicisti. Suo padre l'invi\u00f2 nel 1713, col suo secondo fratello (Johann Gottlieb) alla scuola di Santa Croce a Dresda. La sua bella voce gli valse, poco tempo dopo, il posto di cantore. Il cantante Grundig, lo istru\u00ec nella musica vocale e l'organista Pezold gli insegn\u00f2 il clavicembalo. Si esercit\u00f2, inoltre, egli stesso, con lo studio delle cantate di Keiser, pubblicate sotto il titolo di \"Die Musicalische Landlust\". Le apprese a memoria e le sue composizioni ne conservano infatti il carattere.\nQuando la sua voce sub\u00ec la muta e pass\u00f2 al registro di tenore, cominci\u00f2 a studiare la composizione con il maestro di cappella Schmidt di Dresda. Mentre studiava il contrappunto, si occupava di ornare la sua immaginazione e di formare il suo gusto come cantante, seguendo le opere di Lotti e di Heinich che un insieme scelto di cantanti eseguiva allora a Dresda.\nNel 1720 lasci\u00f2 la scuola di Santa Croce e cominci\u00f2 a comporre per la chiesa. I suoi legami con Pisendel, il celebre liutista Weiss, il soccorso del dottor Loescher, dell'architetto Karger e del maestro di cerimonie e poeta di corte Koenig, gli furono, in questa occupazione, di grande utilit\u00e0. Ma fu principalmente la raccomandazione di quest'ultimo che gli apr\u00ec la strada per il successo, procurandogli, a Brunswick, il posto di tenore, vacante dopo la partenza di Hasse. Graun accett\u00f2 all'istante l'incarico e part\u00ec nel giorno di Natale del 1725 per Brunswick. Non essendo per\u00f2 le ariette del suo ruolo, cos\u00ec come Shurmann le aveva composte, di suo gradimento, ne scrisse delle altre e le cant\u00f2 con grande soddisfazione della sua corte. Questo saggio del suo talento gli valse la commissione di comporre al musica dell'opera che doveva essere rappresentata l'estate seguente e, oltre a questo, il posto di vicemaestro di cappella. Continu\u00f2 ci\u00f2 nonostante a cantare in ciascuna rappresentazione, tanto sue proprie composizioni che quelle degli altri.\nVisse in questo modo, per diversi anni, godendo della stima generale, finch\u00e9 il principe reale di Prussia lo domand\u00f2 al duca Ferdinand Albrecht per averlo, in qualit\u00e0 di cantante, nella cappella di Rheinsberg. Dimessosi quindi dall'incarico sotto il duca, si rec\u00f2, nel 1735 verso la sua nuova destinazione. Le funzioni della sua nuova carica erano quelle di comporre cantate per i concerti del principe e di eseguirle poi egli stesso come cantante. Quando il principe sal\u00ec sul trono, nel 1740, lo nomin\u00f2 maestro di cappella e l'invi\u00f2 in Italia per ingaggiarvi i cantanti necessari alla costituzione di una compagnia di canto. Graun, in questo viaggio, si fece sentire pi\u00f9 volte come cantante e fu appaludito, tra gli altri, anche dal celebre Bernacchi. Dopo il suo ritorno, il re aument\u00f2 il suo stipendio a 10.000 scudi (8.000 franchi dell'epoca) ed egli continu\u00f2 ad occuparsi di comporre opere e altra musica di scena fino alla sua morte, giunta l'otto agosto 1759. Quando il re apprese, a Dresda, della morte di Graun, vers\u00f2 molte lacrime.\nOpere.\nLe prime composizioni note di Graun sono dei mottetti scritti a Dresda per il coro della scuola di Santa Croce, dopo averla lasciata, nel 1719, compose per il cantante Rheinoldt, Dopo aver lasciato Dresda, fino al momento di entrare al servizio del principe di Prussia, compose:\nInoltre molta musica per feste di nascita, brani da chiesa e cantate italiane. Due musiche per la passione, e, nel 1731, la musica funebre in occasione della morte del duca August Wilhelm. A Berlino, dal 1740, compose:"}
{"id": "567131", "revid": "21880", "url": "https://it.wikipedia.org/wiki?curid=567131", "title": "Mar mediterraneo", "text": ""}
{"id": "567135", "revid": "82231", "url": "https://it.wikipedia.org/wiki?curid=567135", "title": "Ludwig Aschoff", "text": ""}
{"id": "567136", "revid": "767487", "url": "https://it.wikipedia.org/wiki?curid=567136", "title": "Berolle", "text": "Berolle (toponimo francese) \u00e8 un comune svizzero di 302 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "567139", "revid": "767487", "url": "https://it.wikipedia.org/wiki?curid=567139", "title": "Imogen Heap", "text": "Il suo stile, un electro pop introspettivo, delicato e zuccherino che fa leva perlopi\u00f9 sugli arrangiamenti elettronici, avrebbe \"la peculiarit\u00e0 di unire gli opposti: musica tradizionale con tecniche di avanguardia minimalista, lo-fi con strumenti fatti in casa e arrangiamenti digitali, fragili elegie e furiose invettive.\"\nBiografia.\nInfanzia.\nNata nel sobborgo londinese di Havering, Imogen Heap ha cominciato ad appassionarsi alla musica da piccola, ed \u00e8 capace di suonare molti strumenti, tra cui pianoforte (il suo primo strumento), violoncello e clarinetto, ma anche la marimba; all'et\u00e0 di 11 anni gi\u00e0 componeva. I suoi genitori si separarono quando lei aveva 12 anni, e fu mandata in collegio, dove non trov\u00f2 compagni interessati alla musica e litig\u00f2 con l'insegnante di musica, la cui idea di punizione era di isolarla e trascurarla; impar\u00f2 perci\u00f2 da autodidatta come usare un sequencer, e in generale tutto ci\u00f2 che le serv\u00ec a comporre musica su un Atari. Seguendo la sua passione, si iscrisse quindi alla BRIT School (che in seguito avrebbe frequentato anche Katie Melua). Firm\u00f2 il suo primo contratto discografico a 17 anni con l'etichetta indipendente \"Almo Sounds\", dopo aver effettuato un prestigioso debutto live al tradizionale concerto \"Prince's Trust\" del 1996, suonando quattro canzoni insieme agli Acacia, tra le esibizioni dei The Who e di Eric Clapton.\n\"iMegaphone\".\nL'album di debutto, \"iMegaphone\" (anagramma di \"Imogen Heap\") fu pubblicato nel 1998 da \"Almo Sounds\" e distribuito su canali internazionali, guadagnandosi commenti positivi dalla critica, che paragon\u00f2 i pezzi ad altre opere di PJ Harvey, Kate Bush e Annie Lennox. L'album era un insieme di pezzi suoi e di pezzi scritti insieme ad artisti come David Kahne, Dave Stewart e Guy Sigsworth. Per promuovere l'album part\u00ec per un tour in giro per l'Europa e negli Stati Uniti, dove il disco cominciava a diventare popolare per passaparola. I singoli estratti furono \"Getting Scared\", \"Shine\" e \"Come Here Boy\", mentre negli USA \"Shine\" fu sostituito da \"Oh Me, Oh My\".\n\"Almo Sounds\" per\u00f2 tagli\u00f2 i fondi per il tour promozionale nel Regno Unito e la lasci\u00f2 nel limbo per pi\u00f9 di un anno, dopo di che fu ufficialmente annunciato che l'etichetta sarebbe stata venduta alla Universal che l'avrebbe liquidata, annullando i contratti di molti artisti, tra cui la Heap. In questo periodo collabor\u00f2 a \"Meantime\", colonna sonora del film indipendente inglese \"G:MT: Greenwich Mean Time\", scritta da Guy Sigsworth e Alexander Nilere, e \"Blanket\", degli Urban Species; inoltre i diritti dell'album furono acquistati dalla giapponese \"Zora Records\", che lo ripubblic\u00f2 includendovi \"Blanket\" e una nuova traccia, \"Kidding\".\n\"Details\" (Frou Frou).\nQuando Guy Sigsworth ebbe l'idea di pubblicare un album, visto che il suo gruppo, gli Acacia, aveva problemi contrattuali con la casa discografica, invit\u00f2 la Heap nel suo studio per scrivere il testo di una sua canzone, con il vincolo che contenesse la parola \"amore\"; la prima cosa che le venne in mente fu \"lung of love, leaves me breathless\" (\"polmone d'amore, mi lascia senza fiato\") e cos\u00ec nacque \"Flicks\". Una settimana dopo Sigsworth la chiam\u00f2 ancora e nacque \"Breathe In\", e la scena si ripet\u00e9 parecchie volte, finch\u00e9 nel dicembre del 2001, dopo che avevano composto insieme met\u00e0 delle tracce, decisero di pubblicare l'album come duo e con il nome Frou Frou.\nIl primo singolo che pubblicarono con questo nome fu \"Aeroplane\", un remix di \"Airplane\", un pezzo che avevano scritto insieme molti anni prima e che era gi\u00e0 stato pubblicato come lato B del singolo \"Shine\" in Giappone. Ad agosto del 2002 usc\u00ec l'album \"Details\", da cui furono estratti i singoli \"Breathe In\", \"It's Good to Be In Love\", \"The Dumbing Down of Love\" e \"Must Be Dreaming\". Nonostante il considerevole successo, ed un lungo tour in Europa e USA, la \"Island Records\" si disse insoddisfatta e rifiut\u00f2 di prolungare il contratto per un secondo album, offrendo per\u00f2 alla Heap un contratto da solista, che lei rifiut\u00f2, delusa dal comportamento dell'etichetta nei confronti di \"Details\". In Italia la canzone \"It's Good To Be In Love\" pass\u00f2 quasi inosservata, ottenendo invece un enorme successo nell'estate del 2003 quando fu utilizzata per la pubblicit\u00e0 del Cornetto Algida.\nIl duo si riun\u00ec temporaneamente nel 2003 per firmare \"Holding Out for a Hero\", colonna sonora di Shrek 2.\n\"Speak for Yourself\".\nNel 2003 la Heap scrive e produce da sola il suo secondo album da solista. Accese un'ipoteca sul proprio appartamento, e col ricavato affitt\u00f2 uno studio di registrazione e compr\u00f2 degli strumenti musicali. Alcune delle canzoni scritte in questo periodo furono programmate in anteprima in una radio degli USA, la KCRW, ed entrarono anche a far parte della colonna sonora del telefilm \"The O.C.\": \"Goodnight and Go\", \"Hide and Seek\", \"Speeding Cars\" e \"Hallelujah\" (cover di una canzone di Leonard Cohen). Inoltre il suo pezzo \"Can't Take It In\" venne adottato come sigla di chiusura del film \"Le cronache di Narnia - Il leone, la strega e l'armadio\".\n\"Speak for Yourself\" fu pubblicato il 18 luglio 2005 nel Regno Unito dalla casa discografica appositamente fondata per lo scopo dalla Heap, la \"Megaphonic Records\": il titolo dell'album si riferisce appunto al fatto che la cantante si sia occupata personalmente di tutto, dalla produzione al disegno della copertina. Il primo singolo estratto fu \"Hide and Seek\", che raggiunse un notevole successo.\nNell'agosto del 2005, una controllata della \"Sony BMG\" acquist\u00f2 i diritti dell'album per il mercato nordamericano; visto il buon rapporto con la nuova etichetta, la Heap concesse ad un'altra controllata della Sony BMG, la \"White Rabbit\", i diritti per l'Europa, e con questa nuova etichetta l'album \u00e8 stato ripubblicato il 24 aprile 2006; dalla riedizione \u00e8 stato estratto anche il secondo singolo, \"Goodnight and Go\", remixato con elementi dalle sue esibizioni live. Nel novembre 2006 esce il terzo e ultimo singolo estratto dall'album, \"Headlock\".\n\"Ellipse\".\nNonostante avesse piena intenzione di lavorare ad un documentario Disney, a estate inoltrata del 2007 Imogen ha annunciato sul suo blog di aver abbandonato il progetto per poter concentrare pi\u00f9 tempo nel suo prossimo album.\nLe tracce sono state descritte direttamente dall'autrice nei suoi videoblog. Il 25 agosto 2009 il lavoro \u00e8 stato pubblicato col titolo di \"Ellipse\"\n\"Not Now, But Soon\" \u00e8 stata la prima canzone ad essere ufficialmente registrata e successivamente ascoltata quando Heap l'ha aggiunta al suo MySpace. La canzone \u00e8 stata utilizzata anche nella colonna sonora ufficiale del telefilm \"Heroes\". Come espresso dall'autrice sulle pagine del blog, il pezzo non \u00e8 poi entrato a far parte dell'album.\nIl 23 ottobre 2008 si \u00e8 esibita al PopTech e ha incluso una delle sue nuove canzoni (\"Wait It Out\") nel programma.\nNel 2009 ha collaborato con Chris Corner ad una canzone del disco Kingdom of Welcome Addiction pubblicato sotto il nome di IAMX \"My secret friend\", partecipando anche al relativo video."}
{"id": "567140", "revid": "122207701", "url": "https://it.wikipedia.org/wiki?curid=567140", "title": "Il taccuino di Sherlock Holmes", "text": "Il taccuino di Sherlock Holmes (\"The Case-Book of Sherlock Holmes\") \u00e8 la quinta ed ultima raccolta di racconti pubblicata da Arthur Conan Doyle ed avente come protagonista Sherlock Holmes.\nIl volume, dato alle stampe nel 1927, raccoglie dodici racconti pubblicati su riviste negli anni immediatamente precedenti. Nove dei racconti sono, come di consueto, narrati dal Dottor Watson. Dei restanti tre uno (\"L'avventura della pietra di Mazarino\") \u00e8 narrato in terza persona mentre due (\"L'avventura del soldato sbiancato\" e \"L'avventura della Criniera del Leone\") sono narrate in prima persona dallo stesso Holmes.\nI racconti.\nDi seguito invece l'elenco dei racconti nell'ordine in cui compaiono nel volume. In alcuni casi \u00e8 riportato pi\u00f9 di un titolo in italiano visto che nelle diverse traduzioni i titoli dei racconti sono stati a volte tradotti in modo diverso. Tra parentesi \u00e8 riportato il titolo originale e il mese ed anno della prima pubblicazione su rivista)\nL'avventura del cliente illustre.\nIl 3 settembre 1902 Holmes e Watson ricevono la visita di Sir James Damery, preoccupato per la sorte della signorina Violet, figlia del generale de Merville, alla quale era molto affezionato. La giovane aveva ceduto alla corte del Barone di Gruner, un uomo pericoloso, sospettato di numerosi omicidi tra i quali quello della sua ultima moglie. La signorina era stata fortemente plagiata dal carisma dell'uomo ed era fermamente convinta a non credere a nessun tipo di accusa contro il suo fidanzato, progettando di sposarlo a breve. Holmes prova a dissuadere l'uomo invano, e si reca perfino dalla signorina Violet portando con s\u00e9 l'ex amante di Gruner, Kitty Winter, non ottenendo ugualmente alcun risultato. Il barone di Gruner, per vendicarsi, manda due uomini a malmenare Holmes, che esce dalla colluttazione piuttosto malconcio, e decide di fa credere a tutti di essere in fin di vita per poter operare liberamente per mezzo di Watson. Il fedele dottore viene mandato a casa del barone, sotto le spoglie di un collezionista di porcellane, di cui Gruner era un grande esperto, ma risulta essere poco convincente e viene scoperto: solo l'intervento di Holmes e la signorina Kitty Winter riusciranno a salvarlo. La donna lancia una bottiglietta di vetriolo sul viso di Gurner, sfigurandolo a vita, mentre Holmes riesce a sottrarre dall'ufficio del barone un prezioso libretto nel quale l'uomo annotava tutte le donne conquistate: sar\u00e0 proprio questo prezioso oggetto a far s\u00ec che la pia Violet decida di annullare il matrimonio.\nL'avventura del soldato sbiancato.\nIl narratore \u00e8 Holmes mentre Watson \u00e8 assente in quanto si \u00e8 risposato e non abita pi\u00f9 a Baker Street. Nel gennaio 1903 il soldato James M. Dodd si reca da Holmes per risolvere il caso della sparizione del suo compagno di armi e amico Godfrey Emsworth, sparito al suo ritorno in Inghilterra, dopo essere stato ferito intorno a Pretoria in Sudafrica, durante la guerra anglo-boera. Dodd aveva provato a contattare il padre dell'amico, il colonnello Emsworth, ma questi aveva affermato che Godfrey si trovava in giro per il mondo. Non convinto dalle spiegazioni del colonnello, visto il brutto rapporto che aveva con suo figlio, Dodd si era recato Tixbury Old Park vicino a Bedford nel Bedfordshire, a casa Emsworth, dove nella notte era riuscito a intravedere il suo amico da una finestra, pallido ed emaciato, con il volto un tempo abbronzato divenuto bianco spettrale. Il giorno seguente, dopo aver individuato l'edificio dove Godfrey era segregato, Dodd aveva tentato di salvare l'amico, ma era stato scoperto dal colonnello Emsworth che lo aveva cacciato via dalla sua propriet\u00e0. Holmes decide di recarsi a Tixbury Old Park accompagnato da un suo amico e da Dodd. Nonostante le resistenze del colonnello Holmes dimostra di avere gi\u00e0 trovato la soluzione al mistero, e l'uomo cede, concedendo al gruppo di vedere suo figlio. Il giovane Godfrey spiega che, dopo essere stato ferito in battaglia, era riuscito a trascinarsi fino a un edificio dove aveva passato la notte, e solo al mattino aveva scoperto di trovarsi in un lebbrosario boero. Una volta tornato a casa aveva iniziato ad avere i primi sintomi della lebbra: le macchie bianche sul viso. Sir James Saunders, l'accompagnatore di Holmes, un esperto di malattie esotiche, visita il giovane e dichiara che la sua malattia non \u00e8 la lebbra ma una patologia curabile e non contagiosa l'ittiosi o pseudo-lebbra (secondo alcuni commentatori la descrizione data da Doyle parrebbe pi\u00f9 simile vitiligine, psoriasi o pitiriasi), scatenando la gioia di tutta la famiglia e dell'amico Dodd.\nL'avventura della Pietra di Mazarino.\nHolmes indaga sulla sparizione di un diamante della corona chiamato la \"pietra di Mazarino\". Il detective sa gi\u00e0 che i colpevoli del furto sono Negretto Sylvius e Sam Merton, ma non riesce a trovare il diamante. Inaspettatamente Sherlock riceve la visita di Sylvius e si prepara a riceverlo mentre Watson corre a chiamare la polizia. Holmes espone al ladro le prove in suo possesso e gli propone di lasciarlo libero in cambio della restituzione del diamante, dandogli la possibilit\u00e0 di chiedere al suo complice che si trova sulla strada se \u00e8 d'accordo. Sam Merton viene fatto chiamare e Holmes si ritira in camera per suonare il violino. Sylvius non vuole cedere e intende mettere il detective su una falsa pista, mandandolo a Liverpool a cercare il diamante, in modo tale da avere campo libero per poterlo tagliare e fuggire dal paese. Durante la conversazione Sylvius, sotto richiesta di Merton, tira fuori il diamante dalla tasca, esponendolo alla luce della finestra. Holmes, che si era nascosto nella camera, balza fuori e afferra il diamante. Nello stesso momento la polizia irrompe nella stanza, accompagnata da Watson. I due ladri vengono arrestati e la pietra viene riconsegnata a Lord Cantlemere.\nL'avventura dei Three Gables.\nHolmes viene contattato dalla signora Maberley per risolvere uno strano mistero legato alla sua casa, Three Gables, ad Harrow. La signora Maberley spiega di avere ricevuto una proposta di acquisto della villa per un'ingente somma, a condizione che nella vendita fossero compresi anche il mobilio e gli effetti personali. La clausola del contratto di vendita aveva fatto s\u00ec che la donna rifiutasse di vendere e si rivolgesse al famoso detective per un consiglio. Mentre la signora espone i fatti, Holmes sorprende la domestica Susan ad origliare, e dopo averla messa alle strette scopre che l'acquirente misterioso \u00e8 una donna. Prima di congedarsi Holmes consiglia alla signora Maberley di chiedere a qualche amico fidato di passare la notte nella casa, ma la signora non segue le indicazioni, e la notte stessa viene assalita dai ladri, che portano via dalla casa un libro scritto da suo figlio Douglas, morto poco tempo prima in Italia per una polmonite. La signora Maberley era riuscita a stappare una pagina dal manoscritto, nel quale si leggeva un frammento della storia di un uomo distrutto dal dolore dopo essere stato lasciato da una donna. Holmes, dopo un consulto con l'esperto di pettegolezzi Langdale Pike, risolve il mistero: il giovane Douglas era incappato in Isadora Klein, una bellissima e ambiziosa donna, che lo aveva lasciato per sposare il giovane duca di Lomond. Sar\u00e0 la stessa Isadora a spiegare i dettagli ai due amici. Douglas per vendicarsi aveva scritto il romanzo e intendeva pubblicarlo, per questo la donna aveva cercato di impadronirsene. Holmes si dimostra benevolo e promette di non denunciarla, e in cambio ottiene 5000 sterline, con le quali la signora Maberley potr\u00e0 realizzare il suo sogno di viaggiare intorno al mondo.\nL'avventura del vampiro del Sussex.\nIl signor Robert Ferguson scrive a Holmes per chiedere aiuto su un caso di vampirismo. La moglie di Robert, una donna peruviana sposata in seconde nozze, era stata sorpresa a succhiare il sangue dal collo di suo figlio neonato, e senza dare spiegazioni, si era reclusa nella sua stanza accettando la sola compagnia della cameriera Dolores. Il signor Ferguson aveva anche un altro figlio nato dalle prime nozze, Jack, un ragazzo debole e sciancato a causa di una lesione alla spina dorsale, che aveva un pessimo rapporto con la matrigna. Holmes e Watson si recano a casa dei Ferguson a Lamberley, nel Sussex, dove fanno conoscenza di tutta la famiglia, compreso il malconcio cane Carlo. I due amici trovano la donna in uno stato di grave alterazione psichica e fisica, ma nonostante ci\u00f2 Holmes riesce a convincerla a riceverli nella sua stanza, dove svela il mistero. Il primo figlio di Ferguson, geloso del fratello, aveva tentato di ucciderlo con delle freccette intinte in un veleno precedentemente testato sul povero cane Carlo. La matrigna, che era a conoscenza della malvagit\u00e0 del figliastro, lo aveva sorpreso ad attaccare il neonato e aveva provato a salvarlo succhiando il veleno dalla ferita, e successivamente aveva deciso di non rivelare nulla al marito, temendo di non essere creduta. Ma, alla fine, il marito scopre l'omicidio della moglie dal sangue sulle labbra.\nL'avventura dei tre Garrideb.\nAlla fine del giugno 1902 Holmes e Watson ricevono la visita di John Garrideb, un uomo d'affari americano con una storia incredibile. L'uomo racconta che, grazie al suo insolito cognome, aveva attirato le simpatie di un ricco americano, tale Alexander Hamilton Garrideb, che lo aveva citato nel suo testamento. John avrebbe ereditato una parte del patrimonio di Alexander Garrideb se fosse riuscito a trovare altri due Garrideb con cui spartirlo. Dopo avere setacciato l'America invano, John racconta di essersi recato a Londra, dove aveva trovato un secondo Garrideb, il signor Nathan, che si era rivolto a Holmes per trovare l'ultimo ereditiere. Holmes \u00e8 convinto che la storia dell'uomo sia falsa e per questo si reca a casa di Nathan per fare qualche domanda. La chiacchierata viene interrotta da John, che irrompe nella stanza affermando di avere trovato il terzo Garrideb nella vicina Aston. John convince Nathan a recarsi ad Aston per incontrare l'uomo, ma Holmes crede che l'annuncio sia opera dell'americano, e decide di fare delle ricerche sul suo conto presso Scotland Yard. Le scoperte di Holmes sono sensazionali: John Garrideb \u00e8 in realt\u00e0 il noto assassino americano James Winter, alias Evans il killer, arrestato anche a Londra per l'omicidio di Roger Prescott, per il quale aveva scontato solo cinque anni, poich\u00e9 era stata comprovata la legittima difesa. Roger Prescott viveva nella casa occupata dal signor Nathan Garrideb, perci\u00f2 Holmes crede che il killer stesse cercando una scusa per allontanare il proprietario dall'abitazione e impadronirsi di qualche importante oggetto. Holmes e Watson decidono dunque di appostarsi all'interno della casa e sorprendono il killer intento a rubare una macchina per stampare banconote false costruita da Roger Prescott.\nIl problema di Thor Bridge.\nMaria Pinto, moglie del milionario americano Neil Gibson viene trovata morta sul ponte Thor Bridge nello Hampshire, a causa di un colpo di pistola alla tempia. La governante Grace Dunbar, grazie alle pesanti prove a suo carico viene accusata dell'omicidio e dichiarata colpevole in primo grado. Neil Gibson era innamorato della governante e, nonostante questa lo avesse sempre rifiutato, decide di chiedere aiuto a Holmes per scagionarla. Il detective, dopo una breve indagine sul luogo del delitto e un breve colloquio con la governante, risolve presto il mistero: Maria Pinto, gelosa della governante e consapevole del fatto che ormai suo marito non l'amava pi\u00f9, aveva deciso di suicidarsi inscenando l'omicidio per far condannare la giovane governante.\nL'avventura dell'uomo carponi.\nAmbientato nel settembre del 1903 \u00e8, a detta di Watson, uno degli ultimissimi casi trattati da Holmes prima del suo ritiro dall'attivit\u00e0. Trevor Bennett, assistente del professor Presbury nonch\u00e9 fidanzato di sua figlia Edith, si reca da Holmes per capire cosa \u00e8 accaduto al suocero, insegnante universitario presso Camford. Il sessantenne Presbury si era innamorato della giovane Alice Morphy, figlia di un suo collega, ma la famiglia di lei disapprovava l'unione, vista la grande differenza di et\u00e0. Dopo essere stato rifiutato dalla famiglia della giovane, il professore si era allontanato da casa per compiere un viaggio a Praga, e dopo il suo ritorno era cambiato visibilmente, diventando irascibile e violento. La situazione si era ulteriormente aggravata quando Trevor lo aveva sorpreso a camminare a quattro zampe per il corridoio di casa a notte fonda. Holmes e Watson si recano a Camford e con una scusa riescono a parlare con il professore, ma egli sembra capire l'inganno e li caccia via dal suo studio. Nonostante tutto Holmes sembra avere un quadro preciso della situazione e decide di tornare a Londra, promettendo a Bennet di tornare la settimana successiva per svelare definitivamente il mistero. Holmes rivela a Watson di essere stato colpito dal fatto che le crisi pi\u00f9 volente del professore avvenivano a distanza di nove giorni l'una dall'altra e dal fatto che ogni volta che si verificavano, il suo fedele cane Roy tentava di aggredirlo. La settimana successiva Holmes e Watson si appostano nei pressi della casa del professore, che viene sorpreso ad arrampicarsi su una pianta di edera, ciondolando da un ramo all'altro. Il professor Persbury, stufo di arrampicarsi, inizia a tormentare il cane Roy, che riesce a slegarsi e attacca il padrone, che viene salvato dall'intervento di Bennet e riportato all'interno della casa. Holmes trova sulla scrivania una lettera proveniente da Praga, scritta da H. Lowenstein, uno scienziato che cercava di produrre l'elisir della lunga vita attraverso il siero di una scimmia: era proprio questo siero a provocare gli effetti collaterali al professor Presbury.\nL'avventura della Criniera del Leone.\nIl racconto viene narrato in prima persona da Holmes, e si svolge a luglio del 1907 nel Sussex, dove il detective si era ritirato per dedicarsi all'apicoltura. Holmes cerca di risolvere il mistero della morte del suo vecchio amico Fitzroy McPherson, insegnante di scienze presso il centro di addestramento per giovani di Harold Stackhurst. McPherson era stato soccorso sulla spiaggia da Holmes e Stackurts, dopo essere uscito dall'acqua con delle terribili escoriazioni su tutto il corpo, ed era morto poco dopo pronunciando le parole \"criniera di leone\". Holmes, dopo un'infruttuosa indagine nella scogliera, frugando tra gli effetti personali di McPherson scopre che questi aveva iniziato una corrispondenza amorosa con Maudie Bellamy, una giovane donna del vicino villaggio di Fulworth, e decide di recarsi a casa sua per interrogarla. La donna racconta che era intenzionata a sposare McPherson, nonostante suo padre non fosse d'accordo, e spiega che il giovane insegnante era privo di nemici. Holmes in assenza di nuovi elementi si trova a brancolare nel buio. Trascorsa una settimana senza nuovi sviluppi, sulla spiaggia viene ritrovato morto il cane di McPherson, e subito dopo anche l'insegnante di matematica Ian Murdoch viene soccorso nei pressi della riva, moribondo e coperto delle stesse escoriazioni di McPheterson. Holmes, dopo aver consultato la sua biblioteca, si reca insieme all'ispettore e a Stackhurts nella scogliera, dove mostra a tutti la soluzione del caso: una grande medusa Cyanea Capillata, detta criniera di leone.\nL'avventura dell'inquilina velata.\nIl racconto \u00e8 ambientato nella fine del 1896: a Baker Street si presenta la signora Merrilow, di South Brixton, mandata dalla sua inquilina (la signora Ronder) che voleva confidargli un segreto. Eugenia Ronder era moglie del proprietario di un circo, e si esibiva con lui in un numero all'interno della gabbia di un leone. La storia della donna era gi\u00e0 nota alla cronaca: un giorno, nei pressi di un villaggio nel Berkshire, il leone era riuscito a uscire dalla gabbia mentre i due coniugi gli portavano da mangiare e li aveva aggrediti, uccidendo il signor Ronder e sfigurando sua moglie, che da quel giorno andava in giro con il volto coperto da un velo. Holmes, curioso di conoscere le rivelazioni della donna, si reca a Brixton insieme a Watson. La signora Eugenia rivela a Holmes la vera causa della morte di suo marito: ella era innamorata dell'uomo forzuto, Leonardo, che lavorava al circo insieme a lei, e insieme avevano deciso di uccidere il marito, che con il suo carattere crudele torturava la moglie e i tutti i colleghi circensi. Leonardo aveva costruito una clava con spuntoni d'acciaio, in modo che le ferite inferte al signor Ronder paressero provocate dagli artigli del leone; quindi dopo essersi appostato nei pressi della gabbia lo aveva sorpreso mentre si recava dalla belva per dargli da mangiare. Eugenia dopo che il marito fu ucciso si avvicin\u00f2 alla gabbia per dare da mangiare al leone, ma questo, a causa dell'odore del sangue si avvent\u00f2 su di lei sfigurandola. Leonardo fugg\u00ec senza aiutare l'amante e questa, dopo essersi ripresa, decise di ritirarsi nella pensione della signora Merrilow per il resto della sua vita. Eugenia, venuta a conoscenza della morte di Leonardo, aveva deciso di confessare a Holmes la sua colpa, ma il detective decise di non denunciarla.\nL'avventura di Shoscombe Old Place.\nJohn Mason, capo istrutture della scuderia di Shoscombe Park, si reca da Holmes per conto del suo padrone Sir Robert Norberton di Shoscombe Old Place, nel Berkshire. Il signor John era preoccupato per il suo padrone che, sommerso dai debiti, aveva deciso di puntare i suoi ultimi risparmi su un cavallo da corsa, giovane promessa della scuderia. Lord Robert inoltre aveva iniziato a comportarsi in maniera strana, beveva molto e aveva ceduto al vecchio Barns di Cardiff il cane prediletto di sua sorella Lady Beatrice Falder, proprietaria di Shoscombe Old Place e nota allevatrice di spaniel. John Mason racconta di come aveva sorpreso il suo padrone all'interno di una cripta della chiesa, intento a trafficare con uno strano uomo e i resti di una mummia. Holmes e Watson si recano nel Berkshire e durante un'ispezione nella cripta si imbattono in lord Robert che, incalzato da Holmes, racconta tutta la sua storia. La signora Beatrice era morta poche settimane prima, e Robert aveva deciso di nascondere il suo corpo in una tomba nella cripta, per evitare che tutti i suoi possedimenti finissero in mano ai creditori. La vicenda di Sir Robert si conclude in modo fortunato, nonostante Holmes avesse avvertito la polizia della morte della donna, i creditori avevano lasciato che il suo cavallo disputasse la corsa, cos\u00ec dopo la vittoria Sir Robert pot\u00e9 pagare i creditori e continuare la sua vita nell'agiatezza.\nL'avventura del fabbricante di colori in pensione.\nJosiah Amberley, fabbricante di materiali artistici in pensione, chiede aiuto a Holmes per risolvere il caso della scomparsa di sua moglie, scappata con l'amante dopo aver rubato una buona parte dei soldi del marito. Holmes, inizialmente impegnato su altri casi, manda Watson a interrogare l'uomo, mentre lui raccoglie alcune informazioni sul cliente senza lasciare Baker Street. Dopo aver ascoltato il resoconto del dottore, Holmes rimane perplesso dal fatto che la vittima abbia iniziato a pitturare le pareti in un momento simile e decide di andare a indagare di persona sul luogo della sparizione. Usando un falso telegramma il detective riesce a far partire Amberley in modo da avere campo libero per controllare la casa e la stanza blindata in cui era custodito il denaro rubato. Holmes scopre cos\u00ec che quello che sembrava un caveau in realt\u00e0 era una vera e propria camera a gas, utilizzata dal suo cliente per uccidere moglie e amante; la pittura alle pareti serviva per mascherare l'odore del gas ai poliziotti chiamati a indagare sul presunto furto."}
{"id": "567144", "revid": "64688", "url": "https://it.wikipedia.org/wiki?curid=567144", "title": "Tristan Audebert", "text": ""}
{"id": "567145", "revid": "1745361", "url": "https://it.wikipedia.org/wiki?curid=567145", "title": "Guerra civile dei cinque re", "text": "La guerra civile dei cinque re (482\u2013434 a.C.) \u00e8 una leggendaria guerra scoppiata in Britannia e di cui parla Goffredo di Monmouth nella sua \"Historia Regum Britanniae\". Inizi\u00f2 quando alla morte di re Gorboduc i suoi figli, Ferrex e Porrex, entrarono in conflitto per chi sarebbe divenuto re dei britanni. Ferrex lasci\u00f2 la Britannia e condusse un esercito di Franchi guidati dal loro re Suhard per combattere il fratello, ma l'armata fu sconfitta e Ferrex ucciso da Porrex. Quest'ultimo, per\u00f2, regn\u00f2 per breve tempo, perch\u00e9 fu ucciso dalla madre Judon nel suo letto.\nEntrambi i sovrani morirono giovani, e cos\u00ec scoppi\u00f2 la guerra tra coloro che intendevano salire sul trono. L'ordine fu ristabilito solo con la presa del potere da parte di Dunvallo Molmuzio, re di Cornovaglia, figura impavida e molto coraggiosa, che sconfisse Pinner, re di Loegria. Allora Rudauco, sovrano di Cambria, e Staterio, re di Alba, si allearono e devastarono gran parte delle terre di Dunvallo. alla fine i due schieramenti si affrontarono in campo aperto e Dunvallo sconfisse i nemici, uccidendo i due re.\nQuesta battaglia segn\u00f2 la fine della guerra civile e cos\u00ec Dunvallo divenne sovrano unico della Britannia. I suoi discendenti sarebbero rimasti al potere per molti anni."}
{"id": "567146", "revid": "33689", "url": "https://it.wikipedia.org/wiki?curid=567146", "title": "Saint Germain des Pr\u00e9s", "text": ""}
{"id": "567151", "revid": "31886", "url": "https://it.wikipedia.org/wiki?curid=567151", "title": "Gutter Ballet", "text": "Gutter Ballet \u00e8 il quinto album in studio del gruppo musicale heavy metal statunitense Savatage, pubblicato nel 1989 dalla Atlantic Records. \nIl disco.\nQuesto disco \u00e8 stato un vero punto di svolta per la band. \u00c8 stato il loro secondo album creato sotto la direzione del produttore Paul O'Neill. Dopo aver visto Il Fantasma dell'Opera a Toronto, Jon Oliva decise di cambiare il sound del gruppo, orientandolo sul progressivo, come si evince in canzoni quali \"When the Crowds are Gone\" e la title track \"Gutter Ballet\".\nIl titolo originale dell'album era \"Temptation Revelation\" ma non volendo una canzone strumentale fu poi cambiato in \"Hounds of Zaroff\", sotto proposta di Steve Wacholz. Tuttavia, al resto della band non piacque l'idea e quando stavano disperatamente cercando un nome, Jon e Criss Oliva scrissero e registrarono la canzone \"Gutter Ballet\". \nIl contributo del produttore Paul O'Neill \u00e8 notevole ed anche la title track stessa si riferisce al titolo di un suo copione, di fine anni 70, relativo ad un musical mai realizzato. Tale copione sar\u00e0, inoltre, maggiormente sviluppato dai Savatage nel loro successivo disco \"\".\nDue video dell'album sono entrati nella rotazione di MTV: \"Gutter Ballet\" e \"When the Crowds Are Gone\".\nDiverse canzoni, registrate per il disco ma scartate a seguito della decisione del cambio di sound, vennero pubblicate nel 2002 nelle ristampe \"Silver\" degli album \"Sirens\" e \"The Dungeons Are Calling\" come bonus-tracks. Alcune di queste sono state anche ri-arrangiare e pubblicate sui dischi dei Jon Oliva's Pain.\nChris Caffery (che, da dietro le quinte, aveva gi\u00e0 accompagnato la band come secondo chitarrista dal vivo nel precedente tour) pur non suonando sull'album appare nelle foto all'interno del libretto \"come segno di benvenuto ufficiale e per preparare i fans alla formazione che avrebbero visto esibirsi nel successivo tour\". Caffery lasci\u00f2 la band prima dell'inizio delle registrazioni del successivo album \"\", ma torn\u00f2 nei Savatage nel 1995 per \"Dead Winter Dead\".\nTracce.\nTutte le canzoni scritte da Oliva/Oliva/O'Neill tranne \"Silk and Steel\" scritta da Criss Oliva e Paul Silver."}
{"id": "567155", "revid": "30610", "url": "https://it.wikipedia.org/wiki?curid=567155", "title": "Marco Ruffo", "text": "L'appellativo \"Frjazin\" deriva dal russo antico \u0444\u0440\u044f\u0437\u044c (fryaz), \u0444\u0440\u044f\u0436\u0441\u043a\u0438\u0439 (frjazhskij) che significa \"straniero\", \"forestiero\", ma anche pi\u00f9 specificatamente \"italiano\", \"genovese\". Oltre a Marco Ruffo, infatti, molti altri italiani contemporanei ne sono stati fregiati: Ivan Frjazin (Giovan Battista Dalla Volpe), Antonio Frjazin (Antonio Gilardi), Bon Frjazin (Marco Bon), Aleviz Frjazin (Aloisio da Milano).\nOpere.\nSi ritiene che Marco Ruffo abbia operato a Mosca su invito di Ivan III di Russia fra il 1485 e il 1495. Ha progettato diverse torri del Cremlino, tra cui la Beklemishevskaya, la Spasskaya e la Nikolskaya. Nel 1491, insieme a Pietro Antonio Solari, Ruffo ha completato la costruzione del Palazzo delle Faccette.\nAlla fine del XV secolo, Marco Ruffo lavorava come architetto militare a Milano, dove per conto di Ivan III, fu contattato dall'ambasciatore della Repubblica di Venezia. Inizi\u00f2 cos\u00ec il viaggio verso la Russia e la costruzione del Cremlino.\nNel 1991, a Mosca \u00e8 stato festeggiato il 500\u00b0 del Palazzo delle Faccette in presenza di Rufo Ruffo, discendente di Marco Ruffo."}
{"id": "567156", "revid": "1543377", "url": "https://it.wikipedia.org/wiki?curid=567156", "title": "Belili", "text": "Belili, dea sumerica della luce e controparte femminile del dio solare Bel oltre che sorella del dio pastore Dumuzi, rappresenta una delle innumerevoli epifanie o personificazioni della Grande Madre che ebbe potere e culto tanto immensi quanto oscuri \u2013 venendo successivamente ridimensionati e frammentati in base alle credenze religiose delle societ\u00e0 patriarcali \u2013 nei luoghi circostanti il \"Mare Nostrum\" (nome antico del Mar Mediterraneo) a partire dalla mezzaluna fertile mesopotamica.\nAttestazioni.\nTavolette d'argilla, ritrovate a Ur e databili fra 2100-2000 a.C., che riportano incise in caratteri cuneiformi l'Epopea di Gilgamesh."}
{"id": "567157", "revid": "32741", "url": "https://it.wikipedia.org/wiki?curid=567157", "title": "Anima blues", "text": ""}
{"id": "567160", "revid": "767487", "url": "https://it.wikipedia.org/wiki?curid=567160", "title": "Battesimo ed elezione a vescovo di san Zanobi", "text": "Il Battesimo ed elezione a vescovo di san Zanobi \u00e8 un dipinto a tempera su tavola (66,5x149,5\u00a0cm) di Sandro Botticelli, databile al 1500-1505 circa e conservato nella National Gallery di Londra.\nDescrizione e stile.\nLa tavola decorava probabilmente una spalliera in un'abitazione privata, magari di un prelato, o la sede di una confraternita. Il soggetto \u00e8 infatti la storia di san Zanobi, vescovo di Firenze vissuto nel IV secolo. Le fonti sono la \"Vita di san Zanobi\" di Fra Clemente Mazza, pubblicata per la prima volta nel 1487. Fa parte di una serie di quattro dipinti che alcuni indicano come uno degli ultimi lavori svolti dal Botticelli.\nIn questa scena in particolare si vede Zanobi che rinuncia alla propria sposa per venire battezzato da san Teodosio, leggendario evscovo fiorentino. Mentre viene battezzata anche sua madre egli viene nel frattempo comunicato vescovo di Firenze dal papa.\nLa scena \u00e8 scandita dalle architetture, con i singoli \"atti\" che si svolgono rispettivamente all'aperto e in ciascuna delle tre arcate di un loggiato. Le rispondenze di alcune figure, come l'identica struttura dei due battesimi, creano un andamento ritmico, tipico della produzione tarda dell'artista. Notevole \u00e8 la costruzione prospettica, soprattutto della via cittadina con edifici rinascimentali che si perde verso un lontano paesaggio."}
{"id": "567162", "revid": "110157", "url": "https://it.wikipedia.org/wiki?curid=567162", "title": "Chevilly (Svizzera)", "text": "Chevilly (toponimo francese) \u00e8 un comune svizzero di 296 abitanti del Canton Vaud, nel distretto di Morges.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "567163", "revid": "767487", "url": "https://it.wikipedia.org/wiki?curid=567163", "title": "Stars (gruppo musicale canadese)", "text": " \nStars \u00e8 una band canadese di indie rock. \nFormata originariamente a Toronto dal cantante Torquil Campbell e dal tastierista Chris Seligman, la band si \u00e8 poi trasferita a New York e quindi a Montr\u00e9al.\nIl loro stile musicale \u00e8 stato descritto come \"beautiful, eloquent indie pop\", caratterizzato da arrangiamenti sontuosi, produzione folgorante, testi eloquenti e linee vocali morbide e non banali.\nLo stile musicale della band si \u00e8 evoluto dall'\"electro-pop\" del primo album \"Nightsongs\" verso soluzioni pi\u00f9 vicine a sonorit\u00e0 rock degli ultimi due album, nei quali sono si sono aggregati come membri permanenti la chitarrista Amy Millan, il bassista Evan Cranley ed il batterista Pat McGee.\nIl singolo della svolta per la band \u00e8 stato \"Ageless Beauty\", tratto dal loro album del 2004 \"Set Yourself on Fire\". \nQuesto lavoro, nonostante non avesse suscitato particolare interesse alla sua uscita in Canada nell'ottobre 2004, si \u00e8 invece guadagnato i plausi della critica musicale internazionale, dopo l'uscita internazionale dell'album, nel marzo 2005.\nMillan e Cranley sono anche membri della band indie \"Broken Social Scene\", edita dalla stessa etichetta degli Stars, la canadese Arts &amp; Crafts. Millan ha anche prodotto un album solista nel 2006.\nCampbell \u00e8 anche attore ed \u00e8 apparso in diverse serie televisive, come Sex and the City e Law &amp; Order.\nAlcune canzoni della band, \"The Vanishing\", \"Your Ex-Lover Is Dead\", e \"The Big Fight\", sono apparse nella colonna sonora di programmi televisivi come The O.C. e \"The Next Generation\".\nSul loro sito, citano una vasta variet\u00e0 di influenze musicali che variano da Hector Berlioz agli Outkast, citando fra gli altri Syd Barrett, Prefab Sprout, New Order, The Smiths, Brian Wilson, Momus, ed ovviamente, i \"Broken Social Scene\". Hanno eseguito una cover della canzone degli Smiths This Charming Man nell'album del 2001 \"Nightsongs\" e la canzone dei Pogues Fairytale of New York nel 2005.\nPremi e nomination.\n2004\n2005\nCollegamenti esterni.\nRecensione al brano Personal di In our bedroom after the war"}
{"id": "567164", "revid": "767487", "url": "https://it.wikipedia.org/wiki?curid=567164", "title": "Jem (cantante)", "text": "Il suo acclamato album di debutto \"Finally Woken\" \u00e8 stato categorizzato dalla critica come \"una grande fusione di generi\", spaziando tra canzoni pop, ballate rock, brani trip-hop fino ad arrivare alla musica elettronica e al new wave. L'album \u00e8 stato un successo planetario e ha ottenuto risultati significativi nel Regno Unito, in Europa, Nordamerica e Giappone, anche grazie ai singoli di successo \"They\", \"Just a Ride\" e \"Wish I\".\nAl successo del primo disco \u00e8 seguito il secondo album \"Down to Earth\", pubblicato nel 2008 negli Stati Uniti, Canada e Giappone e all'inizio del 2009 nel Regno Unito e in Europa.\nIl 5 agosto 2016, dopo quasi otto anni di distanza, \u00e8 uscito il suo terzo album \"Beachwood Canyon\".\nJem \u00e8 stata paragonata ad artisti come Beth Orton, Dido e Imogen Heap per via della sua voce gutturale ma dolce allo stesso tempo.\nBiografia.\nNel novembre 1999 assembl\u00f2 uno studio mobile dove svilupp\u00f2 le sue abilit\u00e0 di cantautrice e produttrice. Durante questo periodo, complet\u00f2 quattro demo che avrebbero avviato la sua carriera nell'industria della musica.\nDa l\u00ec, Jem si trasfer\u00ec a Londra dove collabor\u00f2 con Guy Sigsworth, e poi a Brooklyn a lavorare con Ge-Ology (Mos Def, Talib Kweli). Nell'autunno del 2002 incontr\u00f2 Yoad Nevo, che \u00e8 tuttora il suo coproduttore.\nCarriera.\nGli inizi e il primo album \"Finally Woken\".\nLa carriera di Jem inizi\u00f2 nel 2002, quando una versione demo della canzone \"Finally Woken\" venne trasmessa sulla stazione di Los Angeles KCRW. La traccia divenne una delle canzoni pi\u00f9 sentite e richieste della stazione, facendola sbarcare nella loro classifica dei cinque artisti pi\u00f9 trasmessi, e tutto prima di unirsi ad una etichetta. Come risultato, Bruce Flohr fu cos\u00ec impressionato dai suoi demo che offr\u00ec a Jem un contratto discografico con l'etichetta di Dave Matthews ATO.\nSuccessivamente, pubblic\u00f2 l'EP \"It All Starts Here\", che ebbe un moderato successo, nell'autunno 2003, seguito dall'album \"Finally Woken\" nel marzo 2004.\nJem pubblic\u00f2 il singolo \"24\", da \"Finally Woken\", nel 2003 come un singolo promotore in edizione limitata. Questo singolo non fu seguito da un video musicale.\nIl singolo \"They\", da \"Finally Woken\", \u00e8 stato pubblicato in Gran Bretagna il 13 marzo 2005, Seguirono anche Altri due singoli di successo \"Just a Ride\" e \"Wish I\". Simultaneamente, inizi\u00f2 a ricevere popolarit\u00e0 negli Stati Uniti quando la sua musica fu inserita in numerosi spettacoli televisivi, come The O.C., Desperate Housewives, Wonderfalls, Six Feet Under, Crossing Jordan e Grey's Anatomy.\nIl secondo album \"Down To Earth\".\nNel 2006, Jem ha annunciato di essere al lavoro per un nuovo album; a maggio 2008 pubblica la Canzone \"It's Amazing\" sul suo MySpace e annuncia il nuovo album \"Down to Earth\", pubblicato il 16 settembre 2008 negli Stati Uniti, mentre in Italia fu pubblicato il 20 marzo dell'anno seguente. Successivamente dall'album estrae altri tre singoli: \"Crazy\", \"And So I Pray\" e \"I Want You To...\". L'album nei paesi europei non decolla e ottiene meno successo rispetto a \"Finally Woken\".\nNel settembre del 2009 Jem sposa il musicista e cantautore americano Joseph George a Montecito, in California. I due si erano incontrati per la prima volta nel 2005 durante le riprese del video musicale di \"Wish I\", dove George appariva nel ruolo del ragazzo amato da Jem.\nIl terzo album \"Beachwood Canyon\".\nAlla fine del 2009 Jem annuncia di essere al lavoro sul suo terzo album in studio. Il 4 dicembre viene pubblicato il singolo natalizio \"Until the morning comes\" del fratello Yestyn Griffiths, in arte Glass Pear, un duetto cantato proprio con Jem.\nTra marzo e settembre 2011 produce l'album \"Ten Years On - A Collection of Songs in Remembrance of September 11th 2001\", per commemorare il decimo anniversario degli attacchi terroristici dell'11 settembre 2001.\nNell'estate 2013 Jem annuncia per la prima volta l'imminente pubblicazione del suo terzo album dal titolo \"Beachwood Canyon\", confermandone l'uscita per fine 2013, ma da qui in poi si innesca una lunga e travagliata serie di annunci e ritardi sulla pubblicazione del disco, promesso poi anche per il 2014 e 2015.\nNel 2014 Jem registra due collaborazioni con altri artisti, rispettivamente nei brani \"It's Happening\" di Michael Bradford (contenuto nel'album \"The Long Night\") e in \"All Too Clear\" di Joseph George (contenuto nell'EP \"Wonder Bye\").\nIl 21 gennaio 2016 Jem pubblica i primi scatti fotografici della Beachwood Canyon Era e annuncia la definitiva pubblicazione dell'album per la primavera dello stesso anno. Il 21 giugno viene annunciato che l'album sar\u00e0 disponibile per pre-ordinazione dal 1\u00ba luglio, insieme al primo singolo estratto.\nIl 1\u00ba luglio 2016 esce il singolo di lancio \"Beachwood Canyon\", mentre l'album omonimo viene pubblicato su formato digitale il 5 agosto; l'edizione fisica dell'album \u00e8 resa disponibile dal 30 agosto.\nInfluenze.\nSecondo il sito ufficiale di Jem, le sue influenze sono una serie varia ed estesa a pressoch\u00e9 tutti i generi della musica. Descrive le sue ispirazioni come uno \"strano mix di soul, hip hop, reggae, dance music, colonne sonore di film, musica classica e canzoni d'amore di cattivo gusto\", da Stevie Wonder alla colonna sonora del film Braveheart."}
{"id": "567165", "revid": "155634", "url": "https://it.wikipedia.org/wiki?curid=567165", "title": "Palmar\u00e8s della Juventus Football Club", "text": "Il \"palmar\u00e8s\" della Juventus Football Club, societ\u00e0 calcistica italiana per azioni con sede a Torino, \u00e8 uno dei pi\u00f9 prestigiosi a livello mondiale. Esso riporta numerosi trofei nazionali e internazionali sia a livello professionistico sia a livello giovanile. Il primo titolo vinto nella storia juventina \u00e8 stato la Coppa del Ministero della Pubblica Istruzione nel 1900, alloro raggiunto con il nome di Foot-Ball Club Juventus. La conquista del suo primo trofeo in ambito federale accadde cinque anni pi\u00f9 tardi con la vittoria nella seconda edizione del campionato di Prima Categoria, mentre la Coppa Italia, istituita negli anni 1920 e riproposta nel quindicennio successivo, \u00e8 stata vinta per la prima volta nel 1938.\nIl primo trofeo internazionale in assoluto vinto dalla squadra piemontese \u00e8 stato la Coppa delle Alpi nel 1963, mentre il primo titolo in ambito confederale fu rappresentato dalla Coppa UEFA nella stagione 1976-1977. I primi trofei in assoluto vinti dalle proprie divisioni minori sono stati ottenuti in due manifestazioni internazionali: il Torneo di Viareggio e il Torneo di San Remo U-19, entrambi vinte nel 1961.\nLa prima squadra della Juventus ha conquistato trofei ufficiali durante tutto il corso della propria storia e in modo pressoch\u00e9 stabile dagli anni 1950, dopo che il club acquis\u00ec una dimensione aziendale a capitale interamente privato. A testimonianza del suo riconoscimento in ambito sportivo, la Juventus ha ottenuto numerosi premi organizzati dalla stampa specializzata nonch\u00e9 da associazioni nazionali e internazionali ed \u00e8 stata insignita di diverse onorificenze conferite dal Comitato olimpico nazionale italiano (CONI); inoltre, \u00e8 stata inserita dalla Federazione internazionale di calcio (FIFA) al settimo posto (prima italiana) nella classifica secolare sui migliori club al mondo, oltrech\u00e9 nominata dalla Federazione Internazionale di Storia e Statistica del Calcio, organizzazione riconosciuta dalla FIFA, come il migliore club italiano, e il secondo a livello europeo dopo il , del XX secolo.\nPrima squadra.\nLa Juventus \u00e8 la societ\u00e0 calcistica pi\u00f9 titolata e con maggior tradizione sportiva d'Italia, nonch\u00e9 una delle pi\u00f9 blasonate al mondo. Vincitrice del suo primo trofeo ufficiale nel 1905, la Juventus \u00e8 il club di maggiore successo nel campionato nazionale, essendosi aggiudicata la competizione in 36 occasioni, compresa la striscia record di nove titoli consecutivi (dal 2012 al 2020); inoltre nel 2015-2016, bissando la squadra del Quinquennio d'oro (1931-1935), divent\u00f2 la prima formazione nella storia del calcio italiano a mettere assieme in due periodi diversi cinque edizioni di fila del massimo campionato.\nLa squadra torinese \u00e8 quella col maggior numero di titoli vinti in Coppa Italia, principale competizione a eliminazione diretta del Paese (14), divenendo nel 1960 la prima a difendere con successo il trofeo, e nel 2017 la prima a farlo per due edizioni di fila; inoltre estende il record di titoli vinti consecutivamente a quattro con la vittoria \u2014 senza subire reti nell'arco del torneo, prima squadra capace di farlo \u2014, dell'edizione 2017-2018. Il club vanta anche il record di allori nella Supercoppa di Lega (9, tra il 1995 e il 2020), trofeo vinto consecutivamente nelle edizioni disputatesi nei bienni 2002-2003 e 2012-2013; per un totale di 59 vittorie durante la militanza al vertice della piramide sportiva nazionale (anch'esso primato), cui vanno sommate 11 vittorie in tornei internazionali che ne fanno complessivamente il club italiano con il maggiore numero di titoli ufficiali vinti: 70. La Juventus detiene anche il primato italiano di \"double\" (ovvero la vittoria in una stessa stagione sia del campionato di massima serie sia della principale coppa nazionale) con 6, conseguita nelle annate 1959-1960, 1994-1995, 2014-2015, 2015-2016, 2016-2017 e 2017-2018; inoltre nel 2015-2016, con l'aggiunta del successo nella Supercoppa italiana per la prima volta nella sua storia \u2014 seconda dopo l'Inter 2005-2006 \u2014 ha vinto tutte e tre le competizioni stagionali organizzate dalla Lega Nazionale Professionisti Serie A (LNPA), mentre nel 2016-2017 divenne il primo club italiano a inanellare consecutivamente tre \"double\", un primato migliorato nella stagione successiva.\nVincitrice del suo primo trofeo internazionale ufficiale nel 1977 (Coppa UEFA, nella circostanza conquistata per la prima volta da un club italiano e, in generale, dell'Europa meridionale), i suoi 11 trofei vinti in competizioni a livello confederale e FIFA, tra cui due Coppe dei Campioni/Champions League (1985 e 1996) e altrettante Coppe Intercontinentali (1985 e 1996), la rendono il secondo club italiano per vittorie, il sesto in Europa e il dodicesimo nel mondo. La Juventus, uno degli unici tre club italiani ad avere realizzato in due occasioni la cosiddetta \u00abdoppietta internazionale\u00bb con i successi in campionato e Coppa UEFA, nonch\u00e9 campionato e Coppa delle Coppe, rispettivamente nelle stagioni 1976-1977 e 1983-1984, raggiunse nella stagione 1989-1990 l'allora record di titoli vinti in Coppa UEFA (nota come Europa League dall'edizione 2009-2010), diventando la prima squadra italiana a farlo e, tre anni pi\u00f9 tardi, la prima in assoluto a vincere tale competizione per la terza volta: tale traguardo \u00e8 il massimo ottenuto da una formazione italiana, un primato che condivide con l'Inter, mentre in ambito confederale \u00e8, assieme ai succitati meneghini, agli inglesi del e gli spagnoli dell', seconda dietro ai soli spagnoli del (6).\nUlteriormente la Juventus divenne la prima squadra italiana a conquistare la Supercoppa UEFA (1984) e, nel dicembre del 1985, la prima europea a vincere la Coppa Intercontinentale sotto la rinnovata formula introdotta cinque anni prima dal comitato organizzatore UEFA-CONMEBOL. Nel gennaio 1997 centr\u00f2 per la prima volta il \"treble\" di successi internazionali con i suoi trionfi in Champions League 1995-1996, Coppa Intercontinentale e Supercoppa UEFA 1996.\nInfine \u00e8 una delle quattro squadre italiane \u2014 assieme a , e \u2014 ad avere vinto la Coppa Intertoto, competizione messa in palio dalla confederazione europea dal 1995 al 2008.\nDalla sua affiliazione alla Federazione Italiana Foot-Ball (1900), solo negli anni 1890 (dove disput\u00f2 un solo campionato) e 1910 (solo sei, in ragione della sospensione alle attivit\u00e0 federali per il coinvolgimento del Paese nella prima guerra mondiale) il club non ha vinto alcun trofeo ufficiale maschile, un primato nazionale inferiore solo a quello dell'Inter (quest'ultima priva di successi soltanto negli anni 1940). Ciononostante i suoi periodi pi\u00f9 vittoriosi sono essenzialmente cinque: il sopracitato Quinquennio d'oro degli anni 1930, l'era del Trio Magico (1957-1961), la presidenza di Giampiero Boniperti (principalmente tra 1971 e 1986), il periodo della (1994-2006) e la presidenza di Andrea Agnelli (principalmente dal 2011); gli anni 2010 annoverano il maggiore numero di trofei vinti dalla Juventus, diciotto, seguiti \"ex aequo\" dagli anni 1980 e 1990 (undici ciascuno).\nCompetizioni ufficiali.\n70 trofei\nCompetizioni nazionali.\n59 trofei\nSettore giovanile.\nLa sezione giovanile della Juventus \u00e8 una delle pi\u00f9 vittoriose della sua categoria sia a livello nazionale (potendo vantare 9 titoli di campione d'Italia) sia internazionale, con pi\u00f9 di 100 trofei ufficiali, tra i quali alcuni relativi alle competizioni pi\u00f9 importanti al mondo nella categoria. Finalista del Blue Stars/FIFA Youth Cup nel 1962, nell'agosto del 2007 la squadra Under-19 della Juventus partecip\u00f2 all'edizione inaugurale della Champions Youth Cup in Malaysia, sorta di campionato mondiale per club giovanili organizzato dal G-14, classificandosi al secondo posto finale con la miglior difesa del torneo.\nSquadra Under-19 (Primavera).\nA livello nazionale la Primavera della Juventus partecipa al campionato giovanile Under-19, competizione in cui \u00e8 la quarta squadra per titoli vinti (4), e alla Coppa Italia di categoria, competizione in cui risulta terza (a pari merito con Roma) per numero di vittorie (4). Inoltre detiene il primato di trionfi nella Supercoppa Primavera (3). In ambito internazionale partecipa ogni anno al Torneo di Viareggio, uno dei tornei giovanili pi\u00f9 prestigiosi al mondo, riconosciuto ufficialmente da CONI, FIFA, FIGC e UEFA. Nella citata competizione vanta il primato di vittorie consecutive (tre dal 2003 al 2005) nonch\u00e9 quello di finali raggiunte consecutivamente (quattro, disputate nel periodo tra il 2003 e il 2006).\nComplessivamente a tutto il 2016 la Juventus occupa a pari merito con il Milan il primo posto generale per numero di trofei vinti nel torneo (9), oltre ad avere disputato la finale in quattordici edizioni, preceduta in questa speciale classifica solo dal Milan (16) e dalla (15). La Juventus detiene anche il primato di vittorie nel Torneo Memorial Filippo De Cecco con 3 successi su 5 edizioni disputate.\nSquadra Under-18.\nLa Squadra Berretti partecipa ogni anno al campionato nazionale della categoria, competizione dove \u00e8 quarta tra le squadre col maggior numero di vittorie (3, a pari merito con la Fiorentina).\nSquadre Under-17 (Allievi).\nLa divisione giovanile Allievi \u00e8 suddivisa in due formazioni di calciatori tra i 15 e 17 anni d'et\u00e0. Nella gerarchia delle squadre calcistiche giovanili italiane \u00e8 posta prima dei Giovanissimi.\nAllievi Nazionali.\nLa Squadra Allievi Nazionali partecipa al torneo nazionale della categoria, che ha vinto nella stagione 2005-2006, e al Torneo Internazionale \"Maggioni-Righi\", dove ha il primato di trofei vinti (5) e ha anche il maggior numero di presenze (24). La Juventus \u00e8 prima nella graduatoria per vittorie nel Torneo Citt\u00e0 di Arco \u2014 una delle principali manifestazioni a livello Under-16 \u2014 con 7 titoli in bacheca e detiene anche il primato di finali disputate nel torneo (10).\nLa Juventus \u00e8 il secondo club di maggiore successo (6 titoli) dopo l'Inter (a quota 8 vittorie) nel Torneo Internazionale Carlin's Boys, uno dei principali campionati al mondo a livello U-17 riconosciuti dalla FIFA, nonch\u00e9 il pi\u00f9 antico campionato giovanile organizzato in Italia. Inoltre la Juventus detiene il primato di finali raggiunte nella competizione (16).\nRiconoscimenti.\nSi riporta una lista di diversi premi e riconoscimenti, in ordine cronologico, conferiti alla Juventus da parte delle organizzazioni calcistiche, storico-sportive e di stampa in base ai suoi risultati sportivi nel corso degli anni."}
{"id": "567167", "revid": "48344", "url": "https://it.wikipedia.org/wiki?curid=567167", "title": "Zona del cuoio", "text": ""}
{"id": "567168", "revid": "21079", "url": "https://it.wikipedia.org/wiki?curid=567168", "title": "Spazio duale continuo", "text": ""}
{"id": "567186", "revid": "54666", "url": "https://it.wikipedia.org/wiki?curid=567186", "title": "Superstrada Firenze-Pisa-Livorno", "text": ""}
{"id": "567194", "revid": "54666", "url": "https://it.wikipedia.org/wiki?curid=567194", "title": "Torretta Radiofonica Berlino", "text": ""}
{"id": "567196", "revid": "245802", "url": "https://it.wikipedia.org/wiki?curid=567196", "title": "Paperiade", "text": "Paperiade \u00e8 una parodia a fumetti della \"Iliade\", originariamente pubblicata sui numeri di \"Topolino\" 202, 203 e 204 nel 1959. La sceneggiatura \u00e8 di Guido Martina, i disegni di Luciano Bottaro.\nTrama.\nLa storia \u00e8 ambientata ai giorni nostri, e narra il \"rapimento\" di una \"dama\" e lo scontro per la sua riconquista: in realt\u00e0 non si tratta di una dama in carne ed ossa, bens\u00ec di una scacchiera appartenente a Zio Paperone, con la magica virt\u00f9 del raddoppio dei chicchi di riso (mettendone 1 sulla prima casella, ne compaiono 2 sulla seconda, 4 sulla terza e cos\u00ec via). Gastone riesce a sottrarla con l'inganno, per poi recarsi nell'isoletta del Pacifico nota come \"Terra d'Olio\" insieme alla Banda Bassotti: i ladri sono forti dell'offerta di 1 milione di dollari fatta dall\"'Anonima riserie bisestili\" per la dama. \nAlla \"riconquista\" della dama sono votati Zio Paperone, Paperino (che per buona parte del tempo crede che la dama sia Paperina), Qui Quo e Qua, Pippo e poi anche Archimede Pitagorico, con l'aiuto di una trib\u00f9 di poveri selvaggi in fabbisogno di perline, specchietti e cianfrusaglie."}
{"id": "567203", "revid": "1543377", "url": "https://it.wikipedia.org/wiki?curid=567203", "title": "Like a Prayer (album)", "text": "Like a Prayer \u00e8 il quarto album in studio della cantante statunitense Madonna, pubblicato nel 1989 dalla Sire Records.\nMadonna lavor\u00f2 sull'album con Stephen Bray, Patrick Leonard e Prince, mentre coscrisse e coprodusse tutte le canzoni. La cantante descrisse l'album come una raccolta di canzoni \"su mia madre, mio padre e legami con la mia famiglia\". L'album \u00e8 dedicato a sua madre, che mor\u00ec quando era giovane. Il 1988 fu un anno tranquillo nel campo delle registrazioni per Madonna. Nella sua vita, invece, molte cose cambiarono. Il matrimonio tra la cantante e l'attore statunitense Sean Penn naufrag\u00f2, lei comp\u00ec trent'anni, la stessa et\u00e0 che aveva la madre quando mor\u00ec, inoltre i suoi lavori da attrice ricevettero solo commenti negativi. Questo port\u00f2 ad un tumulto emotivo e ad un periodo di profonde riflessioni, soprattutto riguardo alla morte della madre e alla sua fede cattolica. Con questo disco l'artista cambi\u00f2 la sua immagine, mostrandosi con un look pi\u00f9 maturo e sobrio, sfoggiando capelli bruni, in netta contrapposizione con il look usato nel precedente album, \"True Blue\", uscito tre anni prima.\nL'album utilizza strumenti dal vivo e incorpora elementi dance, funk, gospel e soul in uno stile pop pi\u00f9 generale. Madonna attinse alla sua educazione cattolica a partire dalla traccia che d\u00e0 il titolo all'album, che fu anche pubblicata come primo singolo. I testi riguardano i temi dell'infanzia e dell'adolescenza di Madonna, come la morte di sua madre in \"Promise to Try\", l'importanza della famiglia in \"Keep It Together\" e il suo rapporto con suo padre in \"Oh Father\". La popstar predica anche l'\"empowerment\" femminile in \"Express Yourself\".\n\"Like a Prayer\" ricevette il plauso della critica, con \"Rolling Stone\" che lo descrisse \"vicino all'arte come la musica pop\". Commercialmente ebbe un successo internazionale, raggiungendo la vetta delle classifiche in pi\u00f9 paesi e fu certificato quadruplo disco di platino negli Stati Uniti dalla Recording Industry Association of America. Dall'album furono estratti sei singoli: \"Like a Prayer\", \"Express Yourself\", \"Cherish\", \"Oh Father\", \"Dear Jessie\" e \"Keep It Together\". La title track divenne il settimo successo numero uno di Madonna nella classifica generale di \"Billboard\", mentre \"Express Yourself\" e \"Cherish\" raggiunsero il picco al numero due e \"Keep It Together\" divenne uno dei primi dieci successi. In tutto il mondo, l'album vendette oltre 15 milioni di copie.\nCon i video musicali di accompagnamento dei singoli Madonna promosse la sua creativit\u00e0 e divenne nota come figura di spicco nel formato. Il video musicale di \"Like a Prayer\" scaten\u00f2 molte polemiche per l'uso dell'iconografia cattolica, come stimmate e croci in fiamme, mescolata alle immagini di un sogno di fare l'amore con un santo, portando il Vaticano a emettere una condanna. Il disco fu seguito dal rivoluzionario \"Blond Ambition Tour\". Alla fine degli anni Ottanta fu nominata \"Artist of the Decade\" da diverse pubblicazioni.\nMadonna descrisse questo album come una collezione di canzoni che riguardano \"mia madre, mio padre e i miei legami familiari. Ho avuto molto coraggio nel produrlo [...] emotivamente \u00e8 stato per me un vero disco di formazione, ho dovuto cercare molto dentro di me, e l'album riflette proprio questo. Non ho provato affatto ad addolcire nulla, ho semplicemente scritto quello che sentivo in quel momento.\"\nConcezione e produzione.\nIl 1988 \u00e8 stato un anno tranquillo sul fronte della registrazione per Madonna. In seguito alla mancanza di successo critico e commerciale del suo film del 1987 \"Who's That Girl\", ha recitato nella produzione di Broadway \"Speed-the-Plough\". Tuttavia, le recensioni sfavorevoli ancora una volta le hanno causato disagio. Il suo matrimonio con l'attore Sean Penn \u00e8 terminato e la coppia ha chiesto il divorzio nel gennaio 1989. Madonna aveva anche compiuto 30 anni, un anno rimosso dall'et\u00e0 in cui sua madre era morta, e quindi la cantante ha vissuto pi\u00f9 tumulti emotivi.\nHa commentato per il numero di maggio 1989 di \"Interview\" che la sua educazione cattolica ha sempre suscitato in lei un senso di colpa:\nPerch\u00e9 nel cattolicesimo sei un peccatore nato e sei un peccatore per tutta la vita. Non importa come cerchi di allontanartene, il peccato \u00e8 sempre dentro di te. Era questa paura che mi perseguitava; mi scherniva e mi faceva male in ogni momento. La mia musica \u00e8 stata probabilmente l'unica distrazione che ho avuto.\n\u00c8 arrivata alla conclusione che, mentre lei e i suoi fan stavano crescendo, era giunto il momento per lei di allontanarsi dall'appello dei teenager per un pubblico pi\u00f9 vasto, e incassare la longevit\u00e0 del mercato degli album. Sentendo il bisogno di provare qualcosa di diverso, Madonna voleva che il suono del suo nuovo album indicasse ci\u00f2 che poteva essere popolare nel mondo della musica.&lt;\nPer le idee liriche della traccia che d\u00e0 il titolo all'album, ha scelto argomenti che fino a quel momento erano stati meditazioni personali mai condivise con il pubblico in generale; ha detto alla rivista \"SongTalk\" \"In passato ho scritto molte canzoni che [hanno rivelato il mio io interiore], ma ho sentito che erano troppo oneste o troppo spaventose e ho deciso di non registrarle\".\nDecise di adottare un approccio pi\u00f9 adulto e sofisticato; pensierosa, pass\u00f2 al setaccio i suoi diari e diari personali e inizi\u00f2 a considerare le sue opzioni. Ha ricordato: \"Che cosa volevo dire? Volevo che l'album e la canzone parlassero con le cose nella mia mente. \u00c8 stato un periodo complesso della mia vita.\"\nAveva in mente alcune cose, inclusa lei relazione travagliata con suo marito, l'attore Sean Penn, la sua famiglia, sua madre perduta e persino la sua fede in Dio.\nLike a Prayer prende il nome dall'influenza del cattolicesimo sulla prima infanzia di Madonna e sulle sue lotte con la religione; \"Il tema del cattolicesimo imperversa\", ha affermato. \"Sono io alle prese con il mistero e la magia che lo circonda. Il mio cattolicesimo \u00e8 costantemente sconvolto.\"\nLe sessioni di registrazione si sono svolte dal settembre 1988 al gennaio 1989.\nIl 27 gennaio 1989, un comunicato stampa di The Albany Herald affermava che l'album includeva \"una serie di brani dance\", ma osservava che \"gran parte del materiale [...] ha un tono personale\".\nLa cantante lo descrisse come una raccolta di canzoni \"su mia madre, mio padre e legami con la mia famiglia. [...] C'\u00e8 voluto un sacco di coraggio per farlo\".\nHa anche detto che fino ad oggi sarebbe stato il suo lavoro \"pi\u00f9 diverso\"; \"\u00c8 stato un vero record di maturit\u00e0 per me emotivamente, ho dovuto fare molta ricerca nell'anima e penso che sia un riflesso di quel [...] che non ho provato a rivestire di caramelle o renderlo pi\u00f9 appetibile per il consumo di massa, ho scritto quello che ho sentito \".\nHa detto alla rivista Rolling Stone \"In passato, i miei dischi tendevano ad essere un riflesso delle influenze attuali. Questo album parla pi\u00f9 delle influenze musicali passate\"..\nHa scelto di collaborare con Stephen Bray e Patrick Leonard, con i quali aveva collaborato al suo precedente album in studio \"True Blue\" (1986) e alla colonna sonora \"Who's That Girl\" (1987).\nSia Bray che Leonard volevano portare il loro stile unico nel progetto e hanno sviluppato musica completamente diversa per la title track. Alla fine, Madonna sent\u00ec che la musica che le era stata presentata da Leonard era pi\u00f9 interessante e inizi\u00f2 a lavorare con lui. Secondo la cantante, Leonard stava anche affrontando un tumulto emotivo; \"Lavoravo con Pat, che era anche in uno stato mentale molto oscuro, e lavoravamo in un posto molto isolato nella Valle\".\nIl 6 gennaio 1989, a seguito di una dichiarazione di divorzio annullata alla fine del 1987 e di numerosi combattimenti pubblicizzati, uno dei quali port\u00f2 a una pena detentiva di 60 giorni, Madonna e Sean Penn presentarono domanda di divorzio.\nIl resto delle canzoni sono state scritte entro due settimane; con \"Like a Prayer\", \"Cherish\" e \"Spanish Eyes\" scritti nella prima settimana.\nSecondo Leonard, \"abbiamo scritto una canzone al giorno e non le abbiamo cambiate. E spesso la voce che ha fatto \u00e8 stata la voce principale, non abbiamo nemmeno cambiato la voce principale. Ecco. Ha cantato. \u00c8 stato fatto \".\nLeonard dice, sul lavorare con Madonna in Like a Prayer:\nCominciava a scrivere testi e spesso c'era una melodia implicita. Avrebbe iniziato con quello e si sarebbe discostato da esso. O se non ci fosse altro che un cambio di accordo, avrebbe inventato una melodia. Ma, molte volte nella mia scrittura c'\u00e8 una melodia implicita o ho anche qualcosa in mente. Ma di certo non ne ha bisogno. [...] Avrebbe scritto i testi entro un'ora, lo stesso tempo che mi ci \u00e8 voluto per scrivere la musica, e poi l'avrebbe cantata. Facevamo alcune armonie, cantava alcune parti di armonia, e di solito alle tre o alle quattro del pomeriggio, se ne va.\nL'artista Prince ha suonato la chitarra in tre brani dell'album \"Like a Prayer\", \"Keep It Together\" e \"Act of Contrition\", anche se \u00e8 rimasto non accreditato. Prince e Madonna hanno anche lavorato insieme sulla traccia \"Love Song\". La canzone \u00e8 stata registrata al Prince's Studio di Paisley Park; \"Siamo stati amici e abbiamo parlato di lavorare insieme, quindi sono andata a Minneapolis per scrivere alcune cose con lui, ma l'unica cosa che ho davvero scavato era 'Love Song' [...] Abbiamo finito per scriverlo a distanza, perch\u00e9 io doveva essere a Los Angeles e non poteva lasciare Minneapolis, e francamente non sopportavo Minneapolis. Quando ci andai, era come 20 gradi sotto lo zero, ed era davvero desolato. Era miserabile e non potevo scrivere o lavorare in quelle circostanze \", ricorda Madonna.\nCopertina e sessioni fotografiche.\nPer la grafica, la cantante ha scelto di lavorare con il fotografo Herb Ritts. Inizialmente, le foto della sessione con Ritts dovevano anche essere usate per l'imballaggio del singolo principale.\nPer il servizio fotografico, decise di tingere i capelli biondi di castano; ha commentato \"Adoro i capelli biondi, ma fa davvero qualcosa di diverso per te. Mi sento pi\u00f9 radicata quando ho i capelli scuri. \u00c8 inspiegabile. Mi sento anche pi\u00f9 italiana quando i miei capelli sono scuri\".\nLa copertina presenta un primo piano del ventre nudo della cantante, che indossa un paio di jeans.\nLa copertina \u00e8 stata vista come un riferimento a Sticky Fingers dei The Rolling Stones.\nLe confezioni delle prime stampe di CD, cassette e LP sono state profumate con oli di patchouli per simulare l'incenso della chiesa.\nUn pubblicista della Warner Bros. Records ha rivelato che questa era stata l'idea della cantante; \"Voleva creare un sapore degli anni '60 e della chiesa. Voleva creare una sensazione sensuale che si potesse sentire e annusare\".\nLe prime pressioni includevano anche un inserto con linee guida sul sesso sicuro e un avvertimento sui pericoli dell'AIDS, per cui Madonna aveva perso degli amici.\nLa sua inclusione fu decisa dopo che Warner Bros. aveva acconsentito a pubblicare un album del comico Sam Kinison l'anno prima, sebbene avesse affermato che l'AIDS proveniva da uomini gay coinvolti nella bestialit\u00e0.\nMadonna ha dedicato l'album a \"Mia madre, che mi ha insegnato a pregare\".\nComposizione.\nLa canzone che apre il disco \u00e8 \"Like a Prayer\", che \u00e8 la prima canzone scritta da Madonna per l'album. La cantante la descrive come la canzone di una ragazza appassionata \"cos\u00ec innamorata di Dio, tanto da rappresentare quasi l'unica figura maschile della sua vita\". Si tratta di una canzone pop rock con influenze della musica gospel. Il ritornello contiene voci di sottofondo che accrescono la natura spirituale della canzone, mentre la chitarra rock mantiene il suono oscuro e misterioso. \"Express Yourself\" parla del rifiuto dei piaceri materiali attraverso l'accettazione di quel che \u00e8 pi\u00f9 giusto per se stessi. Attraverso tutto il testo \u00e8 possibile rintracciare un ricco sottotesto, che rimanda anche all'acquisizione del potere da parte delle donne. Madonna afferm\u00f2 che la canzone \u00e8 un tributo alla Sly &amp; the Family Stone. La terza canzone \"Love Song\", \u00e8 un duetto con il cantante Prince; una strofa della canzone verr\u00e0 poi utilizzata di nuovo da Madonna nel brano \"Hung Up\", pubblicato nel 2005. La canzone \u00e8 stata co-prodotta da entrambi i cantanti. La presenza di Prince nel disco comunque \u00e8 costante, il cantante suona, infatti, la chitarra elettrica in \"Like a Prayer\", \"Keep It Together\" e \"Act of Contrition\".\n\"Till Death Do Us Part,\" che inizialmente era intitolata \"State of Matrimony\" \u00e8 una ballata inquieta che parla della dissoluzione del matrimonio tra Madonna e Sean Penn Il testo descrive un matrimonio distrutto dall'alcolismo, da violenti scontri e da un marito possessivo. La canzone che segue, \"Promise to try\" Madonna la dedica alla madre. Il disco stesso \u00e8, comunque, dedicato alla madre, morta di cancro quando la cantante aveva solo cinque anni. In una parte della canzone la cantante si chiede se la madre \"riesce a sentire la mia voce di notte quando la chiamo?\". Pi\u00f9 avanti un adulto sembra ammonire una bambina dicendo: \"bambina, non dimenticare il suo volto/ non lasciare che il ricordo giochi con la tua mente/ lei \u00e8 un sorriso sbiadito, congelato dal tempo\". La sesta traccia del disco \u00e8 \"Cherish\" che ruota attorno ai temi dell'amore e delle relazioni amorose, attraverso il richiamo della tragedia di William Shakespeare Romeo e Giulietta. Nel testo della canzone Madonna parla della devozione nei confronti del proprio uomo e del desiderio di averlo sempre al proprio fianco. \n\"\" Like a Prayer \" riguarda l'influenza del cattolicesimo nella mia vita e la passione che provoca in me. In queste canzoni ho a che fare con questioni specifiche che significano molto per me. un'assimilazione di esperienze che ho avuto nella mia vita e nelle mie relazioni. Ho preso pi\u00f9 rischi con questo album di quanto non abbia mai fatto prima, e penso che la crescita mostri.\" \nA \"Cherish\" segue \"Dear Jessie\", che secondo Rikky Rooksby suona pi\u00f9 come una ninnananna che come una canzone pop. Nella canzone si incoraggia una bambina, \"Jessie\" appunto, ad usare l'immaginazione. Nella canzone si rintraccia un paesaggio psichedelico con elefanti rosa che vagano con lune che danzano e sirene. La canzone \"Oh Father\" parla della presenza di figure maschili autoritarie nella vita di Madonna, in particolare la cantante fa riferimento al suo rapporto con il padre, Tony Ciccone Secondo Randy Taraborrelli, attraverso \"Till Death Do Us Part\", \"Promise To Try\" e \"Oh Father\" Madonna ha cercato di \"liberarsi di alcuni demoni personali\". \"Keep It Together\" riguarda l'importanza di tenere unita la famiglia. Commentando la canzone, Madonna ha affermato che la sua famiglia le ha sempre permesso di avere stabilit\u00e0 nella propria vita. La canzone \"Spanish Eyes\" probabilmente \"affronta il problema (ancora taboo a quel tempo) dell'AIDS. La canzone che chiude il disco \u00e8 \"Act of Contriction\" che vede Madonna recitare la preghiera cattolica Atto di dolore, alla fine la canzone sfocia in un monologo in cui Madonna si arrabbia perch\u00e9 a lei \u00e8 negata la prenotazione ad un ristorante.\nEsecuzioni dal vivo.\nTutti i singoli estratti (tranne \"Dear Jessie\") sono stati inseriti nel Blond Ambition Tour. Soltanto due di essi per\u00f2 saranno inseriti in altri tour della cantante: \"Express Yourself\" \u00e8 uno dei brani della cantante pi\u00f9 ripetutamente eseguito durante i suoi tour, viene infatti inserita nelle scalette del Girlie Show, del Re-Invention Tour, del MDNA Tour e del Madame X Tour, in una versione a cappella; anche \"Like a Prayer\" viene interpretata durante il \"Re-Invention Tour\", inoltre compare nella scaletta dello Sticky &amp; Sweet Tour (in una versione dance, contenente un campionamento di \"Feels like home\" di Meck e per l'occasione chiamata \"Like a Prayer 2008\"), dell'MDNA Tour e del Madame X Tour.\nFormazione.\nLe informazioni sui crediti provengono dal booklet del cd:\nSuccesso commerciale.\n\"Like a Prayer\" arriv\u00f2 al primo posto in classifica pressoch\u00e9 ovunque.\nNegli Stati Uniti divenne il terzo album di Madonna ad arrivare alla prima posizione della \"Billboard\" 200, venendo certificato con 4 dischi di platino corrispondenti a 4 milioni di copie vendute (ad oggi le vendite sono arrivate a 5.2 milioni).\nAnche nel Regno Unito il successo fu grande, arrivando al primo posto in classifica e venendo certificato con 4 dischi di platino. Attualmente l'album ha venduto 1.270.000 copie nel paese..\nAd oggi l'album ha venduto 15 milioni di copie nel mondo."}
{"id": "567204", "revid": "439724", "url": "https://it.wikipedia.org/wiki?curid=567204", "title": "Prefab Sprout", "text": "I Prefab Sprout sono un gruppo musicale inglese di genere pop rock formato nel 1982.\nGrazie ai brani composti dal leader Paddy McAloon, il gruppo raggiunse un certo successo negli anni ottanta.\nStoria dei Prefab Sprout.\nPartiti come gruppo sperimentale, nonostante l'appoggio della critica ed il buon riscontro commerciale di alcuni singoli, la band non raggiunse mai le grandi masse e rimase allo status di \"cult band\".\nIl nome del gruppo si pu\u00f2 tradurre in italiano come \"germoglio prefabbricato\". Stando a quanto riportato su \"British Hit Singles &amp; Albums\", esso deriva da un verso di una canzone di Nancy Sinatra e Lee Hazlewood, intitolata \"Jackson\", che diceva \u00abWe got married in a fever, hotter than a pepper sprout\u00bb, le cui parole finali vennero tramutate in \"prefab sprout\".\nTra i loro brani pi\u00f9 celebri si ricordano \"When Love Breaks Down\", \"Appetite\", \"Cars and Girls\" e \"The King of Rock'n' Roll.\"\nNel maggio 2003 con etichetta Liberty Records viene pubblicato l'album, \"I Trawl the Megahertz\", come album solista di Paddy McAloon. Successivamente nel febbraio 2019 con etichetta Sony Music ed una nuova copertina \u00e8 stato ristampato l'album con il nome Prefab Sprout, come inizialmente previsto.\nIl 7 ottobre 2013, per l'etichetta Icebreakers Records viene pubblicato il nono album, intitolato \"Crimson/Red\". Tutti i brani sono stati scritti ed interamente suonati da Paddy McAloon."}
{"id": "567205", "revid": "661526", "url": "https://it.wikipedia.org/wiki?curid=567205", "title": "Cult band", "text": "Nella musica, col termine cult band si intende un gruppo musicale che, pur non avendo raggiunto il successo nel grande pubblico, gode tuttavia di grande considerazione fra i propri ammiratori o della critica.\nLe \"cult band\" possono poi diventare, o essere stati, un tempo, gruppi di notevole successo commerciale.\nFra gli esempi del primo tipo si possono citare Soundgarden, U2 o R.E.M.: si tratta di gruppi che hanno raggiunto un notevole successo commerciale, ma solo dopo diversi anni di carriera.\nFra le \"cult band\" del secondo tipo \u00e8 particolarmente rappresentativo il caso dei The Kinks, o degli australiani The Church: entrambi questi gruppi hanno raggiunto nei primi anni di carriera le vette della Hit parade americana, scegliendo poi di produrre musica diretta ad un pubblico pi\u00f9 ristretto di estimatori.\nUn esempio di \"cult band\" che ha ottenuto un grande riscontro critico sono i Velvet Underground, mentre un esempio di \"cult band\" che \u00e8 riuscita a ritagliarsi una buona fetta di fan e ammiratori sono i Rush.\nAltre \"cult band\", pi\u00f9 tipicamente, non hanno mai avuto enorme risonanza mediatica, producendo una musica considerata \"di nicchia\" ma hanno comunque raggiunto notevoli traguardi anche commerciali. Fra questi gruppi si possono citare gli H\u00fcsker D\u00fc o pi\u00f9 recentemente i Nine Inch Nails. Sono generalmente considerati \"cult band\" anche gruppi di generi estremi, come i Brujeria, gli Anal Cunt, i Mayhem o GG Allin.\nSpesso le \"cult band\" si contraddistinguono per avere uno stile musicale individuabile o per la produzione di musica \"di genere\". Fra le \"cult band\" con queste caratteristiche si possono citare a titolo di esempio i Cocteau Twins, i Dead Can Dance ed i Cure rispettivamente per i generi Dream pop e Dark rock o i Grateful Dead per il rock psichedelico.\nAltro elemento caratterizzante delle \"cult band\" \u00e8 la capacit\u00e0 di fidelizzare i fans, fidelizzazione che, in taluni casi, sopravvive allo scioglimento del gruppo. Non sono rari, in tal senso, i casi di gruppi che hanno visto addirittura aumentare il numero dei loro estimatori dopo il loro scioglimento. Esempi di questo tipo possono essere i Pixies o i Black Flag."}
{"id": "567206", "revid": "834", "url": "https://it.wikipedia.org/wiki?curid=567206", "title": "Odf", "text": ""}
{"id": "567208", "revid": "59768", "url": "https://it.wikipedia.org/wiki?curid=567208", "title": "Open document format", "text": ""}
{"id": "567210", "revid": "228587", "url": "https://it.wikipedia.org/wiki?curid=567210", "title": "Federico Barbaro", "text": "Biografia.\nEmessa la professione religiosa nel 1931, dopo gli studi filosofici alla Gregoriana di Roma, nel 1935 fu inviato missionario in Giappone.\nOrdinato presbitero a Tokyo nel 1941, si dedic\u00f2 all'insegnamento. Dal 1950 al 1956 diresse l'editrice salesiana \"Don Bosco Sha\" di Tokyo, che port\u00f2 a notevole sviluppo, e la rivista \"Katorikku Seikatsu\" (vita cattolica).\nHa al suo attivo oltre 120 pubblicazioni e 2000 articoli. Il suo nome \u00e8 soprattutto legato alla versione completa della Sacra Scrittura in lingua popolare giapponese moderna."}
{"id": "567215", "revid": "290948", "url": "https://it.wikipedia.org/wiki?curid=567215", "title": "Alesatura", "text": "L'alesatura \u00e8 una lavorazione meccanica per correggere lievemente l'assialit\u00e0 e il diametro dei fori, chiamato \"alesaggio\", precedentemente realizzati con il trapano. Si esegue a mano con gli alesatori montati sul giramaschi oppure a macchina con l'alesatrice.\nIl moto rotatorio dell'alesatore aumenta il diametro del foro e lo porta pian piano al valore corretto, eventualmente variando la posizione dell'asse. Per alesare fori cilindrici e conici all'utensile viene impresso un moto di traslazione parallela all'asse.\nCaratteristiche.\nL'alesatura \u00e8 un'operazione di finitura leggera, che viene eseguita utilizzando un utensile multitagliente in grado di lavorare fori con un'elevata precisione, inoltre si ottengono ottime finiture superficiali e tolleranze dimensionali strette, le quali sono ottenute con un'elevata velocit\u00e0 d'avanzamento, ma questa lavorazione deve essere eseguita con un foro prelavorato entro limiti stretti, dato che la profondit\u00e0 del taglio radiale dell'utensile deve essere piccola.\nAlesatura a mano.\nSi usano alesatori a mano con codolo ad attacco quadro montati sul giramaschi a manubrio, meglio se regolabile. Si accosta l'imbocco dell'utensile al foro e lo si introduce con attenzione di una quantit\u00e0 sufficiente a garantirne la guida e l'assialit\u00e0, poi si ruota l'utensile in senso orario applicando una leggera spinta parallela all'asse per agevolare la traslazione nel foro che deve procedere con regolarit\u00e0 e senza strappi o impuntamenti. Nel caso di fori passanti bisogner\u00e0 procedere sin quando l'utensile non sia completamente uscito dalla parte opposta; per i fori ciechi bisogner\u00e0 invece impiegare una serie di alesatori di diametro via via crescente. La lubrificazione con olio da taglio o altro opportuno lubrificante \u00e8 sempre consigliata, soprattutto nel caso di fori lunghi o qualora s'intenda allargare sensibilmente il diametro. A fine lavoro si ripulisce tutto con aria compressa assicurandosi che il truciolo sia completamente evacuato.\nPer fori a sezione quadrata o rettangolare o comunque non rotonda si usano speciali alesatori chiamati brocce e l'operazione prende il nome di brocciatura."}
{"id": "567218", "revid": "188717", "url": "https://it.wikipedia.org/wiki?curid=567218", "title": "Aggetto", "text": ""}
{"id": "567223", "revid": "17654", "url": "https://it.wikipedia.org/wiki?curid=567223", "title": "Johann Adolph Hasse", "text": ""}
{"id": "567225", "revid": "287204", "url": "https://it.wikipedia.org/wiki?curid=567225", "title": "Fuga di un piano", "text": ""}
{"id": "567230", "revid": "56620", "url": "https://it.wikipedia.org/wiki?curid=567230", "title": "Emil Adolf Von Behring", "text": ""}
{"id": "567232", "revid": "2074539", "url": "https://it.wikipedia.org/wiki?curid=567232", "title": "Idlewild (gruppo musicale)", "text": "Gli Idlewild sono una indie rock band scozzese di Edimburgo formatasi nel dicembre del 1995.\nCollocati nella sfera dell'indie rock e del post-Britpop, si contraddistinguono per un sound originale, basato su un largo uso di chitarre elettriche, che per\u00f2 non disdegna contaminazioni folk."}
{"id": "567234", "revid": "2057018", "url": "https://it.wikipedia.org/wiki?curid=567234", "title": "Defibrillatore", "text": "Il defibrillatore \u00e8 un dispositivo che rileva, ed eventualmente riconosce, le alterazioni del ritmo cardiaco, ed eroga, se necessario e possibile, una scarica elettrica al cuore, definita defibrillazione, per ristabilirne la normale attivit\u00e0 elettrica, mediante l\u2019intervento di un generatore di impulsi.\nStoria.\nIl primo defibrillatore portatile fu costruito in Irlanda del Nord da Frank Pantridge per un utilizzo soprattutto in ambiente extra-ospedaliero; il suo peso era di circa 50\u00a0kg, difficile da trasportare.\nFunzionamento.\nLo scopo della defibrillazione \u00e8 di annullare, con una forte corrente elettrica, l'attivit\u00e0 elettrica del cuore attraverso la depolarizzazione simultanea di gran parte delle cellule del miocardio. I \"pacemaker\" naturali del cuore possono cos\u00ec riprendere la loro normale attivit\u00e0.\nTipologie.\nEsistono principalmente due tipologie di defibrillatori: quelli impiantabili nell'organismo, che hanno funzionamento automatico, e quelli esterni, che possono avere funzionamento manuale o semiautomatico.\nIl defibrillatore impiantabile, o ICD, rileva l'attivit\u00e0 elettrica del cuore, discriminando in maniera autonoma tra aritmie sopraventricolari e aritmie ventricolari, e genera piccoli impulsi elettrici che possono eseguire una defibrillazione o fornire una stimolazione cardiaca fisiologica.\nI defibrillatori manuali sono usati da personale sanitario addestrato, ed erogano la scarica elettrica sotto comando dell'operatore, che pu\u00f2 valutare attraverso un monitor il tracciato elettrocardiografico e regolarne l'energia (in Joule).\nI defibrillatori semiautomatici (il cosiddetto DAE) sono in grado di analizzare e riconoscere automaticamente il segnale elettrocardiografico, e permettono l\u2019erogazione della scarica sotto comando di un operatore unicamente quando viene riconosciuto un ritmo defibrillabile."}
{"id": "567237", "revid": "1226838", "url": "https://it.wikipedia.org/wiki?curid=567237", "title": "Maurizio Millenotti", "text": "Vincitore del David di Donatello nel 1999 per \"La leggenda del pianista sull'oceano\" e nel 2013 per \"La migliore offerta\". Nominato all'Oscar in due occasioni per i film \"Otello\" (1986) e \"Amleto\" (1990), entrambi diretti da Franco Zeffirelli."}
{"id": "567238", "revid": "125180064", "url": "https://it.wikipedia.org/wiki?curid=567238", "title": "Breda Mod. 30", "text": "Il fucile mitragliatore Breda Modello 30 fu in dotazione dal 1931/1932 fino al 1946 (negli ultimi 3 anni alle unit\u00e0 di fanteria destinate al servizio di sicurezza interno) come arma collettiva della squadra fucilieri del Regio Esercito.\nSviluppo.\nDopo la prima guerra mondiale, negli anni venti il Regio Esercito sostitu\u00ec la mitragliatrice SIA Mod. 1918 con nuove armi: la Fiat Mod. 24 e la Breda Mod. 5C vennero scelte per il ruolo di mitragliatrici leggere. Una versione della seconda, la Breda Mod. 5G, alleggerita e dotata di bipiede, venne scelta come fucile mitragliatore, preferita a un modello delle acciaierie di Terni, come anche al ZB vz. 26 cecoslovacco, dal quale poi sarebbe derivato il famoso mitragliatore britannico Bren. Dal Mod. 5G deriv\u00f2 direttamente il Breda Mod. 30, adottato nelle forze armate italiane nel 1930 e mantenuto in servizio fino al 1945.\nNella dottrina tattica italiana della seconda met\u00e0 degli anni trenta, spiccatamente incentrata sull'aggressivit\u00e0 della fanteria, ogni squadra di fucilieri doveva disporre di un nucleo mitraglieri che, dotato di un'arma automatica leggera quale appunto il Breda mod. 30, doveva partecipare a tutte le fasi del combattimento. Quindi l'arma automatica (fucile mitragliatore) non doveva pi\u00f9 limitarsi ad appoggiare l'avanzata dei fucilieri o la loro ritirata da una posizione statica, ma prendere parte all'assalto insieme con essi, fin dentro e oltre le posizioni del nemico. Ci\u00f2 dava alla squadra fucilieri nell'assalto un notevole incremento nel volume del fuoco erogato e quindi un aumento della capacit\u00e0 di offesa, in quanto non dovevano pi\u00f9 dipendere dalle mitragliatrici pesanti collocate in postazioni fisse, ma potevano portare con s\u00e9 il fucile mitragliatore il quale provvedeva al fuoco di sostegno durante i movimenti sul terreno, cosa non ottenibile da parte dei fanti armati dei lenti fucili a otturatore girevole-scorrevole.\nTale dottrina tattica era nata durante i combattimenti della prima guerra mondiale e nel 1930 era ormai ben delinata nei vertici militari di molti Paesi; e l'Italia non volle essere da meno. Tuttavia il Breda Mod. 30 fu un'arma tutt'altro che riuscita, nonostante venisse prodotta e distribuita in grandi quantit\u00e0 e mantenuta in servizio fino al 1945.\nTecnica.\nTecnicamente il Breda Mod. 30 \u00e8 un'arma funzionale, ma complessivamente inadatta all'impiego previsto. Il suo maggior pregio era anche il suo difetto: la meccanica era precisissima, troppo per qualcosa che non deve sparare solo dentro un poligono perfettamente pulito. Il principio di funzionamento era basato sul corto rinculo della canna solidale all'otturatore, il quale \u00e8 di tipo rotante a tenoni di chiusura contrapposti. Una ghiera di acciaio blocca canna e otturatore finch\u00e9 una camma non la obbliga a ruotare, svincolando l'otturatore che prosegue la sua corsa all'indietro estraendo il bossolo e poi ritorna in avanti spinto dalla molla di riarmo, ripetendo il ciclo. L'arma spara a otturatore chiuso (il che non aiuta certo a dissipare il calore) e mediante un percussore lanciato. In teoria tale schema meccanico era logico e funzionale, ed era adottato da altre armi coeve, ma la Breda lo realizz\u00f2 con tolleranze cos\u00ec ridotte che bastava un niente (sabbia, fango, gelo, ecc.) perch\u00e9 si inceppasse e l'arma aveva bisogno di costante manutenzione.\nSi aggiunga poi che l'alimentazione delle cartucce era provvista di un meccanismo di lubrificazione delle munizioni prima di essere introdotte dall'otturatore in camera di cartuccia, al fine di favorire e aiutare l'estrazione del bossolo esploso, mediante un serbatoio di olio posto all'interno del coperchio di culatta da controllare continuamente, accorgimento del tutto singolare e superfluo che serviva solo a complicare ulteriormente le cose. In alcuni teatri operativi come quello dell'Africa settentrionale o del fronte russo, l'olio lubrificante incorporava sabbia, polvere e detriti oppure, con le temperature parecchio sotto lo zero, tendeva a solidificarsi, pregiudicando sovente l'affidabilit\u00e0 dell'arma.\nIn pi\u00f9, l'alimentazione era a caricatori di soli 20 colpi, peraltro stranamente concepiti (non erano estraibili ma incernierati al fusto dell'arma, e andavano riempiti con apposite lastrine) il che non consentiva un'autonomia di fuoco elevata; il munizionamento impiegato era lo stesso dei fucili 91. Sul caricatore poi erano poste non meno di 3 leve di comando: una per aprirlo, un'altra a bilanciere per sganciarlo dal fusto dell'arma in cui si andava ad agganciare una volta aperto, e infine una terza per sganciarlo e rimuoverlo, lasciando uno sportellino a cerniera che si poteva poi chiudere per impedire a terra o corpi estranei di entrare all'interno dell'arma. Tutta questa complessit\u00e0 non presentava, all'atto pratico, alcun vantaggio e rendeva solamente l'arma costosa e complicata. Le lastrine di caricamento venivano trasportate in appositi cofani di cuoio grigioverde da 16 lastrine, ed erano in lamierino d'ottone alquanto delicato e soggetto a deformazioni se non venivano maneggiate con cura.\nIl tempo impiegato per caricare l'arma era poi eccessivo: Il tiratore doveva aprire il caricatore, ruotarlo in avanti, agganciarlo al manicotto della canna, inserire la lastrina contenente i 20 colpi, ritrarla poi vuota energicamente dal caricatore, sganciarlo e richiudere il tutto: eseguire tutto ci\u00f2 sul campo non era sempre facile e portava a un volume di fuoco pratico piuttosto basso. Inoltre le lastrine erano delicate e facilmente danneggiabili. Come se tutto questo non bastasse, la finestra di espulsione dei bossoli, sul lato sinistro dell'arma, era anche chiusa da uno sportellino scorrevole che qualora ci si dimenticasse di aprirlo, bloccava il funzionamento.\nVi erano anche altri difetti principali del Breda Mod. 30 che nel complesso, ne fecero un'arma piuttosto insoddisfacente: la mancanza di un qualsiasi appiglio o manico per il trasporto, che considerato il suo peso e le sue particolari proporzioni sarebbe stato necessario; in combattimento il tiratore doveva portarsi a braccio o sulla spalla l'arma spesso rovente; oltre a ci\u00f2, le numerose sporgenze presenti erano di notevole impaccio per il movimento tra la vegetazione, perch\u00e9 tendevano ad agganciarsi a tutto quello che incontravano.\nElementi positivi invece erano il comodo bipiede e la possibilit\u00e0 di cambio rapido e comodo della canna, mediante una leva di svincolo sulla sinistra dell'arma e un'impugnatura fissata alle alette di raffreddamento della canna. Purtroppo la mancanza di una maniglia di trasporto obbligava il servente ad usare i guanti per manipolare la canna rovente, rendendo le operazioni complicate e laboriose. Il calcio, in legno, presentava anche un utile calciolo in metallo a molla, che poteva essere sollevato per fungere da appoggio per la spalla.\nL'alzo posteriore \u00e8 a ritto e cursore, graduato da 200 a 1500 metri, posto sopra l'impugnatura; quando \u00e8 abbattuto presenta la tacca da combattimento. Il mirino anteriore \u00e8 a palo, protetto da due alette semilunari, posto sopra il bipiede. La sicura \u00e8 collocata sulla sporgenza posteriore del castello, sopra il calcio in legno, e consiste in una levetta a bottone elastico a due posizioni: verticale (fuoco) e orizzontale (sicura). La leva di armamento \u00e8 verticale, posta anch'essa sulla destra, e prevede un interessante \"hold-open\", cio\u00e8 \u00e8 possibile bloccarla in apertura tramite una leva: ci\u00f2 \u00e8 necessario per effettuare il cambio della canna.\nImpiego operativo.\nProdotta dal 1930, venne largamente impiegata dall'Esercito italiano in tutti i teatri di guerra fino al 1945 con risultati deludenti, questo non ferm\u00f2 per\u00f2 la produzione dell'arma dato che nel 1940 vi erano oltre 30 000 esemplari operativi. Assegnato a ogni squadra di fucilieri del Regio Esercito, Regia Marina, Arma dei Carabinieri Reali e MVSN il Breda Mod. 30 dette prova di scarsa affidabilit\u00e0 generale, dovuta soprattutto al sistema di lubrificazione delle munizioni ad olio, che attirava sabbia, terra e polvere, portando il fucile ad incepparsi frequentemente, specie nel deserto africano. In URSS invece il gelo bloccava immancabilmente tale sistema, e i soldati italiani dovettero inventarsi vari stratagemmi per impedirlo. Inoltre il fatto che l'arma dovesse impiegare delle cartucce apposite, del tutto simili a quelle del fucile Carcano 91 ma pi\u00f9 potenti, caus\u00f2 molta confusione ed inconvenienti, dato che queste munizioni spesso scarseggiavano sul fronte ed utilizzare munizioni da Carcano nel Breda Mod. 30 ne causava l'inceppamento.\nIn azione, l'arma si dimostr\u00f2 inadatta al ruolo che doveva svolgere: imprecisa, di utilizzo complesso, bisognosa di manutenzione maniacale, con un volume di fuoco insufficiente dovuto al lento ed articolato sistema di alimentazione. Secondo i resoconti dell'epoca, quando era possibile venivano preferite le mitragliatrici FIAT mod. 35. Nonostante ci\u00f2 il Breda Mod. 30 continu\u00f2 a essere prodotto fino alla fine della guerra, anche sotto occupazione tedesca, venendo impiegato dalla Repubblica Sociale Italiana e dalla Wehrmacht, il che comport\u00f2 la ridesignazione in \"leichtes Maschinengewehr 099 (italien)\" o \"l.MG 099(i)\". Grandi quantitativi furono impiegati anche dalla Resistenza e dalle forze partigiane jugoslave di Tito, specie dopo il 1943 e la conseguente cattura di enormi quantit\u00e0 di materiale bellico italiano.\nDopo la fine del conflitto, il Breda mod. 30 fin\u00ec nei magazzini e tutti gli esemplari furono progressivamente distrutti. Ne sopravvivono alcuni nei musei e collezioni private."}
{"id": "567239", "revid": "56620", "url": "https://it.wikipedia.org/wiki?curid=567239", "title": "Attilio Da Empoli", "text": ""}
{"id": "567240", "revid": "77358", "url": "https://it.wikipedia.org/wiki?curid=567240", "title": "Ken il guerriero le origini del mito", "text": ""}
{"id": "567241", "revid": "64688", "url": "https://it.wikipedia.org/wiki?curid=567241", "title": "Stato della citt\u00e0 del Vaticano", "text": ""}
{"id": "567251", "revid": "113723209", "url": "https://it.wikipedia.org/wiki?curid=567251", "title": "Pier Paolo Cattozzi", "text": "Carriera.\nFa il suo esordio su Telebiella, prima TV privata via cavo; poi passa a Telereggio nel 1976 (prima emittente libera via etere), della quale risulta essere tra i fondatori, tanto da farne riconoscere dalla Corte Costituzionale il diritto di trasmissione sul territorio. In seguito collabora alla \"Gazzetta di Reggio\"; come giornalista professionista scrive su vari periodici Arnoldo Mondadori Editore e RCS fino a divenire \"inviato speciale\" del \"Guerin Sportivo\" sotto le direzioni di Gianni Brera e Alberto Rognoni. Lasciata la direzione di Telereggio, fonda e dirige Retemilia '81, prima emittente dell'Emilia-Romagna di ispirazione cattolica.\nNel 1987 \u00e8 assunto in RAI e, dal 1988, Cattozzi entra a far parte del \"cast\" della trasmissione \"90\u00ba minuto\", condotta prima da Paolo Valenti, poi da Fabrizio Maffei e infine Giampiero Galeazzi fino al 1995. Dopo quattro anni d'assenza ritorna a \"90\u00ba minuto\" domenica 10 ottobre 1999. Dal 2001 ha preso parte alla trasmissione \"Quelli che... il calcio\", condotta da Fabio Fazio, pi\u00f9 spesso in diretta dallo stadio Tardini di Parma e dal San Paolo di Napoli, ma anche da altre sedi. Nel 2003 rientra a \"Quelli che... il calcio\" condotto stavolta da Simona Ventura. Nel 2007 passa a Diretta Stadio su 7 Gold.\nSempre nel 2007 conduce su Rete8Vga Emilia-Romagna, rete minore del network 7 Gold, il talk show \"Bologna Ascolta e Risponde\" in diretta ogni sera dalle 23.30 all'una e in contemporanea su Punto Radio (la radio fondata da Vasco Rossi negli anni Settanta). Nel 2008 \u00e8 apparso nel film \"Il pap\u00e0 di Giovanna\" di Pupi Avati. Nello stesso anno conduce un programma televisivo su Odeon TV. Nel 2009 conduce \"90 minuti con Cattozzi\", in onda in Emilia-Romagna su Punto Radio, Punto Radio TV - digitale terrestre - e web."}
{"id": "567254", "revid": "633110", "url": "https://it.wikipedia.org/wiki?curid=567254", "title": "MG 42", "text": "La MG 42 (abbreviazione del tedesco \"Maschinengewehr 42\") era una mitragliatrice calibro 7,92 mm Mauser sviluppata dall'industria bellica della Germania nazista e entrata in servizio nel 1942. Affianc\u00f2, e in parte soppiant\u00f2, la pi\u00f9 vecchia MG 34 in quasi tutti i reparti dell'esercito tedesco; entrambe furono prodotte sino alla fine della guerra.\nL'MG 42 \u00e8 considerata uno dei pi\u00f9 riusciti esempi di arma d'accompagnamento bivalente, capace di ricoprire con uguale successo entrambi i ruoli di mitragliatrice leggera e pesante e si mostr\u00f2 subito affidabile, resistente, semplice da costruire e facile da utilizzare, ma la caratteristica che impression\u00f2 fu l'enorme cadenza di fuoco. L'arma ha la pi\u00f9 alta cadenza di tiro possibile per armi portatili a canna singola, tra i 1200 e i 1500 colpi al minuto. Altre armi coeve presentavano una simile cadenza di fuoco, come la ShKAS russa, la Darne francese e la Vickers K inglese, ma l'alimentazione a nastro e la canna facilmente sostituibile permettevano alla mitragliatrice tedesca di sparare per tempi pi\u00f9 lunghi.\nL'impianto tecnico dell'MG 42 rimase largamente applicato anche dopo la Seconda guerra mondiale, fungendo da base per la pressoch\u00e9 identica MG 1 (MG 42/59), in seguito evoluta in MG 3. Altri modelli basati sull'MG 42 sono le svizzere MG 51 e MG 710-3, l'austriaca MG 74, il CETME Ameli spagnolo, in parte la mitragliatrice americana M 60 e la belga FN MAG. Il progetto originale fu anche venduto su licenza a molte fabbriche subito dopo la guerra, che continuarono quindi la produzione dell'arma. Lo schema meccanico a sfruttamento diretto del rinculo e chiusura geometrica a rulli contrapposti (vedi sotto) \u00e8 considerato il \"non plus ultra\" dell'affidabilit\u00e0 ed efficienza meccanica; cercare di migliorarlo \u00e8 come cercare di \"reinventare la ruota\".\nStoria.\nSviluppo.\nNegli anni '30 la Germania nazista adott\u00f2 la mitragliatrice MG 34, la prima vera mitragliatrice di squadra moderna. Dotata di una canna a cambio rapido raffreddata ad aria, e un'alimentazione a nastro o tramite caricatori a tamburo, l'MG 34 poteva sparare per periodi pi\u00f9 lunghi dei fucili mitragliatori coevi, tra cui il B.A.R. americano, il Tipo 11 giapponese, il Bren inglese e la Ch\u00e2tellerault FM 24/29 francese, pur essendo molto pi\u00f9 leggera di armi pesanti raffreddate ad acqua, quali la Vickers inglese o la Browning M1917 americana. L'arma era anche versatile: progettata per fungere sia da mitragliatrice pesante, montata su affusto a treppiedi o su veicoli, sia da fucile mitragliatore di squadra, con un bipiede pieghevole di appoggio. Poteva essere alimentata sia a nastro che tramite caricatore a tamburo da 50 o 75 colpi (\"Trommel-Magazin\") che si prestavano molto bene all'uso in assalto o da parte di truppe mobili (sebbene il coperchio della scatola di culatta dovesse essere cambiato per poter utilizzare i caricatori a tamburo doppi) e grazie al raffreddamento ad aria assicurato dal manicotto traforato era abbastanza leggera per essere portata da un singolo militare. Divenne inoltre l'arma difensiva principale della Luftwaffe, nella sua variante MG 81, e fu impiegata come arma secondaria nei veicoli corazzati. Il primo tentativo di aggiornamento fu la versione MG 34S.\nLa MG 34 era costosa da produrre e soggetta a inceppamenti se la manutenzione non era accurata. Si giunse perci\u00f2 a bandire (1940) un concorso per una mitragliatrice sostitutiva della MG 34. Le compagnie in lizza furono tre: la \"Metall und Leckierwarenfabrik Johannes Gro\u00dffu\u00df AG\" di D\u00f6beln, la \"Rheinmetall-Borsig\" di S\u00f6mmerda e la \"St\u00fcbgen\" di Erfurt. Il progetto migliore fu quello della Gro\u00dffu\u00df AG, che impiegava un meccanismo di chiusura a rullo operato a gas, contro il semplice azionamento a rinculo degli altri due concorrenti. Particolare notevole, la compagnia non aveva mai operato nel campo delle armi: il loro prodotto pi\u00f9 richiesto erano lampade in metallo stampato. L'ingegnere Werner Gruner, uno dei capi progettisti della Gro\u00dffu\u00df AG, non aveva alcuna esperienza di armi quando gli venne affidato l'incarico di presentare un progetto per la nuova mitragliatrice, ma aveva grande esperienza nella produzione di massa. Gruner frequent\u00f2 un corso per mitraglieri per apprendere le caratteristiche principali delle armi automatiche, cercando aiuto anche fra i soldati. Prese quindi un sistema d'arma sviluppato dalla Mauser e lo miglior\u00f2 con ci\u00f2 che aveva imparato al corso.\nSi \u00e8 spesso avanzata l'ipotesi che la meccanica della MG 42 si sia basata su progetti polacchi confiscati nel 1939 dopo la resa della Polonia; in effetti, un concetto simile che si basava appunto su un otturatore in due parti con chiusura geometrica assicurata da due rulli contrapposti era stato avanzato da alcuni progettisti polacchi, in particolare Edward Stecke, negli anni '30 ma era sempre rimasto sulla carta. Stecke in effetti brevett\u00f2 nel 1937 una mitragliatrice funzionante con questo sistema; e prima ancora, nel 1928, il maggiore Barresi del Regio Esercito Italiano aveva brevettato un otturatore con chiusura a sfere contrapposte; Stecke evidentemente aveva capito che due rulli hanno una superficie di presa maggiore di due sfere. Tuttavia la Gro\u00dffu\u00df AG ha sempre negato tale coincidenza e in effetti, dopo il 1945, i brevetti furono ceduti alla Heckler &amp; Koch senza diatribe.\nEssendo prodotta in metallo stampato e saldato e non pi\u00f9 con le costose lavorazioni dal pieno della MG 34, la nuova arma richiedeva meno materiale e soprattutto minore complessit\u00e0 per la costruzione: le ore di lavoro per produrla erano solo 75 (contro le 150 per la MG 34), e il costo era di soli 250 RM (contrapposto ai 327 marchi di un MG 34).\nLa risultante MG 39 rimase in molti aspetti simile alla precedente MG 34, decisione dettata dalla necessita di non \u201csconvolgere\u201d i soldati, ormai esperti nell'uso delle MG 34. Il cambiamento maggiore fu l'elevatissima cadenza di tiro resa possibile dalla particolare organizzazione meccanica: ben 1500 colpi al minuto, che comport\u00f2 l'abbandono \"de facto\" dell'alimentazione tramite caricatore a cui per forza di cose fu preferita l'alimentazione a nastro, anche se la possibilit\u00e0 di usare i caricatori a tamburo fu mantenuta. Bench\u00e9 pi\u00f9 semplice e meno costosa, l'arma si rivel\u00f2 subito pi\u00f9 resistente e affidabile della precedente versione. I primi 1500 esemplari dell'arma, denominata provvisoriamente MG 39/41, furono pronti nel 1941 per i test sul campo.\nL'arma fu ufficialmente accettata e la produzione di massa cominci\u00f2 nel 1942, con la designazione MG 42. Le fabbriche incaricate della produzione furono la Gro\u00dffu\u00df, la Mauser-Werke, la Gustlof-Werke, la Steyr, la Ceska Zbroyowka e altri stabilimenti minori. La produzione durante la guerra fu superiore alle 400.000 unit\u00e0 (17.915 nel 1942, 116.725 nel 1943, 211.806 nel 1944 e 61.877 nel 1945).\nImpiego operativo.\nSecondo alcune fonti, la MG 42 apparve dapprima in Nordafrica nella tarda primavera del 1942 e subito dopo sul fronte russo: riscosse subito l'entusiasmo dei suoi utilizzatori e la costernazione degli avversari. \u00c8 noto il fatto che i Britannici organizzarono molti raid nelle linee tedesche allo scopo specifico di impadronirsi del maggior numero possibile di esemplari della nuova mitragliatrice tedesca. Sul fronte orientale, la MG 42 caus\u00f2 un notevole shock all'Armata Rossa che assist\u00e9 al sanguinoso fallimento di molti furibondi assalti in massa, secondo la tipica tattica dell'epoca, contro il muro di fuoco sollevato dalle mitragliatrici tedesche e dalle MG 42 in particolare. I Sovietici reagirono bombardando con artiglieria pesante i nidi di mitragliatrici tedeschi prima degli attacchi, ma in innumerevoli occasioni le MG 42 ed i loro risoluti tiratori imposero un elevato prezzo alle fanterie sovietiche. La MG 42 si rivel\u00f2 eccellente sia come arma d'assalto sia come perno della difesa delle squadre e plotoni tedeschi, sia come arma d'accompagnamento pesante a lunga distanza.\nLa caratteristica pi\u00f9 rimarchevole dell'arma era l'impressionante volume di fuoco, doppio rispetto al BAR americano e alla Vickers inglese. Una cadenza di tiro media di 20 colpi al secondo equivale ad una tempesta di fuoco capace di saturare rapidamente anche una vasta area, colpendo tutto quello che rientrava nel campo di tiro. A distanza ravvicinata l'impatto dei proiettili da 8mm sbriciolava e perforava anche le opere edili meno spesse, come case coloniche o agricole: bastavano poche raffiche di traccianti per incendiare un'isba russa o un edificio in legno. Rapporti, relazioni e memorie dei militari sovietici e alleati traboccano di descrizioni molto vivide di come una singola MG 42 potesse tenere bloccate intere compagnie, scagliando nugoli di proiettili su qualsiasi cosa si muovesse all'interno del suo campo di tiro. In territori impervi, con fitti ostacoli naturali e passaggi obbligati come il fronte italiano o quello della Francia orientale, la MG 42 divenne l'incubo delle fanterie alleate.\nA ci\u00f2 andava aggiunto l'elevato livello di addestramento dei mitraglieri tedeschi, che frequentavano intensi corsi di formazione e conoscevano a fondo l'arma e il modo migliore di usarla. In particolare le mitragliatrici tedesche erano mimetizzate molto bene, e alloggiate in postazioni accuratamente predisposte, come le celebri \"tane di volpe\". L'efficacia dell'arma dipendeva in effetti in gran parte dall'esperienza del tiratore, che doveva saper gestire la notevolissima cadenza di tiro senza surriscaldare troppo l'arma n\u00e9 sprecare le munizioni (che la MG 42 divorava a ritmo vertiginoso), e che non sempre era possibile approvvigionare rapidamente.\nL'arma fu cos\u00ec temibile che l'esercito degli Stati Uniti ide\u00f2 dei filmati per aiutare i soldati a superare il trauma dell'imbattersi in un'arma simile in combattimento. Ad una cadenza di fuoco cos\u00ec alta, l'orecchio umano non riusciva a distinguere i singoli colpi che venivano sparati, e l'arma sembrava emettere un ringhio continuo che gli valse i soprannomi di \"Hitler's buzzsaw\" (\"motosega di Hitler\") o \u201c\"Hitler's ripper\"\u201d (squartatore di Hitler). Nonostante l'elevata frequenza di tiro, i manuali dell'arma imponevano ai soldati di non sparare raffiche di pi\u00f9 di 250 colpi n\u00e9 di andare oltre i 350-400 colpi al minuto, per evitare surriscaldamenti pericolosi dell'arma. Il problema principale per\u00f2 era che l'arma macinava munizioni in maniera vertiginosa, rendendo frequenti le ricariche, aumentando il rischio di surriscaldamento e obbligando le squadre di fanteria germanica a trasportare grandi quantit\u00e0 di munizioni.\nLa MG 42 venne fornita anche agli alleati della Germania: in particolare, fu ampiamente utilizzata dalla Repubblica Sociale Italiana, Ungheria, Romania e Croazia. Non riusc\u00ec mai a soppiantare la MG 34 nel ruolo di mitragliatrice bivalente standard delle forze armate tedesche, e le spaventose perdite di armi sofferte dalla Wehrmacht obbligarono i Tedeschi a distribuire in prima linea qualsiasi mitragliatrice disponibile, dalle ottime ZB30 cecoslovacche alle vetuste MG 08 della 1\u00aa guerra mondiale, e perfino molte Maxim M1910 russe catturate in grande quantit\u00e0. Nei bunker del Vallo Atlantico e della Linea Sigfrido vennero schierate perfino molte St. Etienne francesi e Breda 37 italiane; tuttavia la MG 42 fu in cima alle richieste dei comandanti tedeschi fino alla fine della guerra.\nL'MG 42 pesa circa 11\u00a0kg (compreso il bipiede ridotto), meno della MG 34. Il bipiede (identico a quello della MG 34) poteva essere montato sia vicino alla volata, sia a met\u00e0 arma, a seconda del ruolo in cui la mitragliatrice veniva usata. Per le situazioni che richiedevano fuoco sostenuto, fu ideato un nuovo affusto a treppiede pesante 20\u00a0kg: il \"Lafette 42\". La canna presentava una rigatura poligonale, un peso inferiore a quello della canna dell'MG 34 ma una tendenza pi\u00f9 alta al surriscaldamento, che per\u00f2 costituiva un problema minore data la possibilit\u00e0 di cambiare la canna in pochi secondi.\nNella dottrina tattica tedesca dell'epoca, la mitragliatrice leggera era l'elemento principale della squadra di fanteria: tutto il resto della squadra fucilieri aveva come compito principale quello di appoggiare le mitragliatrici, 4 per ogni plotone (una per squadra). In pi\u00f9, ogni compagnia di fanteria (o di cacciatori alpini, di genieri d'assalto, o di paracadutisti) disponeva di altre 4 mitragliatrici pesanti, 1 per plotone, montate su treppiedi, per il fuoco di saturazione o di interdizione. Essendo concepita come mitragliatrice bivalente\u00a0\u2013 in grado di svolgere entrambi i ruoli, come la precedente MG 34\u00a0\u2013 la MG 42 era provvista di affusto a treppiede, di bipiede, e di tre canne di ricambio come dotazione standard. Inoltre, a ogni mitragliere (\"MG-Sch\u00fctze\") veniva consegnata una dotazione di attrezzi per la manutenzione dell'arma, contenuta in una caratteristica custodia da cintura in cuoio, e un guanto in materiale refrattario per il cambio della canna.\nQualsiasi mitragliatrice \u00e8 un'arma complessa che richiede esperienza e uno speciale addestramento per essere usata efficacemente. I tiratori delle MG42 erano soldati profondamente addestrati e che sapevano sfruttare le caratteristiche dell'arma: innumerevoli rapporti di ufficiali degli eserciti alleati testimoniano dell'elevata professionalit\u00e0 e determinazione dei mitraglieri tedeschi, capaci di riparare le loro armi sul campo e di proseguire il fuoco fino all'estremo.\nVerso la fine del conflitto la MG 42 fu ampiamente distribuita a truppe meno esperte e addestrate, come il \"Volkssturm\", i cui componenti, con poche settimane o addirittura pochi giorni di istruzione, non erano in grado di sfruttare le armi a loro disposizione. Tuttavia, anche nelle mani di un giovanissimo volontario o di un anziano riservista, purch\u00e9 risoluto, una MG 42 restava un'arma temibile e gli alleati ne ebbero sempre un grande rispetto.\nPer usare al massimo le possibilit\u00e0 di una MG 42 serviva una squadra di cinque uomini: un capo tiratore, il \"numero 1\" che trasporta e aziona l'arma, il \"numero 2\" che trasporta l'affusto dell'arma, i \"numeri 3, 4\" e \"5\" che trasportano munizioni, canne di ricambio, attrezzi per il trinceramento e altri attrezzi. Il capo tiratore, il \"numero 1\" e il \"numero 2\" erano armati di pistole, gli altri tre di fucile. Per questioni di praticit\u00e0 la squadra mitraglieri veniva quasi sempre ridotta a tre: tiratore, servente (ricarica e trasporto canne) e capoarma/osservatore per l'individuazione dei bersagli.\nMentre Stati Uniti e Unione Sovietica basavano la loro dottrina operativa sui fucilieri, con le mitragliatrici che fornivano fuoco di supporto, per i tedeschi le mitragliatrici costituivano il nucleo portante dell'azione di fuoco, con i fucilieri a supporto. Questo significava che le truppe alleate in attacco si sarebbero sempre trovate a dover affrontare un nutrito gruppo di MG 42.\nTecnica.\nLa MG 42 \u00e8 una mitragliatrice a corto rinculo azionata con sistema di chiusura a rulli contrapposti. Spara in posizione di otturatore aperto tramite nastri di proiettili da 7,92 \u00d7 57\u00a0mm Mauser.\nL'arma si basa sul principio del corto rinculo di canna e della spinta dei gas sull'orlo della volata, due accorgimenti che accentuano il rinculo stesso, migliorando cos\u00ec il funzionamento. L'otturatore \u00e8 in due pezzi: testa e corpo. Il principio di chiusura si basa su due rulli contrapposti, laterali alla testa dell'otturatore. Il tiratore, dopo aver inserito un nastro di cartucce sul vassoio di alimentazione, deve armare l'otturatore tirando indietro la manetta di armamento, quindi premendo il grilletto l'otturatore scatta in avanti inserendo una cartuccia nella camera di scoppio: a quel punto, poich\u00e9 l'otturatore \u00e8 in due pezzi flottanti, la testa chiude la camera di scoppio, mentre il corpo avanza ancora di qualche millimetro all'interno della testa, spingendo in fuori i due rulli che si inseriscono in apposite sedi ricavate nella camera di scoppio, realizzando cos\u00ec una chiusura molto stabile e sicura. Immediatamente dopo il percussore raggiunge la cartuccia causando lo sparo. Quando la canna rincula spinge indietro anche l'otturatore, prima il corpo e poi la testa: i due rulli di chiusura rientrano cos\u00ec all'interno (ci\u00f2 causa un breve ritardo che permette alla pressione di scendere a livelli di sicurezza). La molla di riarmo posta dietro il gruppo otturatore-percussore spinge poi di nuovo avanti quest'ultimo, e il ciclo ricomincia. L'arma pu\u00f2 fornire solo fuoco automatico, e il tiro a colpo singolo risulta di fatto impossibile a causa dell'elevata cadenza di fuoco.\nAltra caratteristica importante del sistema meccanico della MG 42 \u00e8 il meccanismo di alimentazione: \u00e8 costituito da un vassoio ribaltabile su cui poggia il nastro e, superiormente, da una leva-binario oscillante comandata da una camma posta sull'otturatore, che sposta alternativamente le cartucce (saldamente agganciate da un poderoso estrattore elastico realizzato direttamente sulla testa dell'otturatore) ed espelle il nastro vuoto in modo rapido, semplice ed efficiente. I bossoli usati cadono al di sotto dell'arma.\nQuesto schema meccanico si \u00e8 rivelato uno dei pi\u00f9 efficaci ed affidabili dell'intera storia delle armi automatiche ed \u00e8 giudicato dagli esperti come un punto di arrivo di efficienza, robustezza e semplicit\u00e0 perch\u00e9 oltre a garantire un funzionamento impeccabile anche nelle pi\u00f9 severe condizioni operative, \u00e8 anche semplice ed economico da produrre. L'assenza di un sistema di sottrazione di gas permette di ridurre le parti in movimento e di eliminare un complicato (e bisognoso di pulizia) gruppo camera di espansione-pistone-portaotturatore, a tutto vantaggio della semplicit\u00e0 e leggerezza. La memorialistica della 2\u00aa guerra mondiale \u00e8 sovrabbondante nel descrivere la spaventosa efficacia delle MG 42 tedesche nelle sabbie desertiche come nelle gelide lande sovietiche: bastava un minimo di lubrificazione e pulizia per farle funzionare sempre e comunque.\nIl sistema di mira \u00e8 costituito di due parti molto semplici: il mirino frontale, ribaltabile, ha la forma di una V rovesciata, mentre quello posteriore \u00e8 un alzo a tangente con tacca a V, graduato da 200 a 2.000 metri. Il kit di manutenzione dell'arma contiene anche un mirino speciale per l'uso antiaereo, che deve essere sovrapposto a quello esistente sull'arma.\nQuanto al cambio rapido della canna, caratteristica chiave della MG 42 che rende possibile il volume di fuoco cos\u00ec elevato, \u00e8 anch'esso un capolavoro di semplicit\u00e0: una manetta elastica, posta sul lato destro della culatta, azionata dal tiratore, permette lo sblocco di una leva snodata che svincola la canna e la spinge all'infuori del manicotto, dal lato destro: basta abbassare il calcio dell'arma e la canna cade a terra e pu\u00f2 essere sostituita con un'altra. Il tutto richiede 4-5 secondi.\nAltra caratteristica propria delle mitragliatrici tedesche della seconda guerra mondiale era un particolare meccanismo presente sull'affusto, denominato \"Tiefenfeuerautomat\". Se selezionata, questa caratteristica faceva compiere all'arma un movimento oscillatorio in verticale durante il fuoco. Ad esempio, se non si era sicuri della distanza di un bersaglio, supponendo che fosse situato tra i 1500 e i 1800 metri, tramite due fermi regolabili il mitragliere poteva fare in modo che il piano dell'affusto oscillasse in elevazione tra i 1400 e i 1900 metri. Il movimento nell'intervallo selezionato continuava fino all'interruzione del fuoco.\nVarianti e sviluppi.\nMG 45.\nNel 1944, la scarsit\u00e0 di materiali a disposizione del Terzo Reich port\u00f2 allo sviluppo di una nuova versione, denominata MG 45 (o MG 42V), con sistema a massa battente a ritardo (contro il sistema a rullini della versione standard). Per questo motivo, l'MG 45 viene considerata un'arma totalmente diversa. Per la costruzione era impiegato metallo scadente che riduceva il peso dell'arma a 9\u00a0kg. I primi test ebbero luogo nel giugno del 1944, ma lo sviluppo fu bloccato e uscirono dalla fabbrica solo una decina di modelli. L'MG 45 fu presa come modello nel dopoguerra per lo sviluppo di armi azionate tramite massa battente a ritardo di rullini, come le moderne armi piccole della H&amp;K.\nT 24.\nL'industria Americana tent\u00f2 di riprodurre una propria versione dell'MG 42 in calibro .30-06 Springfield per rimpiazzare il B.A.R. e la M1919A4. La \"Saginaw Steering Gear\" costru\u00ec un prototipo funzionante dell'arma che venne denominata provvisoriamente T 24. Tuttavia, i tecnici avevano riscontrato che il proiettile .30-06 era troppo lungo per un'arma del genere, e ci\u00f2 port\u00f2 al rifiuto dell'arma.\nM 53.\nLa Jugoslavia produsse su licenza copie della MG 42 (denominate M 53 \u0160\"arac\") nella fabbrica statale Zastava, mantenendo il calibro originale 7,92 \u00d7 57 Mauser. Cos\u00ec facendo, la Jugoslavia mantenne pressoch\u00e9 invariato il progetto originale, producendo copie quasi esatte dell'arma tedesca. L'unica differenza era la cadenza di tiro pi\u00f9 bassa nella versione jugoslava. I parametri di tiro sono simili a quelli della mitragliatrice tedesca, con 2000 metri di gittata prevista dal mirino e 5000 di portata massima teorica. L'arma \u00e8 rimasta in uso in Jugoslavia fino al 1999. Diversi esemplari furono esportati verso l'Iraq e vi fu un intenso uso di quest'arma durante la prima Guerra del Golfo.\nMG 3.\nL'apporto di piccole modifiche alla MG 42 port\u00f2 alla produzione, da parte della Beretta, della MG 42/59 (ancora in uso nell'Esercito Italiano), e della MG 3 da parte della Rheinmetall, oggi principale mitragliatrice di squadra delle forze armate tedesche (Bundeswehr). Altri eserciti nel mondo hanno adottato la MG 3.\nIl meccanismo di alimentazione a nastro \u00e8 stato copiato ed usato nello sviluppo della mitragliatrice statunitense M 60. Anche La mitragliatrice belga FN MAG-58 presenta parti comuni con la MG 42 tedesca: il meccanismo di alimentazione \u00e8 molto simile, mentre identico \u00e8 il gruppo grilletto.\nMG 74.\nL'ultima e pi\u00f9 aggiornata versione ad oggi \u00e8 la mitragliatrice austriaca MG 74, in dotazione appunto all'esercito austriaco.\nAl momento della sua istituzione, nel 1955, il moderno esercito austriaco fu dotato di armi in eccedenza negli USA. A partire dal 1959, le Browning M1919 americane erano state in larga parte rimpiazzate dalle MG 42 tedesche, modificate per poter utilizzare il proiettile 7,62 \u00d7 51 mm NATO. Per introdurre per\u00f2 un'arma totalmente nuova e di produzione propria, l'Ufficio della Tecnologia per la difesa, in cooperazione con la Steyr-Mannlicher e la Beretta SpA, svilupp\u00f2 una nuova arma specificatamente per l'esercito austriaco. Come base fu utilizzata la mitragliatrice MG 42/59. Gli scopi del progetto erano quelli di ridurre peso e cadenza di fuoco per ottenere un'arma pi\u00f9 versatile ed economica, e soprattutto aggiungere mire pi\u00f9 adeguate ai tempi e bipiedi leggeri. Lo sviluppo dell'arma fu ultimato nel 1974 e nello stesso anno la MG 42 venne rimpiazzata definitivamente dalla MG 74.\nLe modifiche all'arma originale includono un otturatore pi\u00f9 pesante (950 g contro i 675 dell'originale) che riduce la cadenza di tiro dell'arma a circa 850 colpi al minuto, considerata comunque adeguata al ruolo dell'arma. \u00c8 stato montato un selettore di fuoco che permette all'arma di sparare in colpo singolo. Il legno dell'arma originale \u00e8 stato interamente sostituito dal polimero per rendere l'arma pi\u00f9 leggera, i sistemi di mira sono regolabili (35\u00b0 orizzontali e 15\u00b0 verticali) e possono essere integrati con un particolare sistema antiaereo."}
{"id": "567256", "revid": "486946", "url": "https://it.wikipedia.org/wiki?curid=567256", "title": "Stato Maggiore della Difesa Italiana", "text": ""}
{"id": "567259", "revid": "32741", "url": "https://it.wikipedia.org/wiki?curid=567259", "title": "The games factory", "text": ""}
{"id": "567269", "revid": "124973360", "url": "https://it.wikipedia.org/wiki?curid=567269", "title": "Drowned World/Substitute for Love", "text": "Drowned World / Substitute for Love \u00e8 una canzone della cantautrice statunitense Madonna dalle sonorit\u00e0 elettroniche coprodotta da William Orbit. \u00c8 il brano d'apertura di \"Ray of Light\" e terzo singolo estratto dal disco. Il singolo, , ha avuto un ottimo successo sia di critica sia di pubblico. Non ottenne, invece, molto successo nel mercato statunitense per il quale fu pubblicato pi\u00f9 tardi.\nDescrizione.\nIn \"Drowned World / Substitute for Love\" scritta insieme a William Orbit, Rod McKuen, Anita Kerr e David Collins, la cantante parla della sua carriera e di come tutta la sua vita sia stata dominata da contingenze materiali, da tristezza, vuoto e superficialit\u00e0 e di come la presenza della figlia, Lourdes Maria detta \"Lola\", abbia riscattato la sua esistenza, facendola approdare verso una visione pi\u00f9 complessa dell'esistenza, in cui quello che importa \u00e8 l'aspetto pi\u00f9 profondo e spirituale del vivere.\nLe parole sono una spietata analisi del proprio passato (La canzone esordisce con il verso: \"Ho barattato la fama per l'amore\") della propria determinazione e della sua voglia di successo, ma anche del suo profondo cambiamento interiore soprattutto grazie alla nascita della figlia.\nTale cambiamento apparve sincero anche agli occhi dei critici pi\u00f9 duri, in quanto tutte le sonorit\u00e0 dell'album erano virate verso una dimensione pi\u00f9 intima e personale.\nCon questa canzone Madonna esprime il suo cambiamento: sono finiti i tempi della \"Material Girl\" e delle trasgressioni e il suo ego spropositato non \u00e8 pi\u00f9 conciliabile con il ruolo di madre. Inizia quindi un lento ma profondo mutamento, i cui effetti su un piano artistico si riflettono anche nelle fasi successive della carriera della cantante. Madonna non rinnega il suo passato, ma si rende conto che \u00e8 arrivato il tempo di aprirsi nuovi orizzonti.\nVideo.\nIl video della canzone, diretto da Walter Stern, mostra Madonna che prima in auto e poi anche in hotel \u00e8 perseguitata dai paparazzi. La star quindi si rifugia a casa dove ad aspettarla trova la figlia in un'atmosfera pi\u00f9 vera e familiare.\nIl clip \u00e8 stato oggetto di critiche in quanto la storia poteva ricordare la tragica morte di Lady Diana avvenuta l'estate precedente. Il video fu inserito nella seconda raccolta di video della cantante, \"The Video Collection 93:99\". \n\"Drowned World/Substitute for Love\" fu inserito nel secondo greatest hits della carriera di Madonna, il \"GHV2\", uscito nel 2001.\nEsecuzioni dal vivo.\nNel \"Drowned World Tour\" (2001) Madonna ha cantato dal vivo il brano in apertura del concerto. La canzone \u00e8 stata eseguita anche durante il \"Confessions Tour\" (2006). Il brano venne eseguito anche nelle tappe londinesi del \"Rebel Heart Tour\" (2015/2016) e nei primo spettacolo di \"\" (2016)."}
